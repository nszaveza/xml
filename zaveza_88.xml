<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>

<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti
					– s posebnim ozirom na krizo slovenstva po boljševiški revoluciji in
					državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Lenart Rihar</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Člansko prilogo Mi med seboj ureja</resp>
					<name>Blaža Cedilnik</name>
				</respStmt>
				<respStmt>
					<resp>Grafično oblikovanje tiskane izdaje</resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali:</resp>
					<name>Janez Rihar </name>
					<name>Tatjana Splichal </name>
					<name>Philippe Brame</name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v
						besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent> KB XML </extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Domača stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova slovenska zaveza</p>
				</availability>
				<idno type="issue">88</idno>
				<idno type="ISSN">?</idno>
				<date>2013-07-15</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope type="issue">88</biblScope>
							<biblScope type="vol">XXIII</biblScope>
							<biblScope>številka 1, marec 2013</biblScope>
							<date when="2013-03">2013</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2013-07-15">
				<name>Alexander Jerman</name> – pregled besedila, pretvoril besedilo v zapis TEI,
				dodal strukturne oznake </change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 88</titlePart>
					<titlePart>Revija za duhovna, kulturna in politična vprašanja sedanjosti in
						prihodnosti – s posebnim ozirom na krizo slovenstva po boljševiški
						revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2013</docDate>
				</docImprint>
			</titlePage>
			<divGen type="toc"/>
		</front>
		<body>
			<pb n="001"/>
			<div type="div1">
				<head>Aktualni kulturnopolitični komentarji revije Zaveza</head>
				<div type="div2">
					<head>Zaveza in solsticij</head>
					<docAuthor>Lenart Rihar</docAuthor>
					<div type="div3">
						<p>V vse manj ulovljivem slovenskem vsakdanu je razmeroma močno odmeval
							odstop Benedikta XVI. Pomenljivo je bilo, kako je zaresen človek, bodi
							visokega ali nizkega stanu, ostrmel. Ne toliko nad dogajanjem, kot nad
							možem tradicije, ki je tako suvereno presekal stoletja trajajočo rutino.
							Ko doma težko najdemo še kakšno referenco, s katero bi izpričevali
							normalnost ali se zoperstavljali iracionalnosti, se na pragu obupanosti
							oklenemo tudi takega po svoje oddaljenega dogodka. Zakaj? </p>
						<p>Pod totalitarizmom je slovenski človek dobival kisik za negovanje svoje
							normalnosti predvsem v rodbinskem in drugih stikih z urejenim svetom iz
							predvojnega časa, ki ga desetletja enoumja niso mogla povsem izbrisati,
							in seveda na poseben način v Cerkvi, kar so Zavezini uvodniki mnogokrat
							naglaševali in razlagali. Sledil je prehod leta ‘90, ki naj bi poleg
							osamosvojitve prinesel tudi ostro cezuro med totalitarnim in
							demokratičnim časom. Tranzicija je na vsakdanji ravni odnesla preprosti
							manihejski svet, ki ga je uradna mitologija nasilno slikala v črno-belih
							barvah. Med skrajnima poloma je po prehodu nastala vrsta kontur, ki
							lahko akterje barvajo silno nenadzorovano. Slovenski svet postaja
							zapleten, ljudje pa zmedeni. Nobene naravne samoumevnosti, kje naj bi se
							narodovo jedro politično povezovalo, ni več. Naš človek je raztreščen po
							celotnem političnem prostoru, ujet v nesmisle, navzkrižja in
							protislovja. Iz tega samo po sebi nemogočega položaja se lahko rešuje le
							z domnevno trdnostjo, ki mu jo nudi javno mnenje; se pravi umeten svet,
							ki ga ustvarjajo orkestrirani mediji. Če je uglašen s tem vsenavzočim
							slovenskim svetom, je prost vsakega zoprnega dokazovanja, vsakega
							napornega razmisleka, vsakršnega Getsemanija in delovanja proti
							toku.</p>
					</div>
					<div type="div3">
						<head>On je bil od začetka morilec ljudi in ni obstal v resnici</head>
						<p>Kakšen je omenjeni slovenski človek? V osnovi gre še vedno za človeka, ki
							tako ali drugače, vsaj nezavedno v svojem delovanju in odločanju, želi
							biti vezan na nekaj dobrega. Pri tem se kot rečeno prilagodi javnemu
							mnenju. To so ljudje, ki hodijo na proteste, ker res nekaj hudo škriplje
							v naši deželi. So za pravno državo. Na veliko soboto nesejo požegnat
							velikonočne jedi. Ne marajo privatnega šolstva, ker zajeda javno.
							Hočejo, da otroci v šoli ne stradajo. Grejo v Dražgoše, ker je hoja
							zdrava in ker niso za kolaboracijo. To so ljudje, ki so v Virantu ali
							Jankoviču bliskovito spoznali nekaj svežega, novega. To so ljudje, ki
							jih lahko nagovori stiska ljudi ob poplavah. Ljudje, ki navdušeno
							pobirajo smeti, kadar se čisti Slovenija. Skratka, to je človek, ki se
							po poti najmanjšega odpora prilagodi temu, kar večinsko velja za dobro.
							Za nekaj v temelju protičloveškega se zavestno in pod takim naslovom ne
							bo zavzemal. Tudi če Cerkev sovraži, je prepričan, da jo iz plemenitih
							vzgibov, ker so tam grabežljivci in pedofili. Voli seveda vse, kar ni
							pomladno ali je vsaj čim manj pomladno. Opisani kliše imajo na vesti
							različne ustanove, v zadnji, odločilni instanci, zlasti četrta veja
							oblasti, množični mediji, ki v Sloveniji s televizijo in dnevniki
							obvladujejo tako rekoč vse. </p>
						<p>Javna glasila v veliki meri oblikujejo tudi tisto skupino ljudi, ki se
							sicer skuša bolj ali manj upirati temu navideznemu svetu. Pri tem se naš
							oponent mnogokrat zanaša bolj na instinkt, da ne kaže verjeti vsega, kot
							pa na korenit premislek. Vseeno se zaveda, da slovenski svet, v katerem
							sicer res nekaj hudo škriplje, ni star šele dvajset let, oziroma da se
							pred dvajsetimi leti ni začel na čistem, brez obremenilne prtljage. Ve,
							da se pod lepimi naslovi nacionalnega interesa, Dražgoš, demonstracij,
							osvoboditve, tovarištva, enakosti, celo bratstva etc. lahko skrivajo
							stvari s povsem nasprotno vsebino. Ve ali vsaj čuti, da je z grdo
							besedo, kakršne so revanšizem, delitve, lustracija, nove krivice,
							kulturni boj, sovražni govor, ideološka obračunavanja, nestrpnost,
							prekopavanje kosti, politika etc. lahko poimenovane najbolj normalne,
							upravičene ali celo plemenite stvari. Bolj ali manj močno čuti, da se
							dobre vzgibe onemogoča prav s tem, ko se pozitivnim pojavom in
							nevtralnim besedam nadeva negativne predznake, ki z nominalnim pomenom
							nimajo nobene zveze. Ti ljudje so ne glede na svoj domet praktično edina
							opozicija trdno in večinsko utirjenemu svetu.<pb n="002"/>
						</p>
					</div>
					<div type="div3">
						<head>Totem in tabu</head>
						<p>Če govorimo o virtualnem svetu, je povsem jasno, da ta kljub naporu ne
							more izničiti resničnega sveta. Vendar je prvi dovolj hermetičen in v
							nekaterih segmentih z dovolj podlage v stvareh, da je samozadosten.
							Večina ljudi zato ne čuti potrebe, da bi se naprezala za nekim drugim,
							resničnim svetom. To seveda vzbuja veliko nelagodje v vseh, ki ne
							pristajajo na virtualnost. Čutijo, da je imaginarni svet, ki jih obdaja,
							ekskluzivističen, da pluralizem pravzaprav ni dovoljen, da je resnica
							nezaželena, ker ruši ravnovesje in mir. Kdor pa ruši in vnaša nemir, je
							seveda nestrpnež. Še več, za našo družbo je naravnost blasfemično
							predstaviti kako stvar takšno, kot je. Spred let se lahko spomnimo,
							kakšno pohujšanje je povzročilo branje domobranske prisege v državnem
							zboru. Ali nedavno misel Ivana Štuheca, da je širša družina dolžna
							poskrbeti za morebitnega lačnega otroka. Javno izpostavljeni ljudje
							sicer skoraj brez izjeme čutijo, kakšna je situacija in se skrbno
							izogibajo poimenovati stvari s pravim imenom. Dovoljeno je razpravljati
							o razdeljenosti slovenskega naroda, a o bistvenem vzroku nikakor. V
							najboljšem primeru se kronološko seže do leta ‘45, če pa dlje, je potem
							na vrsti predvojno obdobje in seveda Mahnič. Vrhunec revolucije iz prvih
							vojnih let boste iskali zaman. Tudi neštete inkarnirane variacije na
							temo diferenciacije v povojnem totalitarnem obdobju so tabu. Izmed
							tisočev intelektualcev in raznih voditeljev ni tako rekoč nikogar, ki bi
							naravno izhajal iz resničnosti. Resnica te odrine na rob. Le kdo je rad
							nergač, skrajnež, nestrpnež, prenapetež?</p>
						<p>Z nekaj svežimi primeri je mogoče prikazati, kakšen je ta kulturno
							politični svet, ki resnice ne mara. Boljševiške prizore že poznamo.
							Bratstvo je pobijanje drugače mislečih, svoboda je Goli otok. Danes neka
							razvpita sociologinja dodaja, da je nadaljevanje totalitarizma v bistvu
							slovenska desnica. Nihil novum. Bolj strašljiva sta dva segmenta, ki naj
							bi bila zunaj neposrednega objema posttotalitarcev. Tukaj vse prevečkrat
							trčimo na silno šibek domet, ki rešitev išče v ravnovesju med dobrim in
							zlim. Tako je sociolog dr. Vehovar februarja izjavil: »<emph>Oba bloka
								sta v bistvu do kraja spolitizirana in neverodostojna, ujeta v
								blodnje fanatikov. ‚Desni‘ blok je ujet v fantazmo ‚komunizma‘, levi
								pa v fantazmo ‚neoliberalizma‘</emph>
							<emph>.</emph>« Iz cerkvenih krogov lahko navedemo Branka Cestnika, ki
							prav tako rad »uravnoteženo« vnaša simetrijo med obe strani. Nedavno je
							to počel s tekstom za spletni Časnik: »<emph>Vse</emph>
							<emph>, kar ima desnica, ima tudi levica in obratno, struktura levice je
								struktura desnice: od junakov v prvih črtah, do vloge kapitala,
								mučencev in mitske fundacije.</emph>«</p>
					</div>
					<div type="div3">
						<head>Glej na Zavezo, zakaj napolnile so se temine zemlje s pašniki
							nasilja</head>
						<p>Nekateri v hermetični mitski svet vseeno poskušajo vnesti kako zrnce
							resnice. Treba je veliko jezikovne kompetence, vživljanja in vsakršne
							telovadbe, da pride misel primerno pasirana za infantilno rabo.
							Preprosta, tako rekoč gola resnica, je preveč groba, preveč nekorektna.
							Je nesprejemljiva in ne deluje. Denimo tale: komunistična partija je
							strahoto vojne izrabila za ekstremno revolucionarno nasilje proti našim
							ljudem in njen teror je v bolj ali manj rafinirani obliki trajal najprej
							do prehoda leta ‘90; na nek način, če ni več generiran direktno, pa
							vsekakor učinkuje prav do današnjih dni. Navedena misel je obenem
							diagnoza in razlagalni ključ za vrsto negativnih tranzicijskih pojavov v
							najširši pahljači: od demografskega primanjkljaja do ekonomske krize. A
							kdo od strokovnjakov, analitikov in mnenjskih voditeljev razloge za
							gospodarsko krizo išče v revoluciji?! V tem smislu smo primitivna družba
							tabuja.</p>
						<p>Kljub vsemu obstaja neka slovenska oaza, kjer se z resnice smejo
							odstirati koprene. Oaza, kjer je odkrivanje resnice ne samo dovoljeno,
							ampak tudi zaželeno. Še več, iskanje in izpovedovanje resnice je smisel
							njenega obstoja. Zaveza. </p>
						<p>Upravičeno se sprašujemo, če je kje kakšna vzvišena beseda, ki še ni bila
							zlorabljena. Tako je bila na nekem »cerkvenem« zborovanju v Lovranu za
							blatenje ponižanega in čez vse mere preskušanega slovenskega človeka
							posiljena ena vélikih Kristusovih misli: »Resnica vas bo osvobodila.«
							Vendar nobena zloraba ne more izničiti njenega notranjega imperativa in
							veličastne obljube. Bralci že dvajset let čutimo, da ji, Zavezi, bližina
							resnice daje svobodo, ki je, kot vidimo, v splošnem na Slovenskem ni.
							Trdno verjamemo, da bo nekoč osvobojena tudi svoje zunanje odrinjenosti
							na družbeni rob. Težko je pisati besede, ki so videti kot preroške, a v
							resnici odčitavajo preprosto matematično enačbo: če nam je preživeti le
							na podlagi resnice, potem bo z resnico sámo središčno vlogo dobivala
							tudi Zaveza. </p>
					</div>
					<div type="div3">
						<head>Drugi polčas </head>
						<p>Ko je profesor Justin Stanovnik svoja ramena sprostil za uredniški del
							obveznosti, je večkrat <pb n="003"/>
						</p>
						<figure>
							<graphic url="slike_z_88/z_88_01.png"/>
							<head>Solsticij in svetlobna pot k resnici <name type="author">Philippe
									Brame</name>
							</head>
						</figure>
						<p>govoril o tem, da se za našo revijo končuje obdobje prvega polčasa.
							Nobenega dvoma ni, da je tako. Brez njegovih uvodnikov in vrste
							uredniških posegov bo zazijala vrzel, ki je ni mogoče zapolniti. A prav
							tako, kot se nek odgovoren pogled odločitvi papeža Benedikta ne more
							zoperstavljati s cenenim vitjem rok, se tudi naše nelagodje in
							liliputski občutki ob manjši navzočnosti profesorja Justina pretvarjajo
							v brezmejno hvaležnost za neprecenljivo delo. In seveda v željo, da bi
							bili v njegovih brazdah še dolgo dobri, uspešni sodelavci. </p>
						<p>Vsi vemo, da odstop ali neodstop papeža ne pomeni prav nič bistvenega za
							Cerkev. Še naprej bomo občudovali trpečega papeža, ki je hotel zdržati
							do konca. Vseeno pa bo odločitev njegovega naslednika, dajala na določen
							segment cerkvenega življenja drugačno, doslej nepredstavljivo prizmo. V
							eni potezi je opravil z nečim, kar bi lahko bilo predmet brezkončnih
							eklezioloških in teoloških razpravljanj. Neka stvar je po stoletjih v
							hipu zagledana v drugačni luči.</p>
						<p>Tukaj preskočimo v Slovenijo in k njenemu življenju v laži. Če cerkvena
							stoletja od zadnjega papeškega odstopa zdesetkamo na naš prostor, dobimo
							šest slovenskih desetletij, ki nas rutinsko držijo zunaj resničnega
							sveta. Resnica je za razliko od kakega odstopa bistvenega pomena. Kakor
							je bila možnost odstopa mnogo stoletij na dosegu papeške odločitve, tako
							nam je že nekaj desetletij dosegljiva resnica o Sloveniji. Vendar ne
							sežemo po njej. Zdi se, da bi od presaditve nečesa takega, kar nosi v
							sebi fenomen papeža Benedikta, resnica in z njo Slovenija kar naenkrat
							zasijala. Preprosto. Kot solsticij iz polmraka odstre skulpturo
							romanskega kapitela. Če so seveda snovalci svetišča vložili neznanske
							napore v orientacijo in natančno arhitekturo svetišča. To počne Zaveza
							že dvajset let in se bo trudila delati še naprej. Čeprav se zdi, da je
							trud zaman, ker prave svetlobe in splošne orientacije ni od nikoder. A
							kadar bo šla prek dežele tako potrebna odprtost za resnico, bodo stvari
							po veliki zaslugi Zaveze pred Slovenijo prezentne, priobčljive.
							Izbrancem pa naša revija do takrat ostaja – kot dragocen predujem –
							nosilka najbolj zanesljive orientacije v slovenskih labirintih.<pb
								n="004"/>
						</p>
					</div>
				</div>
				<div type="div2">
					<head>O vitalnosti zgodovinske resnice</head>
					<docAuthor>Matija Ogrin</docAuthor>
					<div type="div3">
						<p>Dobro človeka, kolikor je človek, je v tem, da je razum izpolnjen v
							spoznanju resnice ter da človek nižje želelne moči usmerja po vodilih
							razuma. Človeku je namreč to, da je človek, dano s tem, da je razumno
							bitje. (sv. Tomaž Akvinski)</p>
					</div>
					<div type="div3">
						<p>Ko so srednjeveški filozofi razmišljali o človeku, niso nikdar dvomili o
							tem, da je resnica edina prava dobrina človekovega uma. In ker so
							verjeli, da je um ali razumna duša tisto, kar je v človeku najvišje, so
							bili zato tudi prepričani, da je resnica najvišja dobrina vsega človeka,
							da je v nji izpolnjen ves človek in da se v človeku vse postavi na pravo
							mesto, kadar stoji v resnici. Pri tem so najvišje cenili razodeto
							resnico o Božjih, božanskih stvareh; toda v njihovem redu so prav tako
							spoštovali resnico naravnih reči. </p>
						<p>Resnica, o kateri pričuje Nova Slovenska zaveza in katere predmet je
							obsežen sklop novejše slovenske zgodovine, je takšna, da se subtilno
							umešča v vmesni red med resnico naravnih reči in resnico duhovnih,
							Božjih stvari. V „vmesni svet“, kjer se prepleta oboje. Zgodovinsko
							dogajanje je sicer vselej splet človeških in duhovnih sil; toda za tisto
							predmetnost, ki jo išče in o nji govori Nova Slovenska zaveza, velja ta
							misel v emfatičnem, stopnjevanem pomenu besede. K nji naj bi se še
							vrnili. </p>
						<p>Ko se s to obsežno, kompleksno zgodovinsko predmetnostjo srečujemo, nam
							gre torej za dvoje: najprej gre seveda za to, da se pustimo poučiti, kaj
							se je zgodilo, kdo je kaj naredil, kakšen je bil vrstni red dogodkov, in
							ko to v čim večji meri spoznavamo, že tudi nekoliko umevamo, zakaj je
							kdo kaj naredil in kaj ga je k temu nagibalo. Toda s tem smo ostali šele
							pri zgolj faktičnem, pri zgolj „zgodovinskem“ spoznanju, pri zgolj
							človeškem deležu resnice, za katero nam gre. Ko se zanimamo za Lojzeta
							Grozdeta, za Srečka Huta, za Anico Drobnič in mnoge druge, seveda želimo
							vedeti, kako so delovali, kaj se jim je zgodilo in kako, toda poleg tega
							želimo predvsem videti, umeti tisto duhovno moč, ki je v njih naredila,
							da so bili to, kar so bili. </p>
						<p>Zavezi gre torej za bistveno več – in v tem je njena posebnost v
							pojmovanju novejše zgodovine Slovencev: videti in umeti hoče tudi tisto,
							kar je v človeških odločitvah in dejanjih duhovno, tisto, kar je poleg
							historičnega fakta tudi nosilec velikih moralnih energij, tisto, po
							čemer so nekateri čisto „navadni“ Slovenci v tej zgodovini postali
							izjemni ljudje – vse tisto, z eno besedo, kjer se slovenski človek v
							času revolucije in po nji kaže ne le kot človeško, ampak tudi kot Božje
							delo, pot, po kateri ga vodi „nečisti čas“ v strahoto, pa kot
							nedoumljivi, nerazložljivi preplet človeškega, demonskega in Božjega. </p>
						<p>Misel, da se resnica, ki jo išče Zaveza – ter njena predmetna zgodovinska
							resničnost – nahajata v vmesnem svetu med svetom reči in svetom duhovnih
							stvari, v „srednjem svetu“, če si izposodim to metaforo, ta misel velja
							za Zavezo v stopnjevanem pomenu prav zato, ker si šele z uzrtjem duhovne
							razsežnosti človeških zadržanj in dejanj osvojimo polnejšo resnico, s
							tem pa polnejšo dobrino, ki jo ta prinaša našemu umu in srcu – to je,
							polnejšo dobrost našega bivanja na tem svetu. </p>
						<p>Ljudje v Novi Slovenski zavezi imajo takšno izkušnjo zgodovine ali vsaj
							takšno vednost o nji, da samodejno živijo iz zavesti o dobrosti resnice
							– iz zavesti o tem, da poznavanje zgodovinske resnice – vključno z njeno
							duhovno, moralno dimenzijo – utrjuje človeka v bivanju, ureja njegovo
							notranjost, mu daje notranjo gotovost, pa tudi ponižnost pred silami, za
							katere verjame, da so onkraj in nad zgodovino. Iz tega ponotranjenega
							vedenja, ki je navdajalo in gibalo ljudi v Novi Slovenski zavezi, se je
							porajalo pričakovanje, da bo nastajajoča slovenska država po letu 1991
							postopoma sprejela v svoja izhodišča, v svoje temelje dobršen del
							vednosti o zgodovinski resnici Slovencev 20. stoletja. Pričakovali so,
							da bo mlada Republika Slovenija iz te vednosti zajemala razlog svojega
							obstoja, da bo to spoznanje seglo v njeno zakonodajo in da bo slovenski
							narod tako postopoma spoznal, kaj se mu je v 20. stoletju zgodilo, ali z
							drugo besedo, da bo prišel do sebe, do „svoje podobe“, in se spravil s
							sabo. </p>
						<p>Potek zadnjih dveh desetletij pa je – s tega gledišča – le zgodovina
							poraznih, dih jemajočih spoznanj, da niti večina slovenskih katoličanov
							kot Cerkev niti večina slovenskih katoličanov v politiki osnovnih
							spoznanj o zgodovinski resnici Slovencev v 20. stoletju ni zares
							sprejela, večina si jih ni osvojila kot merilo <emph>in ratio</emph>
							svojega političnega ravnanja, in da slovenska država, Republika
							Slovenija s svojimi zakonodajnimi ter institucionalnimi sistemi ostaja
								<pb n="005"/>povsem nedotaknjena od te resnice. Resnica se je ni
							dotaknila, notranje je ni oblikovala, niti malo je ni prekvasila – in
							niti malo ji ni dala življenjskih moči, katere bi ji mogla dati. In
							vendar je Republika Slovenija, naša država, nastala le iz substance, za
							katero pričuje naša zgodovinska resnica. Paradoksno. Čeprav je omogočila
							njen obstoj, je zgodovinska resnica ostala pred vrati Republike
							Slovenije, zunaj obzidja. Tu bi smeli s pridržki, pa vendarle,
							spoštljivo ponoviti tisti stavek: V svojo lastnino je prišla, toda njeni
							je niso sprejeli. </p>
						<p>Zaveza je nemalo svojih plemenitih miselnih naporov posvetila analizi
							slepilnih manevrov, s katerimi je komunistom <emph>et consortes</emph>
							uspelo izpeljati ta dosežek. Toda pomemben se mi zdi tudi tisti vidik, s
							katerim se to razmišljanje začenja: resnica kot dobrina uma, kot visoka
							dobrina celega človeka, kot vir trdnosti in dinamizma … Kaj se zgodi
							narodu, ki ima pred sabo resnico o velikih stvareh, velikih tako, da
							segajo do neba in bi ta resnica lahko postala njegova visoka dobrina,
							globinski vir njegove trdnosti in dinamizma … vendar pa se od resnice
							obrne vstran, ne toliko s pozabo kakor s tem, da noče ravnati v skladu z
							njenimi ukazi, njenega glasu niti malo ne sprejme kot usmerjajočega
							vodila, kot mere svojim dejanjem … Da, kaj se zgodi narodu, ljudem, ki
							iz resnice nočejo živeti? </p>
						<p>Zgodi se zlasti to, da se naroda in ljudi v njem polasti mrtvilo: ker je
							človekov duh ustvarjen za to, da se hrani z resnico, vodi življenje v
							laži predvsem v mrtvilo uma. Če bi analizirali slovenske časopise 90-ih
							let, bi lahko sledili žalobnemu loku neavtentičnosti, ko je bila s
							puhlico „ena revolucija je bila dovolj“ najprej zavržena ideja o pravni
							razločitvi demokratične države od totalitarnega sistema; nato je prišla
							doba velikih koalicij, ko so katoličani v politiki hoteli „biti zraven“,
							pri tem pa so ravnali v nasprotju z zgodovinsko resnico ter s praktičnim
							ravnanjem tajili njene zahteve. Tako je nastalo mrtvoudno vzdušje, v
							katerem so ljudje še imeli v spominu resnico, toda hkrati so se zavedali
							nenaravnosti položaja, ko iz resnice ni sledilo nobeno pravo dejanje,
							nič v resničnosti se resnici ni več pokorilo, bila je tam prazna,
							viseča, nemočna. Nastopila je doba velikega pohujšanja. Um ni več
							opravljal svojega osnovnega opravila: da bi spoznaval resnico in njen
							logos prevajal v ukaze praktičnega življenja. Zdi se mi, da je milostni
							trenutek zgodovine, v katerem smo našo državo dobili, trajal nekako
							dotlej, konec 90-ih let pa se začenja za Slovence doba velike
							perverzije. Um, ki je središče človeka, vendar ne opravlja več svoje
							osnovne naloge, je razklan, ustvarja notranjo napetost, izhoda si išče v
							iluziji. To je zgodovina zadnjih 15 let naše države. Po tem času je um
							številnih Slovencev, izobraženih kakor preprostih, v mestih kakor na
							podeželju, tako zaveden, moten in iztirjen, da ne more več presoditi
							niti tega, kdo mu želi pomagati, kdo ga zgolj izkorišča, kdo pa ga vodi
							na rob uničenja. Nedavni dogodki v slovenski politiki prvih treh mesecev
							leta 2013 ponujajo ogledalo – če ga moremo videti – naši popolni
							dezorientiranosti, naši vdanosti iluzijam, našemu begu od resničnosti.
							Padec Janševe vlade, ki je v pičlem letu dni Slovenijo povedla na pot iz
							ekonomske krize, vzpon komunistične oligarhije, ki se izdaja za socialno
							levico, na oblast – vse to je nasledek globinsko zbeganega uma mnogih,
							premnogih. Celo opozorila, da bo država morda čez par mesecev
							bankrotirala, teh ljudi ne skrbijo. </p>
						<p>Z vsem tem bi rad poudaril izhodiščno misel o resnici kot vrhovni dobrini
							človekovega uma – in s tem vsega človeka – ter o usodni perspektivi, ki
							se odpira skupnosti, ki iz pomembne, velike zgodovinske resnice o sebi
							noče živeti in je zato v razporu sama s sabo. Velike, pomembne resnice
							ni mogoče nekaznovano ignorirati; kazen je preprosto v tem, da um
							čedalje slabše razlikuje usodno stvar: kaj je za človeka dobro, kaj zlo,
							in s tem človek jenja v svoji človeškosti. Sedanjo politično in širšo
							družbeno situacijo je treba videti kot eno od postaj v verigi tako
							zgrešenih 20 let samostojnosti: kot posledico življenja v laži. </p>
						<p>Zmožnost Slovencev, da bi uzrli svojo zgodovinsko resnico, jo sprejeli,
							jo ponotranjili in iz nje kaj storili, se manjša že vse od konca 90-ih
							let. Upada, krni, jenja – deloma zaradi odhoda starejših rodov in
							prihoda mlajših, deloma kot notranja konsekvenca življenja v laži. In
							upadala bo še dalje. Možnost, da bi prišli do sprave, ki jo razumemo kot
							pravno-politično dejanje najvišje zakonodajne oblasti, parlamenta, je
							verjetno splavala po vodi v daljave prihodnosti. Le mi se tega nismo
							zavedli. Medtem, ko smo mi razmišljali o spravi, o pogojih in poteh k
							nji, so t.i. borci v ZZB znova pognali v tek mašinerijo svojih proslav,
							ideoloških govorov, pevskih zborov in tečajev streljanja s pištolo;
							predvsem pa: medtem so osamosvojitev Slovenije krvoskrunsko cepili na
							mit o enobeju. Komaj si predstavljamo, koliko retrogradnih korakov so že
							napravili. Sprava kot vsedržavno pravno dejanje je medtem postala –
							iluzija. </p>
						<p>Nova Slovenska zaveza pričuje o resnici naše zgodovine v 20. stoletju, a
							tudi resnico o današnjem dnevu je treba videti jasno in brez olepšav.
							Kakor prej bomo tudi poslej sami, <pb n="006"/>samotni, maloštevilni,
							kajti v „vmesni svet“ ni lahko vstopiti. Zgodovinsko resnico bomo
							dopolnjevali in o nji pričevali – ne zato, ker bi to bilo praktično,
							učinkovito ali donosno, marveč zato, ker je resnica dolg do pokojnih,
							živim pa vir neslutenega duhovnega vitalizma in novih bivanjskih
							možnosti. Kakor zdaj, nam lastna država pri tem še nekaj časa ne bo v
							oporo; spomin na resnico bomo morali negovati domala tako, kakor so ga
							naši ljudje v daljni emigraciji – v Argentini, Kanadi in drugod po
							svetu. Tako smo v lastni domovini mala, a notranje živa emigracija.
								<emph>Insula memoriae</emph>. Kakor vsaka stvar ima tudi ta svojo
							dobro plat.</p>
					</div>
				</div>
				<div type="div2">
					<head>Na antajevih tleh</head>
					<docAuthor>Brane Senegačnik</docAuthor>
					<div type="div3">
						<p>V eni prvih številk <emph>Zaveze</emph>, mislim, da je bila tretja, se je
							aktualno-politični komentar – ki je seveda vedno bil veliko več, kot
							zgolj to, v tisti številki pa še prav posebej – iztekel v tele misli:
								<emph>Nova Slovenska zaveza</emph> mora klicati v polje javnega
							življenja pamet in normalnost, saj lahko samo na njej temelji svobodna,
							demokratična kultura. Pamet, ki je neizbežno utemeljena v spominu,
							pomeni iskanje in mišljenje tega, kar je v resnici bilo in kar je;
							normalnost, katere »neprecenljiva vrednost se je pokazala ob
							nenormalnostih dvajsetega stoletja«, pa uravnavanje lastnega in
							družbenega življenja v skladu s tem, kar takšno mišljenje odkriva. Na ti
							dve besedi, pamet in normalnost, bi se morali »kar naprej sklicevati
							tisti, ki bi radi, da izplujemo iz Uročenega zaliva na odprto in veliko
							morje«. To se, kot je najbrž odveč pripominjati, ni zgodilo. Društvo, ki
							je na svoje člane in – v skromnem dometu svojih moči – na slovensko
							javnost – naslovilo tak poziv, si je prislužilo sramotilne oznake
							fašistične stranke in obtožbe, da odpira zaceljene (!) rane narodnega
							razkola in razvnema ideološki boj. Reakcije na njegovo prizadevanje in
							delo so pravzprav razkrile, kako velik deficit pameti in normalnosti v
							opisanem smislu pesti sodobno slovensko kulturo. Več kot dvajset let
							potem, ko so bile natisnjene navedene besede, se zdi stanje v
							marsikaterem pogledu še slabše. Kot da smo še dlje od odprtega morja;
							kot da se ladja države ne suče več v kalnih vodah nesrečnega zaliva,
							ampak smo skočili z nje na obalo in odšli v notranjost neke puste
							dežele. V mitološko libijsko puščavo, ki je domovina velikana
							Antaja.</p>
						<p>Antaj je bil otrok dveh mogočnih božanstev: morskega vladarja Pozejdona
							in prvobitne boginje Gaje, ki je utelešala Zemljo. Zrasel je torej iz
							tistega, na čemer se dogaja človeško življenje; iz tistega, kar nosi
							življenje smrtnikov, bitij, katerih značilnost je, da so »spodaj« – in
							ne zgoraj – , kot pove nova etimološka interpretacija grške besede
							»človek« (<emph>ánthropos</emph>). Antaj je bil čudno bitje: vsakogar,
							ki je potoval skozi njegovo deželo, je izzval k rokoborbi, ga ubil,
							njegovo lobanjo pa shranil, da bi nekoč iz takšnih zidakov sezidal
							tempelj svojemu očetu Pozejdonu. Tudi Heraklu, ki ga je pot zanesla v
							tiste kraje, je izrazil enako dobrodošlico; Herakles ga je v spopadu
							sicer vrgel na tla, toda ko je Antaj ležal zemlji, je bil še bolj v
							stiku s svojo materjo Gajo: od nje je prejel novo energijo in vstal
							močnješi kot prej. In to se je ponovilo vsakič, ko ga je najznamenitejši
							grški junak navidez premagal.</p>
						<p>V tem starodavnem mitu so nenavadne vzporednice s slovenskim družbenim
							dogajanjem. Najprej je tu puščavska enoličnost in jalovost kulturne
							pokrajine, ki jo prikrivajo nanosi peska, neobstojni reliefi in
							skulpture vetra ter iz žeje nastale fatamorgane. Potem smo sredi
							nenehnega izzivanja spopadov, ki je smisel in pogoj obstoja ideologije
							razrednega boja v vseh njenih nepreštevnih različicah. Iz lobanj
							sezidani templji so podtalni izvor družbenega nelagodja in obenem
							simbolne točke, kjer se v kalni globini ohranja revolucionarna
							identiteta sicer nominalno in formalno preobraženega postkomunizma. In
							navsezadnje smo žive priče nepremagljivosti premagane ideologije, ki ji
							jo daje njena vraščenost v kulturni humus. Ne ekonomski in politični
							bankrot svetovnega komunističnega podjetja, ne jalova setev človeških
							kosti, o kateri je temno pel Dane Zajc, ne uničujoče miselne analize
							njegovih klasičnih osnov in sodobnih variacij na tradicionalne teme niso
							privedli slovenske kulture k pametnemu in normalnemu pogledu. Iz
							ostankov razkrojene ideologije živahno poganjajo nove in nove oblike
							teorije razrednega boja, neredko veliko primitivnejše od nekdanjih, a na
							času primeren način enako ali pa še bolj uspešne. In spet – kako
							zanimivo! – so v prvih vrstah njihovih gojiteljev in uživalcev »imetniki
							visokošolskih in doktorskih diplom«, če malce prikrojim izraz Milana
							Komarja. </p>
						<p>V najnovejšem kriznem času so se klice, vitice, veje in drevesa te
							teorije lahko posebej intenzivno razrasle: nastala je nekakšna <pb
								n="007"/>
						</p>
						<figure>
							<graphic url="slike_z_88/z_88_02.png"/>
							<head>Uzrtje <name type="author">Philippe Brame</name>
							</head>
						</figure>
						<p>
							<pb n="008"/>plantaža radikalne družbene kritike, na kateri s
							sofisticiranimi intelektualnimi napori pridelujejo eno samo vrsto
							sadeža: zahtevo po odstranitvi celotne politične elite. Če ta slogan
							vzamemo zares, je absurden: kakšne pa bi bile posledice hipne
							odstranitve celotne politične garniture? Kdo bi prevzel nase težo
							opravilne nesposobnosti države in posledični kaos? Morda liderji
							protestov, ki so vsebino svoje politične misli izrazili samo s kriki:
							»Gotov si!« »Morala!« »Poštenje!« »Dol s tajkuni!« »Dovolj je
							korupcije!« »Smrt fašizmu!« »Delo za vse!« in s podobno duhovitimi in
							prodornimi mislimi. Ali bi se enako spotano kot ljudje na ulicah
							pojavile tudi kompetentne nadomestne politične elite z novimi obrazi in
							čistimi rokami? Če pa slogan vzamemo zares tako, da ga ne vzamemo čisto
							zares, lahko preberemo tudi tisto, kar je med črkami zapisano z nevidnim
							črnilom: cilj »vseljudske« vstaje je obračun s političnimi silami, ki si
							prizadevajo razstaviti kontinuitetne parastrukture v družbenem ozadju in
							preprečiti nastanek čudaške utopične Jugoslovenije. Kot vse bolj jasno
							potrjujejo številne izjave ideologov sponatne vstaje, je njen končni
							cilj pravzprav to, kar je slutiti v ozadju delovanja kontinuitetnih sil
							že od vsega začetka nastanka samostojne Slovenije: odstranitev
							parlamentarne demokracije. Zaenkrat so sicer takšne zahteve zelo redko
							izrečene naravnost, in še tedaj v napol burkaškem vzdušju; toda
							slovenska medijska in kulturna dejavnost z vztrajno prizadevnostjo
							izvotljuje realno moč parlamenta in pomaga vzpostavljati dekorativno
							demokracijo. In to celo po starih vzorcih – pameti se danes seveda ne
							zapira več! – z brezmiselnim, fanatičnim moralizmom. Zato bi »epidemija
							pravičništva«, kot imenuje sedanje pogromaško vzdušje v slovenski
							kulturi pesnica Meta Kušar, pravzaprav ne smela biti presenečenje. O
							razsežnostih te epidemije se lahko prepričamo tudi tako, da prebiramo
							strani kakega katoliškega spletnega medija: tudi tam so pravičniki, ki
							skupaj s kakim patrom žebrajo mantre iz velikih slovenskih medijev in se
							imajo pri tem za neupogljive mislece z lastno glavo; ko jih kdo malce
							odločneje povpraša po argumentih, pa začnejo tožiti o cenzuri in se s še
							večjim ponosom na svojo samoniklost imenujejo »komuniste«.</p>
						<p>Vse bolj se zdi, da so tla Antajeve dežele brezmejna. Herakles je
							ugotovil, da lahko sina Zemlje premaga samo na en način: če ga dvigne v
							zrak in mu s tem odvzame moč. Mitična metafora je neprimerna, kolikor je
							nasilna; razsvetljujoča pa je, kolikor kaže, da je pri vsem odločilna
							pamet. Pamet, s katero edino se lahko vzdignemo nad neznosno pritlehnost
							aktualnega družbenega in kulturnega dogajanja in hromečim vzorcem
							nasilja počasi odvzemamo moč. To je seveda proces; če po dvajsetih letih
							ni videti, da bi uspešno potekal, to ne pomeni, da se je treba odreči
							uveljavljanju pameti, spomina in normalnosti, temveč le, da je bilo v
							vse to vloženo še premalo energij. Še veliko veliko premalo. </p>
						<p>Herakles je na Antaja naletel mimogrede, na svoji poti na konec sveta, v
							deželo Hesperid, kamor je šel iskat zlata jabolka. Tudi slovenska družba
							je na dolgi in negotovi poti: kontekst globalizacije in svetovno obzorje
							neoliberalizma jo postavljata pred izredno komplicirana vprašanja. Nihče
							se ne slepi s tem, da so zdajšnje tegobne dogodivščine z Antajem zadnja
							preizkušnja. Prav nasprotno: »življenje« v pravem pomenu se začenja šele
							onstran puščavske dežele. Toda če hočemo tja, če hočemo naprej, moramo
							najprej sploh priti na pot – kajti s tem, kar se dogaja zdaj, smo vsi
							skupaj padli v globok jarek, kjer ni ne poti ne ciljev.</p>
					</div>
				</div>
				<div type="div2">
					<head>Katoličan, kje si?</head>
					<docAuthor>Helena Jaklitsch</docAuthor>
					<div type="div3">

						<p>Štiri leta nazaj je Slovenijo pretreslo grozljivo odkritje. Huda jama je
							slovenski javnosti razkrila vso grozoto, ki se je dogajala na slovenskih
							tleh pred skoraj sedemdesetimi leti. Mumificirana trupla, skrita za
							stotimi metri različnih gradbenih materialov, so zgovorno pričala o
							krutem povojnem nasilju. Takratni predsednik države je ob tem grozljivem
							odkritju v kamere jasno povedal, da gre zanj za drugorazredno temo,
							kateri ne namerava posvetiti posebne pozornosti. Ob takem odzivu sta,
							presenetljivo, celotni medijski prostor in slovenska javnost zgroženo
							obstala in upravičeno burno reagirala. Presenetljivo zato, ker je
							slovenska (medijska) javnost sicer s simpatijo spremljala ravnanja
							predsednika države, v katerih je očitno kazal naklonjenost kontinuiteti. </p>
						<p>Pred tem beseda »drugorazrednost« (kot izgovorjena) kakor da ni
							obstajala, od takrat do danes pa je bila že tolikokrat ponovljena, da je
							skoraj izgubila svojo moč – človek sicer nehote pomisli, da se je
							ponavljala namenoma, da se v zgodovinskem spominu ublaži izjava
							takratnega predsednika. Če danes govorimo o tem, <pb n="009"/>da je
							nekaj drugorazredno, poslušalec bolj ali manj samo še zamahne z roko ter
							morebiti doda: »Ah, saj ni tako hudo.« In na tej drugi strani smo
							mnogokrat prav slovenski katoličani, ki smo v našem prostoru pravzaprav
							ponovno vedno bolj drugorazredni (v začetku 90. let prejšnjega stoletja
							se je za hip zdelo, da bomo vendarle dobili enakovredno mesto v
							slovenski družbi). Pa ne drugorazredni kot kakšna slaba predstava ali
							igralec (se pravi slabi sami po sebi), ampak kot tisti državljani, ki bi
							ne smeli imeti enakih pravic kot drugi, ki ne bi smeli misliti drugače
							od tistih, ki so si že dolga desetletja nazaj prisvojili oblast in je za
							nobeno ceno ne želijo izpustiti. Se pravi: manj vredni od ostalih
							državljanov. Ob tem se ne morem znebiti občutka, da jim pravzaprav kar s
							svojim molkom, s svojo pasivnostjo, s svojo (nedopustno) vdanostjo,
							samopomilovanjem (?) pustimo, da z nami ponovno ravnajo tako, kot so
							ravnali v času prejšnjega režima. </p>
					</div>
					<div type="div3">
						<head>Upreti se strahu</head>
						<p>Po drugi svetovni vojni je takratna oblast kruto obračunala s svojimi
							nasprotniki – večinoma so bili to pokončni možje in žene, katoličani, ki
							so v brezbožnem komunizmu videli veliko nevarnost za slovenski narod.
							Mnogi so tako že med vojno, nato pa tudi po njej izgubili življenje,
							nekateri so odšli v tujino, da so si rešili življenje. Vem, da je bilo
							to že nič kolikokrat povedano, vendar je to bistveno za razumevanje
							današnjega časa in našega mesta v njem. Takrat smo Slovenci izgubili
							politično, kulturno in družbeno elito, ki je prihajala predvsem iz
							katoliških vrst, tisti pa, ki so ostali, so se po vsem prestanem
							trpljenju, ki so ga doživeli ali opazovali v svoji bližnji okolici,
							naučili živeti neopazno. Da so preživeli, so se naučili ne videti, ne
							slišati in predvsem ne govoriti. Če je bila ta drža v svojih začetkih
							samo zunanja, usmerjena v preživetje, pa jo je slovenski katoličan
							toliko bolj kot drugi, kar je razumljivo, saj je tudi najbolj trpel pod
							komunizmom, postopno ponotranjil, jo vzel za svojo in jo začel živeti.
							Vendar pa prav zaradi take drže danes ne znamo ali si ne upamo biti
							alternativa na političnem ali družbenem prizorišču, ker ne premoremo za
							to potrebne pokončnosti in odločnosti (najraje bi napisala, da smo
								<emph>riti</emph>, vendar bi se to ne spodobilo). Iz nasilja,
							vidnega ali nevidnega in neoprijemljivega, ki smo ga bili v preteklem
							sistemu deležni, izvira tudi globok in nezaveden strah slovenskih
							katoličanov, ki nas hromi in zaradi katerega se še po dvajsetih letih
							samostojne Slovenije ne upamo postaviti zase (svetla izjema se zdi
							primer civilne iniciative, ki se je postavila ob rob predlogu
							družinskega zakonika). Mirno pustimo teptati svoje pravice in namesto da
							bi se postavili zase, raje premišljujemo, ali je naš stavek politično
							dovolj korekten za javnost ali ne, kot je v enem izmed intervjujev točno
							povedal gospod Stanovnik. Zaradi tega po dveh desetletjih verjetno še
							vedno nimamo voditeljev, ki bi si upali kot kristjani stopiti odločno,
							ponosno in angažirano v družbeni prostor. Res je že čas, da si enkrat za
							zmeraj izbijemo iz glave strah, da nismo politično nekorektni, če
							rečemo, da je človeško življenje sveto od naravnega spočetja do naravne
							smrti, da je bil komunizem največje zlo, ki smo ga Slovenci kot narod
							doživeli, da zločini partizanov nikakor niso primerljivi ali enaki
							zločinom domobrancev (pri prvih je šlo za sistemsko zlo, pri drugih pa
							za zločine posameznikov), da so slovenski mediji podaljšana roka
							boljševistične povojne oblasti, ki se je znala v demokraciji odlično
							zakriti. Enkrat za vselej bi morali tudi jasno povedati, da ne more biti
							več resnic in da za nas dialog ne bo več »saj imamo lahko vsi po svoje
							prav«, ampak »da vztrajam pri svojem argumentu, ker vem, da vzdrži
							presojo skozi prizmo resnice, argument na drugi strani pa zgolj skozi
							prizmo moči in ustrahovanja«. Enkrat za vselej se bomo morali torej
							izpostaviti in postaviti zase. </p>
					</div>
					<div type="div3">
						<head>Teptanje po dolgem in počez</head>
						<p>Vendar pa ni dovolj, da se postaviš za svoje prepričanje zgolj v varnem
							zavetju svojega doma. Potrebno se je zanj postaviti tudi javno. In tu
							katoličan, že tako v sebi boječ in previden, naleti na novo oviro.
							Medijski in javni prostor mu je v resnici nedostopen, pravica do
							svobodnega izražanja v javnosti pa mu je odvzeta oz. je označena za
							sovražni govor per se. Takoj se bodo oglasili pristaši kontinuitete
							(najbolj tragično je v resnici to, da si njihovi zvesti podaniki, ki jih
							srečujemo na »slovenskih vstajah«, ne upajo priznati, da so zgolj orodje
							oz. sredstvo v rokah manipulatorjev, ki si tako ohranjajo oblast) ter
							trdili, da je slovenski prostor pluralen in vsak lahko svobodno pove,
							kar misli. Ampak svobodno in neobremenjeno se lahko pri nas izraža zgolj
							levica, ki jo v njenem govorjenju in razmišljanju podpira ves medijski,
							šolski in družbeni prostor. Posameznik na »levi« v svojem razmišljanju
							ni in ne more biti deležen kritike družbene javnosti, saj se njegovo
							mnenje popolnoma sklada (staplja) z njo. Zaradi tega je ta isti
							posameznik prepričan, da je svoboda govora ena od tistih pravic, ki
							zaseda prvo mesto v slovenskem prostoru, saj se mu zaradi tega, kar
							govori, nikoli ni treba zagovarjati pred okolico, v kateri <pb n="010"
							/>biva in deluje. Pravzaprav je celo deležen njenega odobravanja. Tej
							»skladnosti«, ki daje po eni strani občutek pripadnosti in potrditve, po
							drugi strani pa razbremenjuje odgovornosti, drugačen pogled na svet
							predstavlja grožnjo pred soočenjem s samim seboj in praznimi argumenti,
							s katerimi se vzdržuje. </p>
						<p>Tu je verjetno iskati enega izmed razlogov za tako dosledno in
							sistematično nestrpnost »odprtega, liberalnega in naprednega dela«
							slovenske družbe predvsem (ali samo) do katoličanov – takšnim in
							drugačnim alternativcem so vrata namreč na široko odprta. V svojem
							strahu, (če mene vprašate) neumni ponižnosti se katoličani pravzaprav ne
							zavedamo, kako zelo se nas v resnici bojijo – nas katoličanov. Prav
							zaradi tega globokega strahu, ker čutijo, da je vendarle Resnica na naši
							strani, so neverjetno nestrpni. Ta nestrpnost je na prefinjen način
							vgrajena v naš celotni sistem, obenem pa se na najbolj grob način
							deklarira v medijskem prostoru, ki poleg šole najbolj oblikuje javno
							mnenje. Katoličan, ki brani tradicionalno družino, moralo, ki se je
							izoblikovala v krščanstvu, ali človeško dostojanstvo, je zato na vsakem
							koraku označen za največjega nestrpneža, njegovi argumenti kot sovražni
							govor, poleg tega pa, po njihovem mnenju, katoličan tako ali tako trpi
							za številnimi fobijami. Kakšna sprevrženost v resnici! Zagovarjati svoj
							prav ni nobena nestrpnost, noben sovražni govor! Ravno nasprotno –
							njihov besednjak je v resnici poln sovraštva in nestrpnosti. Če navedemo
							samo nekaj primerov: če katoličani opozorijo, da je džamija z visokim
							minaretom v našem okolju nekaj tujega, so skrajno nestrpni, čeprav pri
							tem posebej poudarijo, da imajo tudi muslimani pravico do molilnice, ko
							pa nekdo zaradi performansa zažge križ, je to umetnost. Ko Društvo za
							zaščito ustave in žrtve Cerkve blati Cerkev in verujoče ter javno in
							preko medijev širi versko nestrpnost, je to svoboda zbiranja in
							izražanja, katoličan, ki stoji pred parlamentom v podporo družini, pa
							neti sovraštvo. Ko v šolah organizirajo delavnice, kjer otrokom
							razlagajo o različnih družinah in možnosti izbire spola, je to znak
							odprte in tolerantne družbe, ko pa župnik odstopi prostore župnije šoli
							zaradi pomanjkanja učilnic, je to nespoštovanje ustavne delitve države
							in Cerkve. In to je samo nekaj primerov. V tovrstnem javnem blatenju so
							nas pripeljali tako daleč, da se zaradi strahu pred takimi očitki že
							sami po sebi omejujemo. Samo pomislimo, kolikokrat smo razmišljali, da
							se ne bi potegovali za kakšno mesto, ker smo katoličani in bi bili zato
							izpostavljeni dodatnim pritiskom in dvomom v nepristranskost? Namesto da
							bi na to sprevrženost glasno opozarjali, nasedamo osnovnemu psihološkemu
							triku, ki ga izvajajo pred/z nami. Človek namreč že po naravi želi
							ugajati, želi biti všeč drugim. In katoličani pri tem nismo izvzeti -̶
							za odobravanje in sprejetost smo se žal vse prevečkrat pripravljeni
							odpovedati svojim prepričanjem. </p>
						<p>Posledica tega je tudi neverjetna samocenzura, v kateri vztraja in živi
							slovenski katoličan. Ta obrambni mehanizem smo izpilili skoraj do
							popolnosti. Zaradi že prej omenjenega strahu pred izpostavljenostjo smo
							postali poosebljena politična korektnost. Povsod, kjer smo: na delovnem
							mestu, med kolegi, znanci, med naključno zbranimi. Medtem ko levica brez
							usmiljenja tolče po naših vrednotah in načelih, smo mi skrajno previdni
							pri artikuliranju lastnih prepričanj. Tu nimam v mislih samo javnih
							zborovanj ali javnega nastopanja, temveč vsakdanje življenje. Kar
							pomislimo, kako recimo med kolegi zagovarjamo zakon. Najprej hitimo
							razlagati, da ima vsak pravico do svojega mnenja, da je način življenja
							v dvoje izbira vsakega posameznika, ki jo je treba spoštovati. Po dolgem
							pojasnjevalnem uvodu nadaljujemo, da je po našem mnenju vendarle prav,
							da se dva poročita, vsaj enkrat ali dvakrat pa še dodamo, da se ima vsak
							pravico odločiti drugače in da tudi to spoštujemo. Takega
							samoopravičevanja na drugi strani ni. Ali pa, ko sodelavci brez zadrege
							glasno in žolčno kritizirajo in pljuvajo po desni oblasti, ne glede na
							to, če ta kaj naredi ali ne. Zanimivo, da si takrat te iste vlade ne
							upamo enako glasno zagovarjati ali pa kritizirati tiste, ki jo naši
							sodelavci hvalijo, ampak smo raje tiho. In ker smo tiho, se zdi, da se
							vsi strinjajo s tistimi, ki se najbolj glasno derejo, pri tem pa ne
							pomislimo, da morda temu vendarle ni tako. Volilni rezultati kažejo, da
							smo razdeljeni na pol, to pa pomeni, da mora biti tako razmerje tudi v
							okolju, kjer živimo. </p>
					</div>
					<div type="div3">
						<head>Čas je za spremembe</head>
						<p>»<emph>Sovražili vas bodo zaradi mojega imena, vendar ne premišljujte,
								kako se boste zagovarjali, kajti jaz vam bom namreč dal zgovornost
								in modrost, kateri vsi vaši nasprotniki ne bodo mogli kljubovati ali
								ji ugovarjati,</emph>« pravi Jezus. Da, skrajni čas je, da rečemo
							»ne« notranjemu strahu in zunanjemu ustrahovanju, skrajni čas, da se
							odločno, samozavestno in predvsem skupaj postavimo zase, za svoje
							družine, svoje prepričanje. Samo tako bomo spremenili življenje v naši
							domovini na bolje. <pb n="011"/>
						</p>
					</div>
				</div>
			</div>
			<div type="div1">
				<head>Kako se je začelo</head>
				<div type="div2">
					<head>Dražgoše – mit in resničnost</head>
					<docAuthor>Janko Maček</docAuthor>
					<div type="div3">

						<p>Ni dolgo tega, ko smo v ožjem krogu govorili o reviji Zaveza in
							ugotovili, da so v njej nekatera besedila, s katerimi lahko razvozlaš,
							če že ne kar presekaš marsikateri vozel naše polpretekle zgodovine, ki
							se na videz zdi nerešljiv. Mediji so prav takrat poročali o proslavi
							»legendarne« dražgoške bitke in na ekranih so nam kazali nekdanje
							udeležence, ki so v snežnem metežu, podobnem tistemu pred 71 leti, stali
							okrog spomenika, ki tam stoji od leta 1978. V nekem Kako se je začelo
							sem že omenil, da mi taki in podobni prizori vzbudijo asociacijo na
							poletje 1942, ko se je znani komandir Peter Cafuta – Gad po neuspelem
							napadu na Šentjošt s svojim udarnim vodom maščeval nad okolico; na našem
							koncu so tedaj vse požgali, pri dveh sosedih ubili očeta in mater,
							dveletna deklica pa je umrla v plamenih domače hiše. Ob letošnji
							dražgoški proslavi smo pričakovali, da bomo vsaj od slavnostnega
							govornika, intelektualca in poklicnega zgodovinarja slišali kak drobec
							resnice in objektivnosti. Ni čudno, da sem se ob tem spet spomnil na
							besedila revije Zaveza.</p>
						<p>Kaj je povedala Zaveza o fenomenu Dražgoš v svojih prvih številkah, ki so
							»padle« kot blagodejen dežek na izsušeno zemljo dolgoletnega enoumja? Je
							glede na svoje omejene možnosti sploh mogla kaj pametnega in koristnega
							povedati? Takoj prvi stavek članka Dražgoše, ki sta ga za decembrsko
							številko 1995 pripravila Mojmir Tozon in Tine Velikonja – oba sta že
							nekaj let pokojna – nas postavi v srž problema: »Ko se je Tito ob
							odkritju spomenika v Dražgošah ozrl po obronkih Jelovice, je vzkliknil:
							,Pa zakaj se niso umaknili tja gor!'« Ne vemo, kdo in kako mu je
							odgovoril na to vprašanje, ki bi ga lahko zastavil tudi marsikateri manj
							pomemben opazovalec dražgoških dogodkov. Je maršalu kdo pojasnil, kako
							so Dražgošani prosili partizane, naj se umaknejo iz vasi, pa jih niso
							poslušali, ker so z vrha slovenske komunistične partije imeli ukaz, naj
							kljub nevarnosti za vas sprejmejo boj – tudi zato, da bi popravili oceno
							pri svojem jugoslovanskem »predstojništvu«, ki jim je malo prej očitalo
							slabo aktivnost v odporu proti okupatorju. Že v 5. št. Zaveze Justin
							Stanovnik kritizira dr. Bučarja, ki je v svojem govoru izjavil, da so
							bile Dražgoše »izbruh narodove volje po obstoju« in dodaja: »O Dražgošah
							je mogoče govoriti z dveh vidikov: kot o mitu in kot o resnici. Kaj so
							Dražgoše v okviru mita, vemo, toda mogoče jih je oceniti tudi s stališča
							takratne gole resničnosti. S tega vidika pa so bile Dražgoše samo oblika
							nasilja, in sicer nasilja, ki ga je organizirala komunistična partija,
							nasilja, vodenega in planiranega od ljudi, ki so se izšolali v Španiji
							in so imeli v tem primeru en sam cilj, da namreč prisilijo prebivalce v
							to krvavo igro. (J. S. Slovenska državljanska vojna in njena
							vprašanja)</p>
						<p>Velikonja piše, da ga je zanimalo, kaj pomeni dražgoška zgodba za
							domačine, kako so doživljali povojni čas in kako sedaj gledajo na
							takratna dogajanja. Eden prvih njegovih obiskov v Dražgošah je bil leta
							1993 pri Malki Šmid v gostilni pri Urbanu. Ob dražgoških dogodkih je
							bila stara 38 let, izgubila je moža in ostala sama z enoletno hčerko.
							Velikonja dobesedno navaja njeno pripoved: »Naša gostilna je stala, še
							preden sem se rodila. Za partizane nismo veliko vedeli … Tisto v Rovtu,
							12. decembra 1941, ko so v partizansko zasedo padli nemški policisti,
							tisto pobijanje je krivo za nesrečo, ki je zadela Dražgoše. Ko so prišli
							partizani na dan pred novim letom, sem vedela, da bo hudo. Pošteno smo
							se ustrašili, ko smo jih zagledali v takem številu. Vojske se vedno
							bojiš, pa čeprav je naša. Glavno so napravili Nemci, a krivi so bili
							tudi partizani, ker se niso umaknili iz vasi. Tam naj bi bili, od koder
							so prišli, pa bi bil mir. Povem vam, da si jih nismo želeli, pa so kar
							tiščali. Vedno sem jih podila, naj gredo gor na Goro. Mislili so, da jih
							ne maram, pa ni bilo tako. Želela sem samo mir imeti … Moj mož bi lahko
							šel dol na žago, pa so ga pobrali in sosedove ravno tako, same
							gospodarje. Spodaj na Rudnem je imel žago in dva, ki sta na njej delala.
							Če bi šel dol, pa bi bil rešen. Rekla sem mu: ,Pojdi in se skrij!' pa je
							ves dan pestoval Rezko. Vsi gospodarji so ostali, ker so mislili, da
							bodo rešili domačije, če jih bodo našli doma. Pa so jih kar pobrali in
							peljali gor pa uničili. Osemnajst jih je bilo, pa samo mladih. Tudi več
							so jih pobrali v eni hiši. Pri Šimnu so tri, pa Markova, Maževa in
							Kopčeva po dva. Nas so gnali v dolino. Rezko sem peljala v vozičku. Bilo
							mi je vseeno, kaj bo z menoj. Moške so <pb n="012"/>
						</p>
						<figure>
							<graphic url="slike_z_88/z_88_03.png"/>
							<head>Dražgoše 1900 – Pri cerkvi <name type="author">Foto Stele</name>
							</head>
						</figure>
						<p>nam pobrali, za kaj se bomo potem brigali. Peljali so nas zapret v
							Šentvid, potem pa so nas nagnali domov. Nismo imeli nič, ne za obleč in
							ne za v usta. Potem sem bila tri leta na Rudnem« … </p>
						<p>»Za spomenik sprašujete. Lepega na njem ni nič. Mar bi naredili kapelo
							tam, kjer ležijo, in napisali imena. Ali pa bi naredili tule spodaj pri
							pokopališču. Piše, da je grobnica, pa ne vem, če so naši tam. Mene že
							niso vprašali, če smejo prekopavati. Zdi se mi, da so naši še vedno tam
							zgoraj, kjer je bila stara cerkev.« Velikonja k temu dodaja, da je
							Malka, ki je objokovala svojega moža pol stoletja in še malo čez, umrla
							leta 1994. »Na tisto je bila pa vseeno ponosna, da je prišel Tito in mu
							je postregla v svoji gostilni. Na to spominjajo fotografije po stenah v
							gostilni in na eni od njih je tudi ona in sijoči maršal.« (Zaveza 19,
							str. 24)</p>
						<p>Gostilničarka Malka je govorila iz svoje trpljenja polne izkušnje, kjer
							ni prostora za mitologijo. Justin Stanovnik je nekje zapisal, da je
							vsako govorjenje o slovenski državljanski vojni govorjenje na
							pokopališču, zato bi moralo biti posebno občutljivo in premišljeno. Naj
							bo takšno tudi tole naše razmišljanje o dražgoški bitki in njenih
							posledicah.</p>
					</div>
					<div type="div3">
						<head>Usodni januarski dnevi 1942</head>
						<p>Leta in desetletja je veljalo pri nas pravilo, naj zgodovino pišejo
							zgodovinarji in se je tudi vedelo, kateri, oziroma da je že napisana in
							da je ni več mogoče spremeniti. Tudi glede dražgoških dogodkov ni moglo
							biti drugače. Ivan Jan v svojih knjigah obširno opisuje boje
							Cankarjevega bataljona, trpljenje vaščanov in uničenje vasi pa komaj
							omeni, govorniki so na vsakoletni obletnici prikazovali bitko kot
							»izbruh narodove volje po obstoju«, kot »plamenico upora sredi
							zasužnjene Evrope« in dokaz nemoči nemškega orožja. Kaj pa vaščani?
							Morda so na proslavi celo ploskali takim in podobnim besedam, obenem pa
							z bolečino mislili na svoje pobite sorodnike, na uničenje vasi in na
							trpljenje, ki so ga tedaj prestali. Malka Šmid je v zvezi s tem
							preprosto povedala: »Glavno so naredili Nemci, krivi pa so predvsem
							partizani, ki kljub našim prošnjam niso odšli iz vasi.« Pri vaščanih, ki
							so v času bitke vse izgubili, ki so videli in občutili njene grenke
							sadove, se mit, ki je nastal kasneje, ni prijel. Resničnost je bila
							preveč kruta, da bi jo mogli kar tako odriniti od sebe in pozabiti.</p>
						<p>Preden bomo na kratko obnovili spomin na dražgoške dogodke iz leta 1942,
							poglejmo nekaj splošnih podatkov o Dražgošah tistega časa. Povzemamo jih
							delno po Dražgoški <pb n="013"/>kroniki, ki jo je župnik Maks Ocepek
							objavil v Loških razgledih št. 41, leto 1994. V skladu s svojim
							ponemčevalnim načrtom so Nemci kmalu po zasedbi začeli preganjati
							duhovnike in tako so tudi takratnega dražgoškega župnika Franca Hitija
							odpeljali v Šentvid ter izgnali na Hrvaško. Nekaj duhovne oskrbe je
							potem faranom nudil nemški duhovnik, ki je občasno prihajal iz Škofje
							Loke. Ob nedeljah je molitve v cerkvi vodil organist Filip Mlinar, ki je
							tudi pokopaval, kadar ni bilo duhovnika. Dražgoška fara je bila pred
							vojno versko in prosvetno zelo razgibana. Imeli so kar dva kulturna
							domova: Pri cerkvi prosvetnega, kjer je imel glavno besedo župnik, Na
							pečeh pa sokolskega, ki ga je vodil učitelj Bertot, menda že tedaj član
							partije ali vsaj povezan z njo. Župan občine Selca, kamor so spadale
							Dražgoše, je bil Franc Benedik, po domače Mlinar iz Dolenje vasi. Imel
							je žago in je odkupoval les od okoliških kmetov, ki so ga cenili kot
							dobrega in poštenega plačnika. Imel je zvezo z avstrijskimi trgovci in
							podjetniki in občudoval njihovo podjetnost ter strokovnost. Pred
							katastrofo so Dražgoše imele 81 hiš in v dveh zaselkih: Pri cerkvi in Na
							pečeh je bilo 444 prebivalcev.</p>
						<p>Morda ne bo odveč, če sedaj povemo še nekaj o Cankarjevem bataljonu in o
							poljanski vstaji decembra 1941. Član CK KPS Stane Žagar je konec julija
							1941 na Vodiški planini ustanovil Jelovško partizansko četo. Njen prvi
							poveljnik je bil Jaka Bernard. Ko je Jože Gregorčič pripeljal na
							Jelovico še Jeseniško četo, je bil v začetku avgusta formiran Cankarjev
							bataljon, ki je kmalu štel okrog 100 mož. Veliko so se zadrževali pri
							Sv. Mohorju nad Selci. Njihova odmevna njihova je bila v noči na 2.
							december 1941, ko so na različnih krajih približno ob isti uri
							postrelili devet »nemških kolaborantov«, kot so jih sami imenovali; v
							tej deveterici so bili: čevljarski mojster Jerše in mizar Bertoncelj iz
							Zgornje Dobrave, gostilničar Benedičič iz Besnice, France Bašelj od Sv.
							Barbare nad Zmincem in drugi. 11. decembra 1941 je bataljon prišel v
							Rovt pri Sv. Lenartu nad Lušo in naslednji dan iz zasede napadel kolono
							nemških policistov; padlo je 45 policistov. Ta dogodek je bil uvod v
							poljansko vstajo, ki je bila že nekaj časa v načrtu in ki naj bi jo
							izvedel prav Cankarjev bataljon. Kot navaja Martin Premk v knjigi
							Poljanska vstaja, se je v dneh od 22. do 26. decembra pridružilo
							mobilizacijskim patruljam 307 mož in fantov, 27 so jih pobrali že prej,
							vseh udeležencev pa naj bi bilo 381, od tega kar 276 iz občin Javorje in
							Poljane. Ista knjiga govori tudi o zaprisegi: »Vsi novi borci so
							prisegli. Prva prisega je bila 24. decembra v hlevu pri Koširju pod
							Pasjo ravnjo, druga pa 27. decembra v hlevu kmetije Dolinec v Kovskem
							Vrhu. Obakrat je govoril Stane Žagar. Napovedal je skorajšnji poraz
							Nemcev pred Moskvo in konec vojne.« Poročilo o prisegi se zaključi s
							pripombo, da je Žagar v govoru preveč poudarjal borbo delavskega razreda
							pod vodstvom KP, zaradi česar so nekateri mobiliziranci godrnjali, da se
							niso prišli borit za komunizem, nekateri pa so celo odšli domov.</p>
						<p>Na božični dan se je od Poljan slišalo streljanje in Ogrinov oče,
							gospodar kmetije blizu Pasje ravni, je ugotavljal, da se ne obeta nič
							dobrega, ko na sveti dan streljajo. Skrbelo ga je za 18-letnega sina
							Jožeta, ki so ga prišli iskat en dan prej. Seveda tedaj ni vedel, da bo
							sin že 26. decembra mrtev obležal v grmovju pod Bukovim Vrhom. Njegovo
							na pol razpadlo truplo so našli šele spomladi, ko je odlezel sneg. Že na
							božični dan so Nemci preko italijanskega ozemlja dovažali svojo vojsko v
							Črni Vrh, iz Poljan pa prodirali proti Vinharjem in Bukovemu Vrhu. V
							soboto, 27. decembra, so sklenili obroč okrog Pasje ravni in Bukovega
							Vrha. Vstajniki so nudili zadnji odpor na Skoblovi domačiji, potem pa so
							se 27. decembra v varstvu noči izvlekli iz obroča in se usmerili proti
							Dražgošam. Precej novincev je tedaj odšlo domov. V dneh okrog novega
							leta so Nemci prehajkali cel Črni Vrh in Poljansko dolino, predvsem pa
							okolico Pasje ravni, pobrali po samotnih kmetijah več moških, ki so
							sodelovali v vstaji, in jih odpeljali v zapore. Dvanajst od njih so
							potem 3. januarja 1942 ustrelili v Dragi pri Begunjah. Pri Jakobcu v
							Valterskem Vrhu so 29. decembra pred hišo ustrelili gospodarja Janeza
							Demšarja in hlapca Janeza Šubica, ker so pri preiskavi našli bombo.
							Naslednji dan so spet prišli in v hišo, kjer sta na parah ležala
							gospodar in hlapec, nanesli butar ter zažgali. Hkrati s hišo in hlevom
							sta zgorela tudi mrliča. Pri Gornjem Ostražu v Črnem Vrhu so Nemci 28.
							decembra požgali domačijo, gospodarja Silvestra Buha, ženo Marijo in
							sina Rudija pa ustrelili in vrgli v ogenj.</p>
						<p>Na novo leto zjutraj je bil Cankarjev bataljon, kolikor ga je še ostalo,
							že v Dražgošah. Štab se je naselil v gostilni Pri birtu, moštvo pa so
							porazdelili po hišah. Vseh je menda bilo okrog 200. Precej se jih je
							nastanilo pri Kavšču Pri cerkvi. Franc Kavčič je bil tedaj star enajst
							let in se tistih dogodkov še živo spominja. Njegova zgodba pod naslovom
							Resnica o Dražgošah v očeh domačina je bila januarja 2010 objavljena v
							Družini in je imela velik <pb n="014"/>
						</p>
						<figure>
							<graphic url="slike_z_88/z_88_04.png"/>
							<head>Prejšnja župnjiska cerkev sv. Lucije v Dražgošah</head>
						</figure>
						<p>odmev. Kavčič torej pripoveduje, kako je oče, ki je izkusil prvo svetovno
							vojno in se je zavedal, kaj lahko naredijo Nemci z vasjo, takoj po
							prihodu nagovarjal partizane – na Gorenjskem so jim takrat še rekli
							gošarji, naj se umaknejo v Jelovico, kjer so Dražgošani imeli več
							gozdarskih koč, in tja bi jim seveda nosili oziroma vozili hrano. Z
							navadnimi gošarji v Kavščevi hiši sta bila tudi komandirja Jaka Bernard
							in Alojz Pečnik. Bernard je menda predlog očeta Kavšča takoj zavrnil,
							Pečnik pa se je z njim strinjal tudi zato, ker je menil, da imajo za
							obrambo vasi premalo municije. Zaradi tega sta se tedaj komandirja celo
							sporekla, čeprav nista imela moči, da bi o tem odločala. Znano je, da so
							Pečnika dva meseca kasneje nekje nad Kropo partizani sami likvidirali.
							Jan piše, da so v štab bataljona že na novega leta prišli odposlanci
							vasi in prosili, naj se vojska umakne iz vasi. Njihova prošnja je bila
							zavrnjena, pač pa so dobili dovoljenje, da o partizanih v vasi obvestijo
							župana Benedika. Kot piše Jan, je ta prijavo sprejel in odposlancem
							zagotovil, da se jim ne bo nič zgodilo, saj so izpolnili svojo dolžnost,
							toda nekateri domačini so prepričani, da je župan naročil, naj partizane
							pregovorijo, da bodo odšli iz vasi, ker v nasprotnem nihče ne bo
							preprečil nemškega maščevanja. Najbrž je župan in tudi štab bataljona
							zvedel, kako so Nemci ukrepali v Poljanski dolini oziroma okrog Pasje
							ravni, vendar to ni moglo ničesar spremeniti, saj so partizani imeli
							posebna navodila partijskega vrha.</p>
						<p>V tednu pred začetkom nemškega napada se je zvrstilo nekaj mitingov.
							Govoril je Stane Žagar, se navduševal nad dražgoško republiko in bodril
							vaščane, naj ne bodo v skrbeh zaradi nemške zveri, ki so ji dnevi šteti.
							Marsikdo mu ni verjel, vendar si ni mogel pomagati. Nemci so cel teden
							zbirali svoje enote, in ko so na Rudno pripeljali še topove, se je v
							petek, 9. januarja 1942, začel napad. Sneg, ki je zapadel v noči na
							petek, je oviral nemško pehoto pri prodiranju in branilci so napad
							odbili. Toda napovedi, da bodo Nemci po tem neuspehu odšli izpred
							Dražgoš, se niso uresničile. Na pečeh je v petek že pogorela prva hiša
							in nekaj družin se je potem v zavetju noči umaknilo čez Jelovico proti
							Jamniku. V soboto se je napad kljub snežnemu metežu nadaljeval. Na vas
							so padale granate in spet je zagorelo nekaj hiš.</p>
						<p>France Kavčič pripoveduje, da je bil stric Peter, očetov brat, ki je imel
							hišo Na pečeh, tiste dni na Jelovici. V soboto je prišel dol in se
							ustavil najprej na rojstnem domu Pri cerkvi. Ker ga je skrbelo, kako je
							Na pečeh, sta se zvečer s 16-letnim nečakom Janezom odpravila tja. Že od
							daleč sta videla, da pri Petru gorita hiša in hlev, kjer je pretresljivo
							mukala krava. Ko sta jo rešila, sta se hotela povzpeti do hiše, toda v
							siju požara so ju opazili Nemci in začeli streljati. Rafal je oplazil
							Petra, mu raztrgal obleko in povzročil nekaj prask na prsih, drugače pa
							je ostal nepoškodovan in se ves prestrašen vrnil h Kavščevim. Nečak
							Janez je tedaj, ko so okrog njega zažvižgale krogle, skočil v bližnji
							svinjak. Kavščevi so bili pripravljeni, da bi tisto noč odšli v
							Jelovico, potem pa je oče odločil, da brez Janeza ne gredo nikamor. Bili
							so prepričani, da so ga zadele nemške krogle in da je obležal mrtev.
							Tako so ostali doma in v ponedeljek so Nemci zbrali vse moške iz zaselka
							Pri cerkvi, jih čez noč zaprli v farovško klet, naslednji dan enega
							mladoletnika in tri stare može izpustili, vse druge pa likvidirali. Ne
							ve se, kako. So jih postrelili in njihova trupla pometali v ogenj ali
							žive <pb n="015"/>
						</p>
						<figure>
							<graphic url="slike_z_88/z_88_05.png"/>
							<head>Izpraznjeni grob dražgoških žrtev na pokopališču Pri cerkvi
									<name>(Pomniki NOB na Škofjeloškem, str. 104)</name>
							</head>
						</figure>
						<p>zaprli v poslopje in zažgali? V požganem župnišču in prosvetnem domu so
							ljudje našli ožgane ostanke osemnajstih vaščanov in med njimi sta bila
							tudi Kavščev oče Janez in njegov brat Peter. In kaj se je zgodilo z
							Janezom Kavčičem, ki se je zatekel v svinjak na stričevi domačiji? Ni
							dolgo trajalo, ko je pred njim stal nemški vojak z naperjenim orožjem.
							Bil je tam v bližini in videl, kam je fant skočil. Janez je samo čakal,
							kdaj bo zaropotalo, zato je bil še bolj presenečen, ko je zaslišal
							slovenske besede in ga je vojak, ki je bil koroški Slovenec, odpeljal v
							sosednjo hišo, kjer so že imeli zaprtih več žensk in otrok, ki so jih
							naslednji dan odgnali na Rudno in s kamioni odpeljali v Šentvid. Ko sta
							v torek prišla v Šentvid tudi Kavščeva mama in France in so jih
							razporejali v sobe, se je tam pojavil tudi vojak, ki je oni večer prijel
							Janeza, vprašal mamo, če je Janez Kavčič njen sin ter ga ji izročil.
							Tako so bili Kavščevi spet skupaj in po šestih tednih so jih skupaj
							vrnili v Selško dolino.</p>
					</div>
					<div type="div3">
						<head>Kruta resničnost dražgoške bitke</head>
						<p>V nedeljo 11. januarja so Nemci nadaljevali s topovskim obstreljevanjem
							Dražgoš. Čeprav je veliko granat, ki so padle v visoki sneg, ostalo
							neeksplodiranih, so druge rušile in zažigale hiše ter povzročale grozo.
							Že v dopoldanskih urah so Nemci vdrli na Jelenšče. V Grogovcovo klet,
							kamor so se domačini zatekli pred topovskimi izstrelki, je vojak vrgel
							bombo; v eksploziji sta umrla Janko Habjan in triletna Rezika Šolar.
							Šestnajst mož in fantov z Jelenšč in iz zaselka Na pečeh so postrelili
							pred Grogovčevo hišo, dva pa na begu. Tako je ta dan na tem koncu moralo
							umreti 20 nič krivih civilistov, med njimi tudi triletni otrok.</p>
						<p>Partizani Cankarjevega bataljona so ta dan proti večeru zapustili vas in
							se po gozdni poti umaknili na Jelovico. Pri cerkvi ta večer še ni bilo
							Nemcev, zato je pet vaščanov, ki so med tednom drvarili na Jelovici,
							brez težav prišlo pogledat domov. Ko so videli, da so partizani odšli in
							da je zavladalo zatišje, so sklenili ostati do jutra doma. Vendar se je
							kmalu pokazalo, da so naredili napako, kajti ni se še dodobra zdanilo,
							ko je bilo v vasi že polno vojakov, ki so preiskovali hiše in pobirali
							moške ter jih vodili v farovško klet. Tudi onih pet, ki so prejšnji
							večer prišli samo pogledat domov, se je sedaj znašlo med talci. Čez noč
							od ponedeljka na torek so imeli zaprte v kleti, 13. januarja pa so jih
							likvidirali. Ne ve se, ali so jih najprej postrelili in nato zmetali v
							ogenj ali pa žive zaprli v župnišče oziroma v prosvetni dom in zažgali.
							Ljudje so v župnišču in v prosvetnem domu našli le ožgane ostanke 18
							sovaščanov, med njimi sta bila tudi 12-letni Anton Bešter in 13-letni
							Anton Lotrič. Eksekutorji namreč niso ugotavljali identitete
							posameznikov, ampak zgolj po zunanjem videzu določali žrtve svoje
							represalije. Posebno srečo je tedaj imel Pikcov oče, Andrej Marenk.
							Vojaki, ki so prišli, da bi ga odpeljali, so zahtevali, naj jim postreže
							z žganjem, potem pa nanj pozabili. Kasneje so ga poslali v
							koncentracijsko taborišče, ki pa ga je tudi preživel in maja 1945 peš
							prišel domov. Med žrtve dražgoške bitke spada tudi 36-letna Marija
							Šolar, Kolendrova mama; bila je med tistimi, ki so pred prihodom Nemcev
							zbežali na Jelovico. Ko so prišli Nemci z bohinjske strani, so opazili,
							da se iz koče na Rovtarici kadi. Kar na slepo so začeli streljati v
							leseno kočo. Marija je bila pri tem ranjena in je potem umrla v bolnici
							na Golniku.</p>
						<p>Ožgane ostanke postreljenih vaščanov in padle partizane so pokopali šele
							po enem tednu. Prišli so možje iz Selc, saj v Dražgošah ni bilo nikogar
							več. V skupni grob na pokopališču Pri cerkvi so tako položili 41
							vaščanov in 9 padlih cankarjevcev. Pogrebni obred je opravil nemški
							duhovnik Besel, ki je posebej zato prišel iz Škofje Loke. O duhovniku
							Beslu in o pogrebu dražgoških žrtev piše Pavel Florjančič v Loških
							razgledih št. 42/2002.</p>
						<p>Kot smo že omenili, so Nemci Na pečeh že v nedeljo streljali talce,
							ženske in otroke pa zaprli v dve hiši in grozili, da bodo vse skupaj
							zažgali. Zaradi posredovanja župana Benedika so od te namere vendarle
							odstopili in jih v ponedeljek odgnali na Rudno, od tam pa s kamioni
							odpeljali v Škofove zavode v Šentvidu. Podobno so ravnali Pri cerkvi,
							kamor so prišli v ponedeljek zjutraj. Medtem ko so po <pb n="016"/>hišah
							pobirali moške in jih kasneje pokončali kot talce, so ženske in otroke
							naganjali v Jorcovo hišo in izgledalo je, da jo bodo zažgali z ljudmi
							vred. Že tedaj so iz doline prihajali vozniki, ki jih je organiziral
							župan, da bi iz poslopij, določenih za požig, pobrali živež in druge
							vredne stvari. Ko so potem v torek dopoldne jetniki iz Jorcove hiše v
							spremstvu vojakov šli proti Rudnemu, kjer so jih čakali kamioni, so
							videli, kako so za njimi gorele njihove domačije. Vseh Dražgošanov je
							bilo v Šentvidu 81, in ko so se po šestih tednih vrnili, so bili brez
							strehe nad glavo, brez najnujnejšega. Tisto, kar so rešili vozniki, ki
							jih je poslal Benedik, se je večinoma »poizgubilo«. Ljudje, ki so imeli
							veliko srečo, da so sploh ostali živi – nedvomno tudi po Benedikovem
							prizadevanju – so si morali poiskati zatočišče pri sorodnikih in znancih
							v okolici. V aprilu, ko je prenehal veljati nemški ukaz, s katerim je
							bilo pod smrtno kaznijo prepovedano hoditi na teritorij Dražgoš, so
							začeli pospravljati okrog razrušenih domov in obdelovati zaplate zemlje,
							da bi si s skromnimi pridelki vsaj malo olajšali življenje.</p>
						<p>Tu je treba povedati še, da okupatorjevo maščevanje nad »uporniško« vasjo
							z odhodom vojske in policijskih enot ni bilo končano. Poseben minerski
							oddelek je še cel mesec razstreljeval požgane domačije, dokler niso bile
							zravnane z zemljo. Domačini so upali, da bodo vsaj cerkvi sv. Lucije
							prizanesli. Pa niso. Dovolili pa so rešiti nekaj cerkvene opreme: dva
							manjša zvonova, orgle in izredno bogate pozlačene oltarje; nekaj
							najlepših kipov pa je neki Nemec kljub temu odpeljal na Tirolsko. Cerkev
							so zelo strokovno zaminirali. Trdo pri tleh so na meter izvrtali luknje
							in vložili razstrelivo. Po pripovedovanju očividcev se je ob eksploziji
							cela cerkev nekoliko dvignila in ko se je oblak prahu in dima, ki je ob
							tem nastal, razpršil, je ni bilo več. Župnik Ocepek piše v svoji knjigi,
							da sta ta prizor z Rudnega z daljnogledi opazovala gauleiter Rainer in
							general Roesener. Dražgoška zgodba naj bi bila tako končana, Dražgoš ni
							bilo več.</p>
						<p>Za zaključek tega poglavja bomo povzeli nekaj misli iz razprave Pavla
							Florjančiča v že omenjeni številki Loških razgledov: Ko govorimo o
							dražgoški tragediji, mislimo predvsem na enainštirideset civilnih žrtev
							in na porušeno vas. Tragedija, pojem so iznašli stari Grki, je v tem, da
							se junaku zgodi nekaj usodnega, čeprav poskuša narediti vse, da se to ne
							bi zgodilo. Dražgošani so bili taki tragični junaki. Obupno so prosili
							partizane, naj jih ne izpostavljajo okupatorjevim represalijam. </p>
						<figure>
							<graphic url="slike_z_88/z_88_06.png"/>
							<head>November 1944 – »Osvoboditev« Železnikov</head>
						</figure>
						<p>Oboji so vedeli, kaj jih čaka. Vedeli so, da Nemci dosledno izvajajo
							svoje krute maščevalne ukrepe. Še zlasti, ker so komaj čakali prvo
							primerno priložnost, da se maščujejo za nedavni poraz v bližnjem Rovtu.
							Partizani so Dražgošanom obljubili, da jih bodo branili pred napadalci,
							vendar so se zaradi nasprotnikove premoči umaknili in nemočne vaščane
							prepustili na milost in nemilost sovražniku. – K temu je treba dodati,
							da ne moremo verjeti, da politkomisar Žagar, ki je na mitingu v
							Dražgošah govoril, da je nemška zver v zadnjih zdihljajih, ni vedel,
							kako je s tem v resnici in kaj čaka vas, ko se bodo partizani umaknili.
							Kakšni cilji so ga vodili pri tem? Gledano s tega zornega kota Dražgoše
							niso bile samo tragedija, ampak še vse kaj hujšega. </p>
						<p>Mile Pavlin, priznan pisec partizanskih monografij, v svojem razmišljanju
							ob 40-letnici izhajanja revije Borec leta 1989 med temami, do katerih je
							kritičen, navaja tudi poljansko vstajo in dražgoško bitko: »Zakaj so se
							glavno poveljstvo in poveljstvo gorenjskih partizanov skupaj s
							pokrajinskim vodstvom komunistične partije Slovenije za Gorenjsko
							odločili za tako obliko in množičnost boja? Saj je bila moč nacistične
							Nemčije kljub porazu pred Moskvo še neokrnjena, vse povsod drugje so
							bile sile osi zmagovite, preskrba nemške vojske in prebivalstva je
							delovala nad vse uspešno, po vrhu pa so imeli uporniki oziroma partizani
							pred seboj še dolgo in ostro zimo. Kakšne so bile posledice neuspešne
							vstaje, povečanega nacističnega nasilja, požiga Dražgoš in poboja
							vaščanov v letu 1942?« Upravičeno torej sprašujemo, kaj so mislili
							tisti, ki <pb n="017"/>so ob spletanju mita okrog Dražgoš govorili, da
							je med tridnevnimi boji padlo 1.200 ali celo 2.600 Nemcev?
							(Enciklopedija Slovenije npr. navaja, da je bilo v bojih udeleženih
							2.500 pripadnikov nemške vojske in policije, padlo pa naj bi jih 27.)
							Dejstvo je, da so bile Dražgoše s svojimi razmetanimi hišami na vzpetini
							pod prostrano, z gozdom poraščeno Jelovico, kar primerne za začasno
							bivališče gverilske skupine, saj je zlasti v visokem snegu bila
							obkolitev kraja zelo težavna, umik v prostrane gozdove Jelovice pa kljub
							temu možen. Navzlic tej strateški legi vasi pa je bilo gotovo nesmiselno
							sprejeti boj s številčno premočnim nasprotnikom, ki ni imel težav s
							preskrbo s hrano in strelivom in je s težkim orožjem lahko iz varne
							daljave uničil vas in njene branilce.</p>
					</div>
					<div type="div3">
						<head>Nacističnemu nasilju se pridruži še nasilje domačih komunistov</head>
						<p>Ko so nemški minerji konec februarja 1942 zapustili Dražgoše, so za njimi
							ostale le še razvaline in na pokopališču ob ruševinah nekdanje cerkve
							sv. Lucije grob 41 postreljenih vaščanov in 9 partizanov. Res prava
							podoba uničenja in smrti. Ko se je 81 vaščanov vrnilo iz zapora v
							Šentvidu, so se razkropili po okolici k sorodnikom in znancem, ki so jim
							bili pripravljeni nuditi streho in skromno preživetje. Lahko si mislimo,
							da je marsikdo od njih vedel in verjel, da se je župan Benedik zavzemal
							za Dražgoše, da so zaradi njegove intervencije odpeljali ženske in
							otroke v Šentvid, namesto da bi jih pustili v gorečih hišah, in tudi, da
							je bila v veliki meri njegova zasluga, da jih po šestih tednih niso
							odpeljali v nemško taborišče, ampak vrnili v domačo dolino. Če so to
							vedeli ljudje, vrnjeni iz Šentvida, je vedela cela dolina, sta morali
							vedeti tudi OF in partija, ki sta bili tu organizirani, pa vendar je
							bilo odločeno, da je Benedik izdajalec, da je kriv za nesrečo Dražgoš in
							da zato zasluži smrt. In še tik pred smrtjo je skrbel za svoje občane.
							Ko ga je na poti iz Selc domov v Dolenjo vas zadela likvidatorjeva
							krogla, je dobri dve uri umiral in pri polni zavesti ponavljal, da
							zaradi njega ne sme biti nobenih represalij, nikakršnega streljanja
							talcev. Pa vendar je za zgodovino, ki se je pisala po maju 1945 in se
							vsako leto razkazovala na proslavi v Dražgošah, ostal izdajalec. Ta ista
							zgodovina tudi do danes ni pojasnila, zakaj so borci proti okupatorju
							januarja 1943 s puškinimi kopiti pobili županovo vdovo Ano, ustrelili
							njegovega bolehnega sina Franca, dobrodušnega gostilničarja </p>
						<figure>
							<graphic url="slike_z_88/z_88_07.png"/>
							<head>Zasilni bogoslužni prostor v Dražgošah <name>(Iz knjige M. Ocepek,
									Dni premišlja, ki so bili, Družina, 1995)</name>
							</head>
						</figure>
						<p>Jurija Berganta in še nekaj vaščanov Dolenje vasi. Je bilo za njihovo
							smrtno obsodbo dovolj že to, da so bili tako ali drugače povezani z
							Benedikom?</p>
						<p>In kaj vse so morali prestati Dražgošani, ko so se po koncu vojne vrnili
							v svojo porušeno vas in začeli razmišljati o obnovi svojih domačij. Na
							veliki šmaren 1945 jih je obiskal minister za gradnje pri novi slovenski
							vladi. Sprejeli so ga v pričakovanju, da jim bo dal priznanje za njihovo
							voljo za obnovo vasi in zagotovil pomoč države, on pa je prišel na dan s
							povsem drugačnim načrtom. Predlagal je gradnjo skupnih hlevov in
							stanovanjskega bloka namesto posameznih hiš, skratka ustanovitev
							kolhoza, s katerim bi uporniške Dražgoše dale zgled celi Sloveniji. Ko
							je to slišal Pikcov oče, ki je 13. januarja 1942 po srečnem naključju
							ušel smrti, visel potem več kot dve leti med življenjem in smrtjo po
							raznih nemških taboriščih in maja 1945 prišel peš domov iz Mauthausna,
							je kljub svoji mirnosti in preudarnosti pobesnel ter ministru pokazal
							pot v dolino. Od tedaj Dražgošanov niso več strašili s kolhozom, pomoči
							za obnovo pa tudi ni bilo. Oni pa so kljub temu vztrajali. Iz začasnih
							bivališč z Rudna, Češnjice, Lajš in celo z Jamnika ter iz Selc so hodili
							obdelovat svojo zemljo. Nekateri so si uredili zasilna bivališča na
							razvalinah porušenih domačij, npr. Kavščevi so pokrili požgano sušilnico
							za sadje in tam na 3 m<hi rend="sup">2</hi> dobesedno imeli »streho nad
							glavo«. Menda so Kavščevi že bili v svoji baraki, ko jih je obiskala
							komisija za izvajanje agrarne reforme. Glavni je materi pojasnil zakon o
							zemljiškem maksimumu in ji pomolil v podpis predlog o zaplembi viška.
							Mati se je uprla: »Nemci so ubili očeta in uničili domačijo, vi nam
							boste pa še zemljo pobrali. Ne, pri <pb n="018"/>tem ne bom sodelovala!«
							Ko je potem »oni tip« še silil v mater, se ji je sin France, ki je do
							tedaj mirno gledal in poslušal, postavil v bran in vsiljivca pognal
							skozi vrata. Ob takih nevšečnostih pa se je volja Dražgošanov, da si na
							svoji zemlji po svoje uredijo življenje, samo še krepila. Ustanovili so
							Obnovitveno zadrugo, uredili žago in si pomagali z lesom. Leta 1944 so
							zrasle prve barake in stekle priprave za gradnjo gospodarskih poslopij
							in stanovanjskih hiš. Pri tem so bili vaščani izredno složni in so si
							veliko pomagali med seboj. </p>
						<p>Z obnovo vasi se je začelo obnavljati tudi versko življenje. Maša je bila
							najprej na prostem, npr. ob »semnju«. Da ne bi bilo treba hoditi k maši
							v Železnike, so leta 1946 na Maževi njivi postavili barako v velikosti
							24 x 6 m, v katero se je vselila samo Maževa družina, ves preostali del
							pa je bil namenjen bogoslužju. Leta 1947 so poleg barake postavili še
							zvonik in vanj obesili rešena zvonova. Prvo zvonjenje v tem zvoniku je
							bilo za padle Dražgošane. V tej zasilni cerkvi je bila 4. junija 1951
							birma, prva po letu 1935. Po stari navadi so možje in fantje pred birmo
							postavili mlaje, miličniki pa so jih zato klicali na zaslišanje. Med
							fanti, ki so zaradi birme in mlajev imeli opravka z milico, je bil tudi
							Kavščev France. Ker so bile tedaj pri marsikateri birmi razne
							nevšečnosti, je škofa Vovka, ki je prenočil v Pikcovi baraki, s sekiro v
							roki varoval Pikcov stric Tone.</p>
						<p>Mozaik povojnih Dražgoš bi bil zelo nepopoln, če mu ne bi dodali
							segmenta, ki prikazuje gradnjo nove cerkve. O tem imamo največ podatkov
							v knjigi župnika Maksa Ocepka »Dni premišlja, ki so bili … « Ocepek je
							konec leta 1959 prevzel župnijo Železnike, v soupravo pa dobil tudi
							Dražgoše. Čeprav so Dražgošani že prej mislili na novo cerkev, saj je
							bila baraka na Maževi njivi že dotrajana, so se prave priprave na
							gradnjo začele šele s prihodom novega župnika. Največja težava je bila,
							ker se takratna oblast ni mogla sprijazniti s tem, da bi v
							»partizanskih« Dražgošah gradili cerkev, in je ljudi na razne načine
							odvračala od tega ter celo pretila, da ne bo ceste, če bodo vztrajali
							pri cerkvi. Toda Dražgošani so vztrajali, da hočejo oboje. Ko so se
							farani zedinili glede lokacije in je bil T. Jelenc pripravljen odstopiti
							njivo Na lopati, so zaprosili za lokacijsko dovoljenje. Prošnja je bila
							zavrnjena z utemeljitvijo, da je tam obdelovalna zemlja. Ta razlog pa
							nekaj let kasneje ni veljal, ko so na istem kraju zgradili spomenik
							Cankarjevega bataljona. Po zavrnitvi prve prošnje je bil za gradnjo
							cerkve izbran prostor, kjer je stala baraka – cerkev. </p>
						<figure>
							<graphic url="slike_z_88/z_88_08.png"/>
							<head>Spomenik dražgoškim žrtvam ob vhodu v novo cerkev <name>(Iz knjige
									M. Ocepek, Dni premišlja, ki so bili, Družina, 1995)</name>
							</head>
						</figure>
						<p>Po raznih dopolnilih in ogledih je bilo julija 1963 končno izdano
							lokacijsko dovoljenje. Toda nastal je nov problem, ker je občina za
							izdajo gradbenega dovoljenja zahtevala bančni depozit v vrednosti
							celotne gradnje. Ko je župnik potrkal na srca faranov, naj v obliki daru
							ali posojila prispevajo za novo cerkev, je zbral zahtevani depozit in ga
							12. februarja 1964 vložil v banko. Še isti dan so ga obiskali uslužbenci
							TNZ in začeli preiskavo, češ da so bili ljudje k darovanju prisiljeni in
							da je bilo zbiranje zunaj cerkve. TNZ-jevcem se je kmalu pridružila še
							davčna uprava in istočasno so blokirali depozit v banki. Bilo je očitno,
							da hočejo preprečiti zidavo cerkve. To bi dosegli z zaplembo depozita,
							ko bi dokazali prekrške pri zbiranju denarja oziroma ga obdavčili po
							najvišji stopnji. Ko se je preiskovalcem pridružila še milica, so se
							preselili v Dražgoše in začeli zasliševati ljudi, kako in koliko so
							prispevali za omenjeni depozit. Tudi župnika so ponovno izsiljevali, naj
							prizna kaznivo dejanje. Dražgošanom je <pb n="019"/>
						</p>
						<figure>
							<graphic url="slike_z_88/z_88_09.png"/>
							<head>Spomenik Cankarjevega bataljona v Dražgošah <name>(Pomniki NOB na
									Škofjeloškem, str. 109)</name>
							</head>
						</figure>
						<p>končno zmanjkalo potrpljenja. Sestavili so 12-člansko delegacijo in odšli
							v Ljubljano na Versko komisijo. Predsednik ni hotel sprejeti vseh ampak
							samo dva predstavnika. Delal se je nevednega in obljubil, da bo kasneje
							razčistil zadevo na občini Škofja Loka. Dražgošani so se oglasili tudi
							pri odvetnici Ljubi Prenerjevi, s katero je mladi gospodar Franc Kavčič
							že prej imel stike. Ponudila se je, da gre z njimi v Loko oziroma v
							Železnike. Njena intervencija je pomagala, da je bil denar na banki že
							naslednji dan deblokiran in tudi zasliševanj domačinov ni bilo več, le
							na župnika so še pritiskali, da bi priznal nepravilnosti pri zbiranju
							denarja za cerkev. 17. julija 1964 je bilo gradbeno dovoljenje izdano in
							gradnja se je lahko začela. V nedeljo, 18. oktobra 1964, je bila v
							Dražgošah slovesnost blagoslovitve temeljnega kamna za novo cerkev.
							Listino, ki so jo vložili v kamen, sta sestavila prof. Jakob Šolar in
							prof. Maks Miklavčič. Gradnja je lepo napredovala in slaba štiri leta
							kasneje je bila cerkev že toliko dokončana, da jo je na binkoštno
							nedeljo 1968 nadškof dr. Pogačnik ob veliki udeležbi domačinov in
							okoličanov posvetil.</p>
						<p>Na mali šmaren 1971 pa je škof Stanislav Lenič blagoslovil nove orgle in
							spomenik padlim Dražgošanom ob vhodu v cerkev. Župnik Ocepek o tem v
							svoji knjigi takole piše: »Malo pred tem so bila namreč izvršena
							zaključna dela pred vhodom v cerkev: stopnišče s podstavkom, na katerega
							je kamnosek Vodnik postavil spomenik padlim dražgoškim žrtvam s
							pomenljivim napisom: PADLIM V SPOMIN ŽIVIM V OPOMIN, ter z imeni vseh
							žrtev. Zakaj? Žrtvam, ki so padle po nespameti partizanov in krutosti
							okupatorja, še ni bil postavljen noben spomenik. Zato je gotovo prav, da
							je poleg spomina na freski v notranjosti cerkve tudi zunaj spomenik z
							njihovimi imeni.« (M. Ocepek, Dni premišlja, str. 54) </p>
					</div>
					<div type="div3">
						<head>Zaključek</head>
						<p>Po nekem logičnem sklepanju bi lahko rekli, da so se Dražgoše z
							dokončanjem in posvetitvijo nove cerkve vrnile v normalno življenje. S
							postavitvijo spomenika ob vhodu v novo cerkev, na katerega so vklesali
							imena dražgoških talcev in padlih partizanov in ki naj bi jih ob vsakem
							obisku cerkve opozarjal nanje in na kruti čas, v katerem so morali
							žrtvovati svoja življenja, naj bi bilo tudi izpolnjeno, kar so zapisali
							na pergament, ki so ga vložili v temeljni kamen cerkve: »S prisrčnimi
							spomini na drage rajne in z najlepšimi željami za žive in prihodnje
							rodove. Da se zacelijo rane sovraštva, naj se iz te cerkve razlivata v
							vsa srca ljubezen in mir!« Dražgoški »rajni«, ki so mišljeni v tem
							posvetilu, so tedaj še počivali na starem pokopališču ob nekdanji
							cerkvi, ki so jo nemški minerji zravnali z zemljo.</p>
						<p>Toda nekdo, ki ni podpisal omenjenega posvetila, je načrtoval drugače in
							imel tudi moč, da je uresničil svoje načrte. Na njivi Na lopati, kjer
							naj bi po prvotni zamisli stala nova cerkev, so postavili mogočen
							spomenik Cankarjevega bataljona, h kateremu spada tudi obsežen mozaik,
							kjer je slikar Ive Šubic upodobil dražgoško bitko in spopad med Nemci in
							cankarjevci na Mošenjski planini, kjer je 13. januarja 1942 padlo 12
							partizanov. V sredini tega spomenika je velika bronasta žara – kostnica,
							v katero so iz groba pri nekdanji cerkvi prenesli kosti 41 talcev in 9
							partizanov. Posvetilo, ki je vklesano na spomeniku, je sestavil dr.
							Josip Vidmar in se glasi takole: V ČAST IN TRAJEN SPOMIN NA VELIKI BOJ
							SLOVENSKEGA LJUDSTVA ZA OBSTOJ IN SVOBODO NA PADLE IN PREŽIVELE JUNAKE
							CANKARJEVEGA BATALJONA KI SO 9. 10. IN 11. JANUARJA 1942 IZBOJEVALI
							VELIKO ZMAGO SLOVENSKIH PARTIZANOV NAD NACISTIČNIMI KRVNIKI DRAŽGOŠE
							1976 V KOSTNICI LEŽI 8 BORCEV IZ DRAŽGOŠKE BITKE IN 40 VAŠČANOV ŽRTEV
							FAŠISTIČNEGA TERORJA. - Spomenik so odkrili 22. julija 1976, 3. maja
							1977 pa so ga predstavili Titu ob njegovem obisku v škofjeloški občini.
							(Pomniki NOB na Škofjeloškem, str. 106)<pb n="020"/>
						</p>
						<p>Bralcu, ki bo prebral ta sestavek, prepuščamo, da sam razmisli, kakšna
							zmaga je bila izbojevana v Dražgošah v dneh od 9. do 11. januarja 1942.
							Ali z zemljo zravnana vas in 41 pobitih ter sežganih vaščanov lahko
							pomeni zmago? Kakšno svobodo je imel v mislih Stane Žagar, ko je na
							mitingih pred bitko nagovarjal Dražgošane? Je bila del te svobode tudi
							»krvava rihta«, ki so jo partizani nekaj mesecev kasneje uprizorili v
							Dolenji vasi? Svojo misel o prenosu posmrtnih ostankov iz groba na
							starem pokopališču v bronasto kostnico partizanskega spomenika je
							povedala Malka Šmid: »Mar bi naredili kapelo tam zgoraj, kjer ležijo, in
							napisali imena … Piše, da je grobnica, pa ne vem, če so naši tam. Mene
							že niso vprašali, če smejo prekopavati. Zdi se mi, da so naši še vedno
							tam zgoraj, kjer je bila stara cerkev.« Ali ni še dodatna tragika
							dražgoških talcev v tem, da so jim vzeli grob, v katerega so bili kljub
							terorju okupatorja krščansko pokopani, da nad njihovim sedanjim
							počivališčem ni znamenja križa, kot je to v navadi v kulturi, v kateri
							so živeli? Poglejmo še, kaj piše v svoji knjigi župnik Ocepek: »Par
							mesecev po prihodu (novembra 1959 v Železnike, op. J. M.), ko sem že
							precej podrobno poznal dražgoška vojna in povojna dogajanja, sem v
							začetku januarja prvikrat doživel žalostno obletnico dražgoške
							tragedije. V baraki sem opravil sveto mašo za vse padle Dražgošane in
							odhitel v Železnike, ker je bila pozneje cesta iz Dražgoš zaprta. Pri
							maši sem čutil globoko sočutje z materami, očeti, ženami in otroki
							padlih, tako z navzočimi, še bolj pa s tistimi, ki se maše niso mogli
							udeležiti, ker so imeli hiše polne smučarjev in vojakov. Čez dan sem
							prizadeto poslušal radijska poročila o proslavljanju dražgoške bitke. Ta
							proslava je bila prva leta pred šolo, od leta 1967 pa pri spomeniku na
							prostoru, ki je bil prvotno predviden za novo cerkev. V ta spomenik so
							24. oktobra istega leta iz blagoslovljene zemlje na pokopališču prenesli
							posmrtne ostanke dražgoških žrtev, čeprav </p>
						<figure>
							<graphic url="slike_z_88/z_88_10.png"/>
							<head>Nova cerkev v Dražgošah <name>(Iz knjige M. Ocepek, Dni premišlja,
									ki so bili, Družina, 1995)</name>
							</head>
						</figure>
						<p>mnogi njihovi sorodniki niso bili za to, saj je bil postavljen kot
							spomenik dražgoške bitke. Ob vsaki proslavi sem se spomnil, koliko gorja
							je v Dražgoše prinesla ta bitka, in imel občutek, da se hoče s
							proslavljanjem in pretiranim poudarjanjem te bitke zakriti krivdo za
							dražgoško tragedijo.« (M. O., Dni premišlja … , str. 38)</p>
						<p>Ni čudno, če je gospod Ocepek imel take občutke, saj je tako rekoč hkrati
							z gradnjo nove cerkve v Dražgošah obnavljal farno cerkev v Železnikih,
							ki so jo partizani požgali ob »osvoboditvi« Železnikov novembra 1944, in
							zato dobro poznal tamkajšnje razmere. Kdor vsaj bežno pozna zgodovino
							Selške doline, ve, da je bila cerkev sv. Antona v Železnikih le ena
							izmed osmih cerkva, ki so jih partizanski inženirci uničili na podoben
							način kot nemški minerji cerkev v Dražgošah. Zgodovinarji so doslej o
							tem in o vzrokih, ki so do tega pripeljali, zelo malo povedali, še manj
							pa o tem, zakaj se je to zgodilo tik pred koncem vojne. Je bil tudi to
							sestavni del »velikega boja slovenskega ljudstva za obstoj in svobodo«,
							kot je zapisal akademik Vidmar na spomenik Cankarjevega bataljona?<pb
								n="021"/>
						</p>
					</div>
				</div>
			</div>
			<div type="div1">
				<head>Mesto na gori</head>
				<div type="div2">
					<head>Preroški uvodniki Josipa Šimenca v Bogoljubu</head>
					<docAuthor>Marijan Smolik</docAuthor>
					<div type="div3">

						<p>V letošnjem februarju smo se dne 26. lahko spomnili, da se je leta 1888,
							torej pred 125 leti, v vasi Podgora župnije Dol pri Ljubljani rodil
							Josip Šimenc. Nekateri bralci Zaveze se ga lahko še osebno spominjamo,
							morda bo komu še v spominu članek v Družini leta 2005 (št. 12–13 na str.
							16) ob 40-letnici njegove smrti, v katerem sem celo izrazil upanje, da
							bi izbor njegovih člankov in pridig pripravil za objavo v posebni
							knjigi. To se ni zgodilo. Je pa uredništvo Zaveze pripravljeno objaviti
							vsaj nekaj Šimenčevih besedil v zahvalo za nekoč tako duhovite
							urednikove uvide, kar skoraj preroške napovedi, kaj Slovenci utegnemo še
							doživeti, če se ob hudih zgledih drugih narodov ne bomo pravi čas
							spametovali.</p>
						<p>S tem bomo v naši krščanski javnosti vsaj nekoliko popravili vtis, ki bi
							ga lahko dobili ob prebiranju Mohorjevega koledarja 1988, v katerem so
							se spomnili rojstva Šimenčevih sodobnikov pisatelja Stanka Majcna,
							kiparja Ivana Napotnika in sociologa Andreja Gosarja, Šimenca pa ne.
							Morda se ga res nihče ni spomnil, ali pa še ni bilo »spodobno« pisati o
							nekom, ki je kar večkrat okušal tedanje zapore, v javnosti pa je bil
							znan samo tistim, ki smo v ljubljanski stolnici lahko »uživali« v
							pridigarjevih duhovitih primerjavah, kot npr. takrat, ko je za Jezusa na
							križu rekel, da se ni sramoval umirati v družbi dveh tovarišev.</p>
						<p>Skoraj neverjetno se mi zdi, da je Družina 10. maja 1965 objavila sliko
							stolnega dekana, ki je umrl na velikonočni ponedeljek 19. aprila, in
							nadškofovo pridigo. Nadškof dr. Jožef Pogačnik je poudaril pomen njegove
							»velikonočne« smrti, ko je premnogim skritim Nikodemom kot dobri pastir
							pokazal pot do Dobrega pastirja, ki je vesel vsake izgubljene ovce, če
							najde pot do Odrešenika. Takratni pogrebni obred seveda še ni doživel
							pokoncilske prenove in je bil še pod vtisom pretresljive Libere in Dies
							irae.</p>
						<p>Na kratko naj bo povzeto še Šimenčevo šolanje. Obiskoval je ljubljansko
							državno klasično gimnazijo, stanoval pa je v škofijskem zavodu
							Alojzijevišče (tam je zdaj Teološka fakulteta). Maturiral je leta 1908,
							vstopil nato v Jegličevo bogoslovje in bil 15. julija 1912 posvečen za
							duhovnika. Škof Anton Bonaventura Jeglič ga je za kaplana poslal v
							Postojno (1912–1914), ki je bila takrat še v ljubljanski škofiji. Prvi
							vojni leti je bil vzgojni prefekt v Zavodu sv. Stanislava, nato kaplan v
							Predosljah (1916–1920) in v Naklem (1920–1924), pri uršulinkah v Škofji
							Loki je bil duhovni voditelj in spiritual ter katehet na njihovi
							meščanski šoli in učiteljišču (1924–1926), škof dr. Gregorij Rožman ga
							je nato imenoval za kanonika v Ljubljani, hkrati pa je upravljal župnijo
							v Naklem, dokler ni 1938 postal vzgojni vodja v šentviškem zavodu. Tam
							sem ga doživel tudi sam, čeprav mi spomin nič ne pove o njem, moja mama
							pa me je predstavila ob prihodu, ker je bila nekoč na njegovi novi maši
							v Dolu.</p>
						<p>Leta 1941 sva oba doživela nemško okupacijo, ko so nas izgnali iz Zavoda.
							Najini poti sta se za nekaj časa ločili, v Dobu sem moral spet v nemško
							osnovno šolo, ker mojih dveh razredov gimnazije niso priznali. Šimenc se
							je z vsem zavodom (razen štajerskih dijakov, ki niso več mogli priti)
							naselil v za silo dozidanem delu Baragovega semenišča za Bežigradom.
							Leta 1945 je tudi tam doživel nasilen razpust, dve leti (1945–1947) je
							vodil stolno župnijo, kot arhidiakon pa je usmerjal pastoralno delo v
							ljubljanskih župnijah. Takrat je bil tudi pridigar v stolnici, kakor sem
							že omenil.</p>
						<p>Pastoralno delo se je menjavalo z večkratnimi krajšimi zapori (skupaj pa
							jih je bilo za več kot 33 mesecev) in s cerkvenimi odlikovanji. Leta
							1952 ga je papež Pij XII. imenoval za stolnega dekana, kar je takrat
							pomenilo tudi pravico, da je ob določenih praznikih maševal po
							škofovskem obredu z belo mitro na glavi. Častni naslov prelata mu je
							papež podelil leta 1960, papež Janez XXIII. pa leta 1964 še najvišje
							odličje apostolskega protonotarja. Častni naslovi pa ga niso ovirali, da
							ne bi obiskoval bolnikov, umirajočih pripravljal na smrt, iskalcem
							pravega spoznanja pa pomagal najti pot do Kristusa.</p>
						<p>Preden si bomo ogledali nekaj Šimenčevih jasnovidnih uvodnikov, lahko po
							dobroti njegovih sorodnikov (nečaka Ludvika Kuharja) navedem še nekaj
							odlomkov njegovih pridig, ki so bile po mnenju sodnikov zanj
							obremenilne. Pisal jih je na precej majhne liste, besedila tudi
							popravljal, so pa brez datumov, kdaj jih je govoril.</p>
						<p>Prihodnjim novomašnikom je govoril: Pojdi k temu človeku, ki se je
							duhovno čisto <pb n="022"/>zanemaril, k temu proletarcu in k onemu
							finančnemu magnatu; k otroku, ki se še ne zna pokrižati in ne hodi k
							verouku, k temu vseučiliščniku, ki je vse knjige prebral, k tej nemirni
							duši, ki vprašuje, k temu alkoholiku, k bolniku in k mlademu človeku, ki
							ima poklic za kozmonavta. Preden si upaš reči, da si kot krščen in
							birman kristjan Kristusovo naročilo spolnil, pa preberi, kaj piše
							apostol Pavel svojim kristjanom v grškem mestu Korintu: »Večkrat sem
							smrti gledal v oči; petkrat sem od Judov dobil 40 udarcev manj enega,
							enkrat so me kamenjali; trikrat sem se potapljal; potem pa noči brez
							spanja, lakota, žeja, mraz in golota.« Če hočeš res biti kristjan, so te
							Pavlove besede natančen recept za injekcije poguma in za transfuzijo
							mučeniške krvi; a žal: polno levkemije, edino transfuzija Jezusove krvi
							[lahko pomaga].</p>
						<p>Pa še odlomek ob začetku koncila: Ker smo sredi oktobra in na začetku
							vesoljnega cerkvenega zbora, je prav, da premislimo, ali je pametno, da
							molimo rožni venec, ker je to zlasti za današnjega človeka predolga
							molitev in ker se utegne spremeniti v brezmiselno ponavljanje. Ob takem
							ugovoru moramo premisliti: Če sploh kdaj, potem velja za ves čas, ko bo
							trajal cerkveni zbor, Jezusov opomin, da moramo vsak čas moliti in ne
							odnehati. Ali ni Jezus kar cele noči prebil v molitvi? Ali nas ni sveti
							oče ob pripravi na koncil že tolikokrat pozval, naj molimo, in ali nam
							ni prav posebno priporočil sveti rožni venec? Res je: rožni venec je
							ponavljana molitev. Petdesetkrat rečemo: Zdrava Marija, milosti polna!
							To je res. A to ponavljanje ni brezmiselno, mehanično mrmranje, ampak
							življenje. Kakor je življenje dihanje, ki ga vsako minuto dvajsetkrat
							ponoviš, ali kakor srčni utrip, ki v minuti 70-krat, ali če je
							nevarnost, stokrat isto pove. Srce sicer na videz neumno, obupno
							mehanično ponavlja, a to ponavljanje je tvoje življenje! Ali ni vredno
							petdesetkrat ponoviti tako velikansko važno, pretresljivo resnico, da je
							Jezus za nas človek postal: To in nič drugega je veseli del: ki si ga
							devica od Svetega Duha spočela, nosila, rodila, darovala, našla! To je
							na videz sama Marija, 50-krat, v resnici je pa središče, centrum
							zdravamarije Jezus, blagoslovljeni sad njenega telesa. A Jezusa je
							vredno 50-krat imenovati, [in podobno preprosto razlaga še druge dele te
							molitve] saj božje in tvoje skrivnosti ne razrešiš enkrat, ne v enem
							dnevu, ne v eni zdravamariji. Za to potrebuješ celo življenje. Zato res
							moramo vedno moliti in nikdar odnehati. Amen.</p>
						<p>Cerkev nam na prvo predpostno nedeljo hoče reči: Potem ko se nam je o
							božiču prikazala </p>
						<figure>
							<graphic url="slike_z_88/z_88_11.png"/>
							<head>Josip Šimenc</head>
						</figure>
						<p>dobrota in človekoljubnost Boga v postavi Jezusa Kristusa in smo po sv.
							krstu božji otroci in Kristusovi bratje, moramo prav vsak dan trenirati
							za tekmo doslednega, pogumnega krščanskega življenja. Ponosnim
							Korinčanom [berilo iz prvega Pavlovega pisma] pravi: Zastavite vse moči,
							da ne boste kakor Judje, ki cilja niso dosegli, čeprav jim je bil Bog na
							potovanju skozi puščavo tako blizu. Mi pa recimo: Ni dosti, da sem bil
							krščen in birman, da sem se cerkveno poročil in hočem imeti krščanski
							pokop. Vsak dan moram tako ali tako reči: Verujem v Boga Očeta Stvarnika
							… Verujem v Jezusa Kristusa, Verujem v sveto katoliško Cerkev. Zato vsak
							dan z Bogom vsaj tri minute govorim in prosim Jezusa, naj me uči prav
							živeti in moji duši vliva moči in poguma, da bom čedalje bolj svoboden.
							Zakaj za resnico in svobodo se moram prav vsak dan znova boriti. Biti
							moram zares kristjan, ki versko dela, ali z grško besedo prakticira.
							Toda če se s Pavlom vrnemo v stadion, kakor je bil v Korintu ali kakor
							je danes v Berlinu, na Dunaju, Parizu, Tokiu, New Yorku, kaj vidimo
							poleg hvalevrednega športa? To npr., da si lahko navdušen gledalec
							športnih tekem, ne da bi šport sam gojil in izvajal. Tistih ki
							prakticirajo, je 22 ali 30 plus sodnik, tistih, ki samo gledajo, je pa
								<pb n="023"/>lahko deset ali tudi 90 tisoč. To je še smešnejše
							razmerje kakor v naših cerkvah! … Igralci in gledalci zastavijo svoje
							znanje, denar in čas, da se žoga spravi na cilj. In potem? Potem – nič!
							Vse to gre za nič – to je na videz bedastoča, v resnici pa velika reč!
							Tu se vidi, da je človek sposoben za prostovoljne napore in čisto
							nekoristna dejanja. Ali ni to znamenje, da onstran brezkoristnih ciljev
							skuša doseči to, kar je edino potrebno. Neki glas mu šepeta: ne vprašuj
							le po tem, kar se tebi zdi koristno, najvišje dobro je v nekem drugem
							svetu. Tam pa velja Jezusova beseda: Kaj človeku pomaga, če ves svet
							pridobi, dušo pa pogubi. Nekega dne ga pa zadene žarek njegove milosti:
							Pojdi še ti v moj vinograd, in kar bo prav, ti bom dal. Amen</p>
						<p>Zdaj pa še nekaj uvodnikov v reviji <emph>Bogoljub</emph>. Najprej iz
							leta 1936 (str. 242–244), ko so pri nas veliko poročali o krvavih
							dogodkih v Španiji in jih razlagali na različne načine (npr. Edvard
							Kocbek v <emph>Domu in svetu</emph>, stališče španskih škofov pa v
								<emph>Ljubljanskem škofijskem listu</emph>). Zdaj je že več skupin
							španskih mučencev razglašenih za blažene in svetnike.</p>
					</div>
					<div type="div3">
						<head>Ali pri nas zorimo za španske grozote?</head>
						<p>Tisti, ki bi tudi pri nas radi zanetili španski požar, mečejo ljudem
							pesek v oči, češ kaj nam to mar? Pri nas kaj takega ni mogoče.</p>
						<p>Mogoče pa je prav tako in še mnogo bolj, kakor je bila mogoča španska
							bolezen, ki je prav v tem času pred 18 leti razsajala po vsej
							Evropi.</p>
						<p>Res bi človek mislil, da niso mogoče grozote, kakor so jih dan za dnem
							polni časopisni predali. Npr. tile iz najzanesljivejšega vira črpani
							poročili. Madridski trgovec pripoveduje, da se je v avgustu mimo njegove
							hiše pomikal sprevod 200 z bajoneti oboroženih žensk, na vsakem bajonetu
							pa je bila nasajena glava duhovnika ali redovnice. A to navsezadnje še
							ni najstrašnejše. Vrhunec groze je v tem, ker so se nečloveške žene
							smehljale v sladkem zadovoljstvu, kakor da opravljajo »Bogu prijetno
							delo«!</p>
						<p>V tako imenovanem »ujetniškem parku« v Madridu so vsak dan morili
							osumljene ljudi. Nekatere dni so jih več kot dvesto skupaj najprej
							ranili s strojnicami, nato pa so jih polili z bencinom in med kriki
							obupne groze zažgali!</p>
						<p>Človek se pri tem nehote spomni besed Dostojevskega: »Včasih kdo govori o
							človekovi <emph>zverski</emph> okrutnosti, a to je strašno krivično in
							žaljivo za zveri. Zver nikoli ne more biti tako okrutna </p>
						<figure>
							<graphic url="slike_z_88/z_88_12.png"/>
							<head>Prižnica v stolnici sv. Nikolaja v Ljubljani</head>
						</figure>
						<p>kakor človek – tako pretkano in umetniško okrutna!«</p>
						<p>Res da se je v Špancu srečala Evropa z vročo Afriko in s sanjavo Azijo!
							Saj je zraslo to ljudstvo iz mešanice Romanov, Keltov, Gotov, Vandalov
							in Mavrov. To moramo najprej vedeti, če hočemo razumeti, odkod ti
							vulkanski temperamenti.</p>
						<p>A za nas je važnejše vprašanje: Ali bi bil naš dobri, slovenski,
							katoliški človek zmožen igrati špansko žaloigro?</p>
						<p>Jaz mislim, da bi bil. Rekli boste sicer: Saj vernost našega ljudstva je
							še tako nedotaknjena, tako neomajana! Toda ali niso bili tudi Španci
							veren, katoliški narod, ki se je stoletja najodločneje branil kakršnega
							koli krivoverstva. Tudi francoski narod je bil v 18. stoletju v jedru
							veren in katoliški Cerkvi vdan, a vendar je bil sposoben, da je
							uprizoril grozote velike revolucije!</p>
						<p>Dne 16. aprila 1931, torej tik po padcu monarhije, so se v španskem
							obmorskem mestu Valenciji, ki je še sedaj v vladnih rokah, poklanjali
							republiki s stotinami zastav na glavnem trgu. Zdajci neštevilna množica
							zasliši zvonček, ki naznanja, da se duhovnik v kočiji pelje z
							Najsvetejšim k umirajočemu. Kakor bi trenil, ponehajo vzkliki in vsa
							množica kakor <pb n="024"/>en mož pade na kolena in se pokriža. Ali
							mislite, da bi bil v dobri katoliški Ljubljani tak pojav iskrene
							vernosti še mogoč? Jaz zelo dvomim.</p>
						<p>Pravite: Kaj pa Stična in lanski Evharistični kongres s čudovito
							procesijo mož in mladeničev?</p>
						<p>Na to odgovarjam: Gotovo je to dokaz, da je slovenski narod veren, da je
							katoliški; ni pa s tem še neizpodbitno dokazano, da je naš narod v
							celoti, v jedru živo veren, da je vernost v njem pognala korenine na
							globoko. Kje ste videli veličastnejše verske prireditve, manifestacije
							kakor na Španskem? Na primer leta 1911, ko se je vsa dežela s kraljem
							vred posvetila presvetemu Srcu Jezusovemu. Vsak bi bil po pravici
							mislil, da plameni verskega navdušenja više sploh na morejo zaplapolati,
							da bolj iskreno, prisrčno, neustrašeno sploh ni mogoče pokazati
							vere.</p>
						<p>Kako upravičeno sta nam prevzvišena nadpastirja po kongresu naročila, da
							je sedaj treba naprej graditi in versko življenje v znamenju svete
							Evharistije poglobiti!</p>
						<p>Prav pred desetimi leti je slavni indijski pesnik Rabindranath Tagore v
							spremstvu svoje hčerke nastopil v vseučiliški dvorani v Beogradu. Med
							drugim je ta pogan dejal: »Danes se je vse veliko in lepo razblinilo. Mi
							v Indiji se tresemo in <emph>nas je strah Evrope, ki hoče človeka
								odvrniti od Boga.</emph>« </p>
						<p>Nespametno je misliti, da so samo boljševiki tisti, ki hočejo evropskega
							človeka odvrniti od Boga! Že od petnajstega stoletja se opravlja to
							delo, z mrzlično naglico pa od 18. stoletja dalje; zlasti pa se je za to
							trudil kapitalistični liberalizem 19. stoletja.</p>
						<p>A porečete: Pri nas tega ni, ali vsaj ne v taki meri, da bi bilo
							nevarno!</p>
						<p>Kako otroško preprosti ste! Pri nas imamo npr. društvo »Krščanska šola«.
							To je znamenje, da nimamo krščanske šole. Pravite: »Saj naša šola vendar
							ni <emph>proti</emph> verska.« Recimo, da ni, a zato še ni verska. Le
							poglejte učne knjige! Katera pa je pisana versko? Katera prirodoslovna
							šolska knjiga npr. prepoji našega učenca ali srednješolca s
							prepričanjem, da je Bog alfa in omega, začetek in konec vsega, da »v
							njem živimo, se gibljemo in smo«? Katera šolska zgodovina je napisana
							tako, da učenec s strmenjem gleda, kako ima vajeti svetovnih dogajanj v
							roki neko neskončno modro bitje? Katera zgodovina je res vseskozi
							pravična katoliški Cerkvi in jo prikazuje kot kraljestvo božje na
							zemlji? Ne delamo krivice naši šoli, če rečemo, da je <emph>brez</emph>
							božna, ateistična, to se pravi, da Boga ignorira, da učencu opisuje in
							razlaga najčudovitejše pojave brez zveze z Bogom, ki je vendar prvi
							vzrok vsemu. Tako naša šola, ki je na videz verna, v resnici »molče
							trobenta«, da znanost lahko shaja brez Boga.</p>
						<p>Ugovarjali boste: To je preveč črnogledo. Kako? Saj vendar od blizu,
							kakor ne vsak, poznam narodno in meščansko šolo, gimnazijo in
							vseučilišče. In vendar ostanem pri trditvi. Niti naše zasebne redovniške
							šole v resnici niso verske, to pa zlasti zaradi predpisanih učnih knjig
							in načina, kako poučevati!</p>
						<p>Pa saj imamo v vseh šolah verouk! Da, kot enega izmed vseh učnih
							predmetov. Verouk </p>
						<figure>
							<graphic url="slike_z_88/z_88_13.png"/>
							<head>»Glava« ene izmed medvojnih številk Bogoljuba</head>
						</figure>
						<p>
							<pb n="025"/>je na druge predmete prilepljen, privezan kakor proteza, ne
							pa da bi bil životvorno, organsko spojen z vsem drugim učenjem. Ker je
							vse ostalo brezbožno, se v dijaku poraja prepričanje, da verouk ni
							čista, vse obsegajoča in presegajoča resnica, ampak nekaj, kar je tudi
							predmet poleg kopice drugih.</p>
						<p>»Mi v Indiji se tresemo in nas je strah Evrope, ki hoče človeka odvrniti
							od Boga.«</p>
						<p>Drugih pojavov, v katerih se zrcali odvračanje našega človeka od Boga, se
							danes morem samo bežno dotakniti.</p>
						<p>Na katoliških prireditvah se zadnji čas opaža, da manjka zlasti tistih,
							ki bi morali stati v prvih vrstah, to so mladi fantje. A kaj čuda, če pa
							so jim bila že leta in leta odprta samo taka društva, ki so versko
							brezbrižna ali celo Cerkvi odkrito sovražna! Recite, kar hočete: ko se
							bo začelo, se bo izkazalo, da so bile te hiše orožarne za španske
							manevre. Ne mislimo, da nalašč in iz hudobije, ampak zato, ker je
							resnica neusmiljeno dosledna in ker zlo rodi zlo.</p>
						<p>In časopisi! Res, da zadnji čas v splošnem manj udarjajo na protiverske
							strune. Iz protiverskih so se počasi prelevili v versko indiferentne,
							brezbrižne. Pisani so tako, da bi ja nobenemu brezvercu ne povzročili
							verskih težav in očitkov vesti. Da bi pa kdaj odobravali delo katoliške
							Cerkve in z veseljem beležili uspehe božjega kraljestva, kaj še! Zdaj si
							pa predstavite preprostega človeka, ki dan za dnem ali vsaj teden za
							tednom dobiva take injekcije! In koliko jih je danes, zlasti med
							delavstvom, ki nič hudega sluteč in morda še v dobri veri srkajo ta
							sladki strup. Ali se bodo na ta način morda imunizirali, utrdili?
							Gotovo, a ne proti strupu, ampak proti resnicam svete vere!</p>
						<p>Kaj šele, če premislimo, koliko komunističnih, marksističnih,
							boljševiških knjig, knjižic, brošur in letakov se zadnji čas širi med
							slovensko ljudstvo. Ali je potem neverjetno, če zorimo za špansko
							tragedijo?</p>
						<p>Najhujše pa je to, da je danes pravzaprav vsa atmosfera, v kateri
							»živimo, se gibljemo in smo«, brezbožna. V srednjem veku je bil
								<emph>Stvarnik</emph> središče vsega; od 15. stoletja dalje so Boga
							bolj in bolj odrivali in v središče potiskali s t v a r. Krono tej
							miselni revoluciji je postavil boljševiški marksizem s trditvijo, da je
							centrum vsega materija, snov. Ta zrak današnji človek vdihava, s temi
							naočniki gleda vse, v tem slogu gradi stavbo svojega življenja. V to
							materialistično, mamonsko, izključno tostransko ozračje se rodi naša
							mladina. Res še gre v cerkev, res je še zraven pri molitvi rožnega
							venca, a iztrgajte takega človeka iz župnijskega občestva, kjer ga drugi
							nekako nadzorujejo, in ga postavite v industrijsko mesto, ali ga
							pošljite v izseljenske kraje. Kako lahko bo izgubil vero in sam ne bo
							vedel, zakaj!</p>
						<p>Ali smo že sprejemljivi za bacil španske bolezni? Kdor je oni torek v
							septembru poslušal delavce in delavke, ki so se vračali iz izpraznjenih
							tekstilnih tovarn, je moral s strahom ugotoviti: tudi pri nas bi španska
							žaloigra ne bila nemogoča. Res je sicer, človek je včasih tako nesrečen,
							da govori, kar ne misli, in misli, kar ni. A najbolj da misliti to, kar
							so se tiste dni na naslov duhovnikov, Cerkve in vere slišale
							najgorostasnejše grožnje celo iz ust ljudi, ki redno vrše svoje verske
							dolžnosti. Zdelo se je, kakor da so nekateri tiste trenutke svojo dobro
							dušo potisnili v kot in si izposodili neko drugo, maščevalno,
							uničevalno. Res pravi že Sofoklej: Veliko zlo izmisli duh, bolesti poln;
							res je tu dvakrat na mestu Jezusova beseda: Množica se mi smili; zelo
							razumljiv je tudi srd izmozgavanega delavca na brezsrčni kapital. Toda
							popolnoma nerazumljivo je, zakaj so nekateri delavci ob tej priliki
							grozili cerkvam, da bodo tudi porušene, evharističnim križem, da so
							spomeniki suženjstva in duhovnikom, da bodo naredili z njimi tako kakor
							na Španskem; še bolj nerazumljivo pa je, zakaj so šli oni možje na
							glavarstvo in se prijavili za izstop iz katoliške Cerkve.</p>
						<p>Dne 2. septembra je dejal veleugledni in učeni kardinal Baudrillard pred
							odličnim občinstvom v Parizu: »Prav osebni viri mi omogočajo, da trdim:
							pred tremi leti je prekoračilo Pireneje (pogorje med Francijo in
							Španijo) 60 moskovcev, ruskih židov, da bi pripravljali to, kar se danes
							godi v Španiji.«</p>
						<p>Koliko boljševiških odposlancev deluje v naši domovini, ne vem, samo to
							vem, da imamo veliko navdušenih, požrtvovalnih, skoraj bi rekel:
							mučeniško navdahnjenih oznanjevalcev Marksovega in Leninovega
							evangelija.</p>
						<p>Lenin je nekoč dejal: »Od francoskih (brezverskih) modrijanov smo se
							naučili, da je dve in dve sedem in da se s koprivnim semenom sadijo
							vrtnice.«</p>
						<p>To je za nas lahko dvojni nauk. Najprej to, da iz brezverske vzgoje, iz
							brezverskega časopisja, društev, kina in zlasti iz brezbožnega ozračja
							ne moremo pričakovati sijajnih verskih uspehov. Dve in dve je šele
							štiri, ne pa sedem. Če se drugod že stoletja, pri nas pa desetletja,
							zlasti pa zadnja leta seje koprivno seme, ne smemo pričakovati, da bodo
							iz tega zrasle dehteče vrtnice.</p>
						<p>Drugo pa je to, da je za velike uspehe treba veliko resnega, navdušenega,
							vztrajnega <pb n="026"/>dela. Dve in dve je štiri, ne pa pet ali šest,
							kaj šele sedem. To delo moramo opraviti najprej pri sebi, zakaj »božje
							kraljestvo je v vas«! Ne ga torej pričakovati in zahtevati prej povsod
							drugod, samo ne tam, kjer ga najlaže in najuspešneje gradimo, v nas
							samih! Potem pa, če hočemo vzgojiti plemenite vrtnice, nikoli in nikjer
							ne sejmo kopriv, ne v družini, ne v šoli, ne v soseski, ne v delavskem
							društvu, zlasti pa jih ne sejmo v svojo dušo, ker drugače smo
							evangelisti zla in pripravljavci španskih grozot.</p>
						<p>Jos. Šimenc.</p>
						<p>Iz avgustovske številke leta 1940 pa še naslednji uvodnik:</p>
					</div>
					<div type="div3">
						<head>Bomba v francoski šoli</head>
						<p>Ko je 18. junija francoska vojska pred premočnim sovražnikom klonila, je
							sivolasi vladni predsednik maršal Pétain v znamenitem radijskem govoru
							zmolil očitno spoved francoskega naroda s trikratnim: Moja krivda, moja
							krivda, moja zelo velika krivda [tako takrat pri maši].</p>
						<p>Prejšnje tedne sem redno kupoval francoske in nemške slikane časopise,
							ker sem hotel v Bogoljuba napisati članek z naslovom: Strahote sodobne
							vojske. Našel sem tudi tri slike šol, ki jih je porušila letalska bomba.
							V eni izmed razdejanih učilnic je bilo ganljivo videti šolsko tablo, na
							kateri se je razločno bralo: Patrie, devoirs (Domovina, dolžnost)
							itd.</p>
						<p>To pa itak veste, da je pri prvem letalskem napadu na Pariz bomba padla
							tudi zraven predmestne ljudske šole in ubila 37 učenk, ki so radovedno
							gledale iz zaklonskega jarka, kamor so pribegnile z učiteljico.</p>
						<p>Ko sem poslušal Pétainov konfiteor, posebno tisto, da so imeli premalo
							otrok, mi je stopila pred dušo kot grozna skušnjava slika francoske
							šole, ki se je zgrudila kakor smrtno zadeta žival.</p>
						<p>Francoska državna šola je bila versko nevtralna ali bolje rečeno
							brezbrižna. O Bogu učenec ni slišal besede, duhovnik je bil v šoli
							neznana prikazen, namesto verouka so pa imeli pouk o poštenem (moralnem)
							življenju.</p>
						<p>Te dni sem spet odprl knjigo »Nove duše« (<emph>Ames nouvelles</emph>) in
							sem bral, kakšne težave so imeli dobro misleči učitelji na takih šolah s
							predpisano nevtralnostjo.</p>
						<p>20. januarja 1920 je zapisal ljudskošolski učitelj:</p>
						<p>»Malim sem nekoč razlagal, da se zemlja vrti kakor krogla. Zdajci se
							oglasi razborit deček:</p>
						<figure>
							<graphic url="slike_z_88/z_88_14.png"/>
							<head>Naslovnica Bogoljuba</head>
						</figure>
						<p>'Gospod, kdo jo pa vrti?'</p>
						<p>Ta otrok je s svojimi možgančki mislil bistroumneje kot jaz, da ni učinka
							brez vzroka, ne gibanja brez koga, ki giblje, in ure ne brez urarja. Jaz
							nisem mogel odgovoriti. Dejal sem: 'Ludvik, vprašaj to svojo mamo!'</p>
						<p>Ludvik me je pa začudeno pogledal, češ, kako je mogoče, da bi mama vedela
							nekaj, česar učitelj ne ve. Zato sem se sklonil k njemu in mu dejal
							čisto tiho: 'Vprašaj mamo! Jaz ne morem več povedati.'</p>
						<p>Spoznal sem, da je pouk brez Boga nemogoč; zato sem se vrnil h katoliški
							veri. Ni mi bilo treba več veliko preučevati dokaze za resničnost
							krščanstva, popolnoma mi je zadoščala resnica, ki sem jo z vso jasnostjo
							doživel v svojem učiteljskem delu: Brez vere je vzgoja nemogoča.«</p>
						<p>Vzgoja brez vere v Boga je kakor cvetlica, ki so ji korenine odrezali. To
							je bridko spoznal drug francoski učitelj (Peter Lamouroux), ki se je
							kasneje oklenil tudi katoliške vere. Takole pripoveduje:</p>
						<p>»Zasačil sem učenca svojega razreda, ko se je nespodobno vedel. Pokaral
							sem ga s silno resnim glasom:<pb n="027"/>
						</p>
						<p>'Prijatelj, tako se ne dela.'</p>
						<p>Fant me pa pogleda s svojimi sivimi očmi, ne da bi trenil.</p>
						<p>'Zakaj ne, gospod?'</p>
						<p>'Ker je prepovedano.'</p>
						<p>'Kdo je pa prepovedal?'</p>
						<p>Osupnil sem. Saj res, kdo? Ker pa nisem smel ostati spodaj, sem namrščil
							obrvi in rekel:</p>
						<p>'Kdo? … Jaz!'</p>
						<p>Obrnil sem se, fantalin je pa zamrmral sosedu tako, da sem slišal: 'Kaj
							mi mar ta šomašter!'</p>
						<p>Odsihdob sem zelo mislil, kako bi svojim učencem razlagal pošteno
							življenje ali z drugo besedo naš moralni katekizem. V najnovejših
							knjigah, ki so jih napisali naši profesorji za ta predmet, sem bral:
							'Bodi pošten in spodoben, ker to koristi zdravju, ali zato, ker drugače
							bi moral samega sebe zaničevati, ali zopet zato, ker nepošteno dejanje
							škoduje človeški družbi, ker moraš po svoje pospeševati napredek, in če
							treba, se žrtvovati za blaginjo domovine!</p>
						<p>A že naprej sem videl, kako moji navihanci odpirajo oči na stežaj, nato
							pa vsi skupaj prasnejo v smeh. Še nikoli nisem tako bridko začutil, kako
							siromašen, aboten in bedast je ta »katekizem« brez Boga. Tisti, ki so ga
							napisali, so prav tako malo verovali vanj kakor jaz, ki sem ga učil.
								<emph>Prepovedano</emph>! Prav, toda <emph>zakaj</emph> in
								<emph>kdo</emph> prepoveduje. Ali ni bilo v odgovoru mojega smrkavca
							več modroslovja kakor v marsikaterem učenem spisu naših
							profesorjev.«</p>
						<p>Prvi teh profesorjev je bil Jules Payot. To je bil Mojzes poslednjih
							francoskih učiteljskih rodov. V knjigah, ki so jih prodali na stotisoče,
							je razlagal deset zapovedi, ki pa niso bile z božjim prstom vdolbene na
							sinajske plošče, ampak s krhko kredo pisane na šolsko tablo.</p>
						<p>V eni svojih moralnih knjig pripoveduje ta rektor pariške univerze tole
							zgodbico:</p>
						<p>Državni učitelj je umrl kot žrtev groznega obrekovanja. Oblast je krivico
							popravila šele po smrti. Ko so ga pokopali, mu je v slovo govoril
							tovariš, veren učenec Julija Payota, ki je bil tudi pri pogrebu. Zdajci
							se je govornik obrnil proti profesorju Payotu in mu zastavil preprosto
							vprašanje: »Gospod rektor, če ni drugega življenja, kje, kdaj in po kom
							bo prišel naš tovariš do pravice?«</p>
						<p>Payot je na to vprašanje odgovoril v časopisu:</p>
						<p>»Kakor je zdaj naše znanje, se to vprašanje ne more razrešiti.«</p>
						<p>V knjigi <emph>Cours de Morale</emph>, »namenjeni ljudskošolskim
							učiteljem in profesorjem srednjih in učiteljskih šol«, pravi na strani
							107: »Danes priznavamo, da o kakem življenju duše po smrti <emph>prav
								nič</emph> ne vemo.«</p>
						<p>Taki in podobni stavki so tvorili šest resnic francoskih učencev in
							državnih vzgojiteljev. Kje naj bi potem ti ljudje zajemali pogum za trdo
							življenje, nesebično, požrtvovalno ljubezen, navdušenje za domovino, moč
							v trpljenju? Z velikanskimi žrtvami so potegnili Maginotovo trdnjavsko
							črto na vzhodu. Prav, a še bolj bi bilo potrebno zgraditi verskonravne
							obrambne črte v mladih srcih! A kako naj bi bili to storili učitelji, ki
							so sami zrasli brez vere v Boga in močne opore, ki jo slabotnemu človeku
							posreduje Kristusova Cerkev! Že leta 1928 je bilo 75 tisoč francoskih
							učiteljev včlanjenih pri socialistih (CGT), 15 tisoč jih je pa pripadalo
							komunistični stranki. Da so v dneh gospoda Bluma te strašne številke še
							poskočile, to vedo še vrabci na strehi.</p>
						<p>Profesor Payot je v poznejših letih spoznal, da se je motil. Zapisal je:
							»Francoska svetna (laična) šola se zvija v moralni krizi, ki razkraja
							francosko misel. Možje, ki bi morali pot kazati, ne kažejo nič. Ni več
							voznika, konji sami peljejo voz. Zlo je vsak dan večje. Če demokracija
							ne najde uspešnega zdravila, bo mogoče samo dvoje: ali se vrne k edini
							organizirani moralni sili, ki nam je ostala, h katoliški Cerkvi, ali pa
							jo bo vrgel vihar, ki ga je spočela neplemenita, neusmiljena borba zato,
							da bi ljudje lagodno in zabavno živeli.«</p>
						<p>Tako vzgojen rod mobilizirati v tako imenovano križarsko vojsko za vzore
							krščanstva, je pač nadčloveška zahteva. »Mar bero grozdje s trnja ali
							smokve z osata?« (Mt 7,16)</p>
						<p>Toda pravite: Kaj pa na Angleškem in na Nemškem?</p>
						<p>Saj veste, da je tu mogoč le skop odgovor. V Angliji ni dosti boljše.
							Letos o Božiču je kmečki župnik vprašal razred 31 otrok, ki so se
							[zaradi bombardiranja] izselili iz Londona: »Kdaj in zakaj so praznovali
							prvi Božič? Kdo se je takrat rodil? Devetnajst otrok v starosti okoli 12
							let je odgovorilo, da o tem še nikjer niso nič slišali! … «</p>
						<p>V Nemčiji so imeli versko šolo vse do zadnjega časa. Dne 18. aprila 1940
							je katoliška šola prenehala tudi v Porenju. Svetovna vojska pa je zdaj,
							kakor vidimo, v vsakem stoletju štirikrat.</p>
						<p>Sicer sem pa ta članek napisal največ zato, ker je zdaj v Jugoslaviji
							gospodar prosvete – katoliški duhovnik!</p>
						<p>Jos. Šimenc.<pb n="028"/>
						</p>
					</div>
				</div>
			</div>
			<div type="div1">
				<head>Pripovedi</head>
				<div type="div2">
					<head>Hrastnik 1941–1945 – od okupacije do kraja žalostnega spomina – I.
						del</head>
					<docAuthor>Valerija Dragar</docAuthor>
					<div type="div3">
						<head>Spomini medvojne občinske uslužbenke Valerije Kišek, poročene
							Dragar</head>
						<p>Štiri leta mladosti, od mojega osemnajstega do dvaindvajsetega leta so
							bila to. Medtem sem odrastla, se poročila, rodila tri otroke, po
							»svobodi« še četrtega. Nikoli se mi ni zdelo, da sem v teh letih
							doživela kaj posebnega in tudi pripovedovala sem v glavnem le o
							posameznih ljudeh in dogodkih, ki so se mi najbolj vtisnili v spomin. Ni
							jih lahko strniti, spomini so največkrat samo slike, na katere
							navezujemo manjkajočo vsebino, da bi jih tudi drugi lahko razumeli.
							Včasih nas seveda zanese vstran in pozabimo, da nam ne morejo več
							slediti.</p>
						<p>Rodila sem se 26. maja 1923 v Hrastniku, v najemniški zasebni hiši
							Logarjevih na Logu, nedaleč od današnje župnijske cerkve (hišo so podrli
							pred kakšnimi desetimi leti), kot hči rudarja in kuharice. Oba starša,
							Alojzij Kišek (1898–1929) in Alojzija Podlogar (1896–1967) sta bila
							domačina, že druga in tretja rudarska generacija, po mamini mami domačih
							korenin, po večini pa iz bližnjih dolenjskih krajev na drugi strani
							Save. Ko mi še ni bilo šest let, je oče umrl tragične smrti, šest tednov
							pred rojstvom edinega brata Lojzeta (1929–2005). Tako sem odraščala z
							ovdovelo mamo, bratom, vdovo staro mamo Marijo Podlogar (1863–1944) in
							neporočeno srčno dobro in verno teto Albino – Bino (1908–1972), po
							poklicu šiviljo, ter sprva še z najmlajšim stricem Mirkom (1910–1945),
							ki se je učil in izučil za trgovskega pomočnika. V pritličju »naše« hiše
							je imela stanovanje tričlanska družina mamine starejše sestre Micke,
							Marije Kotar (1887–1963), pri kateri sem, ko sem nekoliko zrastla,
							prenočevala tudi jaz in delala družbo enako staremu navihanemu
							bratrancu, ki smo mu vsi rekli Maks, le njegova mama ga je klicala Milko
							(1923–1978).V sosednji, prav tako najemniški hiši, je s svojo drugo ženo
							prebival zabavni »Kiškov stari ata«, moj stari oče po očetovi strani,
							upokojeni rudniški zidar.</p>
						<p>Pri mojih enajstih letih smo se preselili slab kilometer stran v
							Studence, nasproti današnje rudniške uprave, kjer je mamin brat, stric
							Alojz – Lojz Podlogar (1892–1956), trgovski poslovodja in pevovodja,
							zgradil večjo dvostanovanjsko hišo. Naše stanovanje je bilo mansardno,
							tako kot tisto v prejšnji hiši, a dokaj prostorno in za tisti čas
							sodobno, s kuhinjo, vežo, straniščem in dvema sobama; v eni smo
							prebivali mama, brat in jaz, v drugi stara mama s teto. Stričeva
							štiričlanska družina se je nekaj let pozneje vselila v pritličje in
							nadstropje. </p>
						<p>Vseskozi, vse moje otroštvo, tudi ko še nismo živeli s stricem v istem
							domu, smo bili z njegovo družino zelo povezani. Njegovi hčerki, Vera
							(1925) in Nada (1927), malo mlajši od mene, sta mi bili kot sestri,
							stric Lojz mi je nadomeščal očeta, njegova žena, teta Julčka
							(1905–1989), je bila skoraj kot moja druga mama. Nikoli nisem občutila,
							da nisem ena od stričevih rodnih hčerk. Božično-novoletne praznike sem
							vedno preživljala s sestričnama na stričevem domu, brata Lojzeta pa so
							za praznične dni sprejeli z bratrancem Maksom, ki je prav tako izgubil
							očeta, v »fantovsko« družbo štirih bratrancev, zbrano pri drugem stricu,
							Jožetu Podlogarju (1899–1944), rudniškem pazniku. Tudi na počitnice sva
							šla kdaj z družinama obeh stricev, včasih oba z bratom skupaj, včasih
							samo jaz ali on, najdlje do Kamnika. </p>
						<p>Hkrati s preselitvijo v Studence sem zamenjala šolo. Enajstletno so me
							vpisali na meščansko šolo v sosednjih Trbovljah, kamor sem naslednja
							štiri leta vsako jutro pešačila približno tričetrt ure daleč »čez hrib«,
							ponavadi s skupino sošolcev in sošolk, pozimi s sanmi. Dobro mi je šla
							nemščina, drugi predmeti različno. Od štirih sošolk Hrastničank sem šolo
							končala samo jaz, medtem ko so bili fantje uspešnejši. </p>
						<p>Pri petnajstih sem šla jeseni 1938 v službo, in sicer tja, kjer sem
							ostala do srede leta 1945, torej ves medvojni čas in še malo čez. Mamin
							najmlajši brat, stric Mirko Podlogar, zaposlen na občini Hrastnik-Dol
							kot policaj, mi je priskrbel mesto uslužbenke-začetnice na občini,
							takrat še v stavbi nedaleč od Riklovega mostu (nedolgo tega so ga
							podrli), med gasilskim domom in Sokolskim domom, poznejšim Partizanom.
							Uslužbencev tedaj ni bilo veliko, občino je vodil župan domačin Karel
							Malovrh, socialist, njegova desna roka je bil tajnik Alojz Podrenik, po
							rodu Zagorjan. V svoji prvi <pb n="029"/>
						</p>
						<figure>
							<graphic url="slike_z_88/z_88_15.png"/>
							<head>Valerija Kišek kot občinska uslužbenka-začetnica v zgornjem delu
								Hrastnika, verjetno pozimi 1940/41. <name type="author">Last
									Valerije Dragar</name>
							</head>
						</figure>
						<p>službi sem spoznala tudi poznejšega moža Adolfa – Dolfija Dragarja
							(1912–2004), doma s sosednjega Dola, iz družine organistov in
							gostilničarjev. Na začetku je iz občinske pisarne na Dolu prihajal vsak
							dan s kolesom po pošto, pozneje in menda tudi že pred tem pa je imel kot
							vojaški referent pisarno v občinski stavbi v Hrastniku. Nekoč me je
							prosil, ali bi mu šla na Dol pomagat urejat neko evidenco in do takrat
							sva se še vikala. »Jaz sem že prestar, da bi kakšne rožice obljubljal,«
							mi je rekel, ko se je najina zveza leta 1940 začela. Bilo mu je
							osemindvajset let, meni šele sedemnajst. Kmalu zatem mu je zaročenka,
							hči slovenskih staršev iz Banjaluke, v pismu vrnila prstan. Doma so mi
							ga najprej branili, zlasti stara mama, češ »pa toliko star, vseh je že
							naveličan«, čeprav se je dobro poznal s stricem Lojzom, ki je bil tako
							kot Dolfi zborovodja. Ko pa sem ga domačim čez precej časa predstavila,
							je bilo pomislekov konec. Stara mama je po njegovem prvem obisku
							sklenila: »A veš, da ga nisi vredna«.</p>
						<p>Da se vzameva, je bilo dogovorjeno, pričakovala sem prvega otroka, a
							prišla je okupacija in pred njo še druge nepričakovane težave. Dolfi je
							s svojo plačo, ki je bila sicer lepa, neprimerno višja od moje, jamčil,
							da bo povrnil dolg svojega očeta. Dragarjeva gostilna je dolgovala za
							12.000 dinarjev trošarine in presenetilo jih je obvestilo, da jim grozi
							rubež. Dolfi je napisal prošnjo, da prevzame obveznost nase, poleg tega
							pa mu je nekaj dolga naredil še brat Nanci, ta pri bližnjem trgovcu za
							kupljeno usnje. Pozneje je Dolfi dolgove sorodnikov sicer zlahka vrnil,
							saj je nemški okupator jugoslovanske dinarje menjaval za »rajhsmarke« v
							popolnoma nerealnem razmerju 20 proti 1. Zadolženi ljudje so se rešili
							bremen, tisti s prihranki so bili ob vse. Tako tudi moja mama, ki je v
							letih trdega dela prihranila 30.000 z namenom, da kupi hišo in odpre
							gostilno. Čeprav izučena kuharica je vsa ta leta raje delala kot
							natakarica, ker je v tem poklicu bolje zaslužila, in sicer po cele dneve
							v bližnji Logarjevi gostilni na Logu (tam je danes stolpnica). Ob
							okupaciji je imela na banki samo tretjino prihrankov – teh 10.000 mi je
							v markah pozneje podarila kot poročno darilo –, tretjino pa je posodila
							bratu Lojzu za gradnjo hiše in prav toliko nekemu mizarju. Ko je denar
							med vojno od obeh dobila nazaj, je bil skoraj brez vrednosti. Brat se ji
							je oddolžil tako, da ji je za stanovanje v svoji hiši, v katerem smo
							živeli, zagotovil dosmrtno bivanje, mizarju pa je predlagala, naj ji
							namesto malo vrednega vračila v markah raje izdela kuhinjo, s čimer se
							je strinjal. Stanovanja potem niti ni potrebovala do smrti, saj je moj
							brat zgradil lastno hišo s posebnim stanovanjem za mamo in teto Bino.
							Kuhinjsko pohištvo je sprva v svoji novozgrajeni hiši uporabljala
							družina strica Jožeta, ko pa se je nekaj let po vojni brat Lojze oženil,
							ga je dobil od mame za poročno darilo.</p>
						<p>Po nemškem napadu na Jugoslavijo smo okupacijo pričakali na delovnih
							mestih in se spraševali, kaj bo. Ko so bili Nemci že v Hrastniku, je
							Dolfi v kleti neke zasebne hiše tri dni skrivaj sežigal občinsko vojaško
							in drugo dokumentacijo. Med drugim je uničil tudi seznam komunistov, ki
							ga je vodila občina, a je Nemcem vseeno prišel v roke dvojnik z
							žandarmerije. Nemški župan Franz Titz, Avstrijec iz okolice Gradca,
							Dolfija ni trpel in ga je takoj, ko je za začasnim županom prevzel
							občino, sredi maja 1941 odpustil. Mene je obdržal na prošnjo sodelavcev,
							ker sem bila noseča, in tega ni obžaloval. Titz, po poklicu mizar,
							namreč ni bil slab človek, čeprav že pred letom 1938 nacionalsocialist.
							Znal je sicer rohneti, kot le kaj, zelo pa je cenil delavnost in
							natančnost in spoštoval je ljudi s takšnimi lastnostmi. <pb n="030"
							/>Malo preden je moral Dolfi zapustiti občino, mi je Titz rekel: »Valči,
							der Dragar ist Ihre Liebe nicht wert.« Kar zacepetala sem: »Ist!« <note
								place="foot" n="1">
								<p>»Valči, Dragar ni vreden Vaše ljubezni.« – »Je!«</p>
							</note> Na začetku še nisem znala dobro nemško, pač tisto šolsko iz
							meščanske šole, sčasoma sem se novemu jeziku privadila.</p>
						<p>Kakšna bo Dolfijeva usoda, ni bilo jasno. Službo je izgubil, bil je na
							seznamu za izselitev. Samo čakala sva in vse sem imela pripravljeno, da
							grem z njim, kamor koli ga bodo poslali. Imel je srečo kot tudi
							velikokrat pozneje, med okupacijo in po njej. O tem, kdo bo izgnan, so
							odločali domači Nemci iz Steklarne. Za Dolfija, čigar ime je bilo na
							seznamu, se je potegnil Diermayer, oče njegovega kolega Frica iz
							orkestra. Dolfi je namreč Fricu pred vojno kot vojaški referent naredil
							uslugo. Ko si je mladenič, sicer študent v Zagrebu, na lastno pest
							podaljšal vojaški dopust, mu je priskrbel zdravniško spričevalo. Moj
							bodoči mož je tako srečno prestal val izseljevanja in ostal doma, čeprav
							ni skrival odklonilnega odnosa do Nemcev, prej nasprotno. Pripovedoval
							mi je, kako razočaran je bil 1. maja 1941, ko sta šla z nekim znancem
							peš iz Trbovelj v Hrastnik in so povsod z velikim pompom praznovali
							praznik dela, vse je bilo okrašeno kot nikoli pozneje. Nekako v tistem
							času ga je z nacističnim pozdravom pozdravil znanec Maurer, oblečen v
							novo uniformo. »Vi?«, se je brez dlake na jeziku čudil Dolfi. »Saj vi
							ste vendar socialist.« »Ja, saj je zadnji čas, da so prišli,« je odvrnil
							oni. Leta 1942, ko se je Dolfi izogibal pozivom na vojaške vaje
							vermanšafta (»Wehrmannschaft«), sta se srečala v vlogi zasliševalca in
							zaslišanca, maja 1945 pa bi bil Dolfi skoraj priča Maurerjeve smrti. </p>
						<p>Tudi ravnanju nekaterih drugih ljudi se nismo mogli načuditi. Nekateri so
							se na začetku vedli prav neumno, denimo sin italijanskega očeta in
							slovenske matere, ki se je po Dolfijevem pripovedovanju širokoustil:
							»Zdaj boste videli, zdaj smo pa mi prišli.« Revež, ki italijansko sploh
							znal ni, je mislil, da so Nemci in Italijani isto. Njegova pričakovanja
							se niso uresničila, ostal je navaden delavec.</p>
						<p>Prvi udarci so padli po narodnozavednih in učiteljih. A če dobro
							pomislim, Nemci iz Hrastnika niso izselili veliko vidnejših ljudi. Izgon
							ni doletel nikogar od sodelavcev z občine. Dolfija so, kot rečeno,
							črtali s seznama, doma je ostal tudi župan Malovrh, ki so ga seveda
							takoj odstavili.</p>
						<p>Dolfija bi kot odpuščenega uslužbenca brez zaposlitve zlahka vtaknili v
							kakšno delovno obveznost, a je imel spet srečo. S starejšim bratom
							Viktorjem Dragarjem (1899–1947), že napol priženjenim v Kržanovo
							gostilno na Brnici, na pol poti med Hrastnikom in Dolom, sta se
							dogovorila, da mu Viktor prepusti sodavičarsko obrt. Opravljal jo je na
							Brnici v hišici, ki je tako kot sosednji mlin spadala k Pustovi kmetiji,
							na kateri je gospodaril njun stric Alojz Igričnik (1884–1964). To je
							tista Pustova kmetija, o kateri se je že toliko pisalo v zvezi s
							povojnimi poboji na Starem Hrastniku. »Sodawassererzeugung« se je
							imenovala Dolfijeva nova služba. Ni mu šlo slabo, privadil se je delu in
							tudi dobro shajal, saj je vsak dan samo v Steklarno prodal okoli tristo
							stekleničk sodavice, »kraherla«.</p>
						<p>Nemci so kmalu po okupaciji izvedli rasni in politični popis celotnega
							prebivalstva. V Sokolskem domu smo se morali skupaj zglasiti mama, brat
							Lojze in jaz. Mamo so o pokojnem očetu spraševali, ali je bil morda ob
							smrti neprišteven, ker se je namreč ustrelil. Namesto nje sem odločno
							vskočila jaz: »Nein!« Vsi trije, tako kot tudi pokojni oče, smo bili
							svetlolasi, zlasti midva z bratom, kar je komisijo spravilo v dobro
							voljo. »Schau, reine arische Rasse,«<note place="foot" n="2">
								<p>»Glej, čista arijska rasa.«</p>
							</note> so ugotovili zame. V Štajersko domovinsko zvezo (»Steirischer
							Heimatbund«) smo bili sprejeti skoraj vsi, a smo imeli izkaznice
							različnih barv. Kot »rasno primerna«, delovna in ker sem tekoče govorila
							nemško, sem sčasoma po županovi zaslugi dobila celo izkaznico rdeče
							barve, kakršne so dodeljevali zanesljivim.</p>
						<p>7. junija 1941, morda malo pred omenjenim popisom ali že po njem, sem v
							trboveljski bolnišnici, stara dobrih osemnajst let, rodila nedonošenčka,
							rojenega v sedmem mesecu, Andreja. Samo enkrat so mi ga pokazali pa tako
							je bil šibek, da niti jokati ni znal, samo tanek nebogljen glasek je
							zmogel. Po štirih dneh je umrl in pokopali so ga v Trbovljah poleg
							mojega očeta, brez mene, ki sem morala ostati v bolnišnici, čeprav ne za
							dolgo. Bila sem mlada in neizkušena, menda sem mislila, da bo vseeno
							preživel. </p>
						<p>Službe kljub temu nisem izgubila. Kmalu po porodu je nastala edina
							fotografija iz let mojega službovanja na občini, skupinska slika z
							županom Titzem, oblečenim v »jodlarske« hlače do kolen. Na njej se vidi,
							da so skoraj vse stare uslužbence obdržali – Dolfi je bil eden redkih
							odpuščenih, če ne sploh edini poleg župana Malovrha – , prišlo pa je
							tudi kar nekaj novih sodelavcev in sodelavk. Pome so za fotografiranje
							poslali domov, kjer sem še okrevala <pb n="031"/>
						</p>
						<figure>
							<graphic url="slike_z_88/z_88_16.png"/>
							<head>Uslužbenci občine Hrastnik–Dol z županom Franzem Titzem junija
								1941, Valerija Kišek je peta z leve, ob njej predvojni tajnik Alojz
								Podrenik, župan Franz Titz tretji z desne, ob njem Josefine
								Strassnig, v ozadju med vhodnimi vrati Mirko Podlogar. <name
									type="author">Last Valerije Dragar</name>
							</head>
						</figure>
						<p>po porodu. Marsikoga na sliki pogrešam in se nam je torej moral
							pridružiti pozneje. Vsekakor nas je bilo veliko več kot prej v
							Jugoslaviji, saj se je tudi obseg dela precej povečal.</p>
						<p>Dodelili so me v oddelek (»Dienststelle«) za preskrbo z živežem in
							obleko, k razdeljevanju nakaznic ali »h kartam«, kot smo rekli takrat.
							Župan Titz me je pozneje hotel celo povišati v vodjo oddelka
							(»Dienstelleleiterin«), a sem ponudbo odklonila in raje ostala navadna
							uslužbenka. Čeprav ni maral Dolfija, me je cenil. Ko sem ga tisto leto
							prosila, naj Dolfiju podpiše dovoljenje za pot v Zagreb, da bi obiskal
							svojega strica – izgnanca, mi je ustregel. »To pa zato,« je rekel, »ker
							ste povedali čisto pravilno nemško.« Seveda ni smel nihče vedeti, da je
							Dolfi na vlaku za strica tihotapil nemške marke, zašite v kravato. To je
							povedal znanki, s katero se je znašel v istem vagonu, gospe Safonovi,
							ženi ruskega emigranta, nekdanjega častnika, in ta mi je rekla, da se je
							tik pred mejno kontrolo pri Dobovi prijel za kravato. Pozneje je večkrat
							obžaloval, da se je spustil v takšno avanturo, ki bi ga zlahka stala
							življenja. </p>
						<p>Nemščina je kot uradni jezik povsem zamenjala slovenščino. Večina
							uslužbencev na občini ni imela opraviti z uradnimi dopisi, ampak le z
							vodenjem raznih evidenc in podobno. Na našem oddelku smo imeli opraviti
							s pojmi, kot so »Zuckerkarte«, »Rauchkarte«, »Fleischkarte« ipd. ter
							seveda zelo veliko računali. Za pisne stike navzven je skrbela županova
							nova tajnica »Frau Strassnig«, kot smo jo klicali, tako tudi, kadar smo
							se slovensko pogovarjali o njej, vse do danes.</p>
						<p>Pri nakaznicah – kartah, kjer sem delala, se je dalo na različne načine
							pomagati ljudem. Kmetom smo pri oddaji živeža pogosto v njihovo korist
							naračunali, kdaj bodo upravičeni do naslednjih kart. Kdor je denimo doma
							klal, tudi po več mesecev ni imel pravice do kart za meso, vse dokler ni
							porabil lastnih zalog. Živež in drugo racionalizirano blago je bilo
							treba v trgovinah seveda plačevati, a dobiti ga je bilo mogoče le ob
							predložitvi ustrezne karte, enako hrano v gostiščih. Na občini smo
							vodili evidenco in pri nas so ljudje karte tudi dvigovali. Če kdo ni
							odjavil bivališča in <pb n="032"/>so njegove karte tisti mesec ostale
							neporabljene, smo jih tiho odstopili komu potrebnemu. Tako je nekega dne
							prišla na občino prijavit bivališče znana komunistka, ki so jo ravno
							izpustili iz zapora, ženska z zelo neprimernim in tako tem bolj znanim
							priimkom – Fuka. Njen status je bil drugačen, zato kart sploh ni mogla
							dobiti. Ko se je spuščala po stopnicah, sem stekla mimo nje in ji v roko
							potisnila dve karti. Nič ni rekla ne tedaj ne kdaj pozneje. Takšni
							ljudje ne poznajo hvaležnosti. Dočakala je več kot sto let, umrla drugje
							in pod dekliškim priimkom, o njej je bilo mogoče slišati in prebrati
							marsikaj.</p>
						<p>Župan Titz je bil, kot rečeno, korekten človek. Namesto prejšnjega
							občinskega tajnika Podrenika, ki je sicer ostal na občini, a z
							drugačnimi zadolžitvami, je tajniške posle vodila »Frau Strassnig«,
							menda Madžarka. V Hrastnik je prišla s svojim možem, kuharjem pri
							vermanšaftu. Nista imela otrok, bila je tiha, skromna, dobra ženska.
							Nasprotno smo se bali uslužbenca Esserja, saj je bil »ves s hudičem«,
							poleg tega »Rheinländer«,<note place="foot" n="3">
								<p>Porenčan.</p>
							</note> ki smo ga zaradi renskega naglasa težko razumeli. Službo na
							občini je dobilo tudi nekaj domačih Nemk iz Steklarne in steklar Franc
							Lipovšek, Slovenec, ki je imel težave z računanjem, a je bil vendar
							vodja našega oddelka. Ni bil slab človek, le nekoliko neveden, kot
							sodelavko me je cenil. Prav zaradi njegove neizkušenosti me je hotel
							župan namesto njega postaviti za vodjo. Nekaj novih sodelavk je bilo
							domačink učiteljic, ki so se vrnile v domači kraj, potem ko so ostale
							brez službe, ena je bila povratnica iz Zagreba, druga je prišla v
							okupirano domovino svojih staršev iz Belgije, za tolmača so vzeli
							domačina, dotlej zagrebškega študenta. Moj stric Mirko Podlogar je z
							mesta predvojnega občinskega policaja presedlal na »Meldeamt«,
							prijavno-odjavni urad. </p>
						<p>Od Slovencev so bili okupatorju naklonjeni trije ali štirje, a ne vsi
							enako odkrito, vsi pa so prišli na občino šele po okupaciji. Natanko smo
							vedeli, kdo kam spada, zato se v službi nismo pogovarjali o kočljivih
							stvareh. Med seboj smo govorili slovensko, z Nemci in njim naklonjenimi
							domačini pa nemško. Prav smešno se mi je zdelo, ko nas je leta 1943 ali
							1944, med enim mojih porodniških dopustov, z občine prišel na dom uradno
							opozorit sodelavec, da smo ponoči kršili predpis o popolni zatemnitvi.
							Bil je domačin, starejši človek in nemško je govoril precej slabše od
							mene, tako da zadeve niti ni znal razložiti brez zatikanja, sama pa sem
							mu prav dobro odgovarjala. </p>
						<p>Kako smo doživljali okupacijo? Vedeli smo, da ne bo večno trajalo. Jaz
							sem bila še precej otročja in nisem vsega jasno razumela. Dolfi je imel
							veliko več izkušenj, a tudi on zdaj ni več mislil, da bo vsega konec v
							nekaj mesecih, kot si je predstavljal leta 1939 ob izbruhu vojne.</p>
						<p>Nekaj mesecev po okupaciji se je Hrastnik prenehal imenovati Hrastnigg,
							občina pa je izgubila dotedanje že predvojno dvojno ime Hrastnigg–Doll.
							Hrastnik so preimenovali v Eichtal (Hrastova dolina), iz Dola je nastal
							Obertal (Zgornja dolina), iz Studenc (nemško Studenze) Brunnen. Iz
							prvega leta okupacije se spominjam še obvezne oddaje slovenskih knjig,
							namenjenih uničenju. Prinesli naj bi jih tudi od doma, iz domačih
							knjižnic. Znašla sem se tako, da sem jih nekaj pobrala s kupa oddanih
							knjig in jih prikazala kot svoje. Sicer pa so se vrstila zborovanja,
							»apeli«, nekateri na ploščadi pred Sokolskim domom, drugi v zgornjem
							Hrastniku, pred rudniško kolonijo, nedaleč od našega doma. Nemcem
							naklonjenim ljudem smo rekli »hitlerjanci«, in to ne glede na narodnost,
							tako na primer za prave Nemce, ki niso simpatizirali z okupatorjem: »Ta
							ni hitlerjanec.« Nacistični pozdrav smo imenovali »hajlanje«. Tudi
							ponorčevati smo se znali iz njega, a neopazno. Tako smo namesto
							razločnega »Heil Hitler« požrli nekaj glasov, da je bilo slišati kot
							»hajtle«.</p>
						<p>Z Nemci sicer ni bilo šale, a če jim nisi odkrito nasprotoval in nisi
							izstopal, se je lahko živelo mirno. Seveda smo bili ponosni na prve
							partizane in jih materialno podpirali. Prvi ali eni prvih hrastniških
							partizanov naj bi se pred odhodom v gozd preoblekli v stanovanju mojega
							strica Alojza Podlogarja. Z občine se jim je pridružil nočni čuvaj
							Ludvik Fajdiga, a so ga prav kmalu ujeli in ustrelili. Dolfi mu je
							maloprej dal svojo jopo, zato tri tedne po Ludvikovi aretaciji iz
							previdnosti nobeno noč ni prespal doma, vendar ni Ludvik nikogar izdal.
							Nemci so začeli mobilizirati v vojsko, prihajala so obvestila o padlih,
							o ustreljenih talcih in umrlih v taboriščih, za nekaj ljudi smo slišali,
							da jih je ubil ta ali oni domači partizan. Fronte so bile še daleč.</p>
						<p>Pretresljivejše so bile druge stvari, tiste, ki smo jih doživljali od
							blizu. Tako so v smrt odvažali duševno prizadete in umsko zaostale
							otroke in odrasle. Ne bom pozabila matere, ki je nekajkrat prišla na
							občino vprašat, kdaj bodo že vendar odpeljali njenega otroka. O
							taboriščih smrti nismo vedeli veliko. Šele ko so proti koncu leta 1944
							izpustili iz Auschwitza Dolfijevo sorodnico Ivano Šunta (1900–1978) <pb
								n="033"/>
						</p>
						<figure>
							<graphic url="slike_z_88/z_88_17.png"/>
							<head>Nekdanje središče Hrastnika v sedemdesetih letih 20. stoletja:
								levo novi spomenik vojnim žrtvam, na sredini (s piramidno streho) t.
								i. »Bela hiša« ali »Rdeča hiša«, sedež družbenopolitičnih
								organizacij, pred vojno restavracija Alojzije Šentjurc (matere
								funkcionarke Lidije Šentjurc), v ozadju Sokolski dom, med njegovim
								podaljškom in gasilskim domom (s stolpom) stavba »stare občine«,
								skrajno desno deška osnovna šola, danes glasbena šola; v ospredju se
								vzpenja cesta proti Brnici in Dolu, ki se od glavne ceste odcepi
								malo niže, pri Riklovem mostu; »nove občine« ni na fotografiji,
								stavba stoji desno od glasbene šole. ..Irena Ivančič Lebar,
								Hrastnik, Hrastnik, 2000, str. 86, slika 67</head>
						</figure>
						<p>iz Gor, sestrično njegove mame, sem se zavedla grozot. Z Dolfijem, ki je
							bil tedaj pri partizanih, sva se sestala na Šuntovi hribovski domačiji,
							kjer nama je Ivana povedala nekaj stvari o taboriščnem življenju in naju
							rotila, naj o tem nikar nikjer ne govoriva. Po imenu smo poznali nekaj
							medvojnih likvidatorjev, ki se jih je bilo treba bati, videvali pa jih
							med vojno nismo. Pri prvih umorih je šlo za osebne obračune, denimo
							nekdanji rudar ubije svojega nadrejenega, rudniškega paznika, kot se je
							zgodilo Rudolfu Zupanu, ki ga je umoril znani partizan Maks Jakopič –
							Jur (1920–1994), poznejši predsednik občine Dol pri Hrastniku. Ko so v
							drugem delu vojne, bolj proti koncu, partizani ubili Ramšakovo, po
							domače Lorberjevo, kmečko gospodinjo s Kala, jih za to ni nihče obsojal.
							Dolga leta je namreč imela ljubčka in je lastnega moža, da bi se ga
							znebila, sama prijavila kot partizanskega sodelavca. Reveža so v zaporu
							v Trbovljah pred smrtjo strahovito mučili. </p>
						<p>Dolfi ni znal vedno skrivati prezira do okupatorjev. Z nacističnim
							pozdravom je pozdravil le v skrajni sili, pa še to ne vsakič, kadar bi
							nujno moral, kar bi ga skoraj stalo življenja. Ko so leta 1942 iz
							odsluženih vojakov, starejših letnikov, organizirali vermanšaft, je
							vedno našel kak razlog, da se mu ni bilo treba odzvati pozivu na vaje.
							Enkrat je potem le šel na Dol, kjer je takrat še stanoval pri starših, a
							so vpoklicani možje »uprizorili neuspeh«. Kamnosek Saksida s Primorske,
							ki je služil italijansko vojsko, je začel prisotne podučevati, kako se
							pravilno koraka in se o tem z nekom zapletel v prepir, tako da so jih
							predčasno spustili domov. Menda je bil Dolfi na urjenju vsega dvakrat,
							obakrat po nekaj ur na dvorišču dolske šole. Nekaj pozivov k vermanšaftu
							je kar prezrl. Vodja vermanšafta je nekje izjavil, da ga res zanima,
							»ali bo Dragar kdaj prišel na vaje«. Prijavili so ga na »višjo komando«
							v Trbovlje (v prostorih poznejšega kina Svoboda II), ki ga je poklicala
								<pb n="034"/>na zagovor. Nedolgo tega sem še našla pisno poročilo
							prej omenjenega Maurerja o Dolfijevih izgovorih, napisano v zelo slabi
							pogovorni nemščini. Še dobro, da je Dolfi v Trbovljah srečal znanca,
							prav tako zborovodjo, Viktorja Malovrha, sina predvojnega hrastniškega
							župana. Prišel je namreč brez obvezne značke Heimatbunda in Viktor mu je
							na hodniku posodil svojo. Menda so na Dolfija dolgo kričali, vsega niti
							ni razumel, v svoji slabi nemščini se je izgovarjal, da se bo poročil in
							da za vaje nima časa, česa hujšega ni bilo. Za jezike je bil sicer
							precej trd, čeprav je imel zelo dober posluh. Učila sem ga, pa mu ni
							šlo, to pač ni bila njegova glasba. Preden se je zaposlil na občini, je
							leta 1929 končal triletno glasbeno šolo v Celju, kot violinist je do
							vojne sodeloval v orkestru in skupaj celih šestdeset let vodil pevske
							zbore. </p>
						<p>Veliko hujše kot zaslišanje v Trbovljah je šele sledilo. Ko še nisva bila
							poročena, sva neko popoldne pešačila iz Hrastnika proti Dolu, ko nama
							pod Pustovo skalo prideta nasproti dva nemška oficirja. Eden je bil
							vodja vermanšafta, ki smo ga zaradi nenavadne hoje klicali Račka. Dolfi
							me je po prazni ozki cesti gladko vodil pod roko tik mimo njega, ne da
							bi ga pogledal. Nenadoma pa ga je Račka s strani zgrabil za komolec in
							mu med vpitjem grozil, da ga zaradi nespoštovanja do nadrejenih čaka
							taborišče. Moral bi ga namreč pozdraviti z nacističnim pozdravom.
							Grožnja bi se zagotovo uresničila, toda rešila ga je moja mama, tedaj
							natakarica v Logarjevi gostilni v zgornjem Hrastniku, kjer je Račka
							večerjal. Mama, ki je hodila v šolo še pod Avstrijo in je znala nemško,
							mu je skušala pojasniti, da je njen bodoči zet pač takšen, kakršen je,
							in da ni mislil nič slabega. Ko sta se Račka in Dolfi naslednjič
							srečala, mu je Nemec oholo zabrusil: »Zahvalite se ženi in tašči za
							življenje!« </p>
						<p>Najbrž mu je nekoliko pomagalo tudi ime Adolf. Dobil ga je po godovnem
							zavetniku svojega rojstnega dne, 11. februarja. V njegovi družini, ki se
							je v kraju rada štela za »boljšo«, je bilo dvanajst otrok (trije so
							kmalu umrli), nekateri z običajnimi podeželskimi imeni, drugi z bolj
							»meščanskimi«: Viktor, Mirko, Adolf, Oskar. Med okupacijo, menda na
							samem začetku, ga je neka ženska pozdravila kar: »Heil, Adolf!« </p>
						<p>Smrt je začela kositi tudi po naših krajih, vedno bliže. Poleti 1942 sva
							se neke popoldne napotila do Sv. Katarine [Čeče] med Hrastnikom in
							Trbovljami. Prijazno naju je sprejel gostilničar Pavel Bauerheim,
							Slovenec in domačin, ter naju še in še nagovarjal, naj ne hitiva domov,
							saj imava vendar še čas. Nisva se zadržala, šla sva, še isto noč pa so
							Bauerheima ubili partizani. Kot postavljeni »Ortsgruppenführer« se je
							prejšnjo zimo z motorjem odpeljal v Trbovlje prijavit, da se na domačiji
							pri Vrharju zadržuje skupina partizanov. Opravil je svojo dolžnost,
							potem ko so mu prisotnost partizanov skrivaj naznanili Vrharjevi sami. </p>
						<p>Decembra 1942 bi se z Dolfijem morala poročiti, a mu je nenadoma umrla
							84-letna stara mama, Igričnikova, po domače Pustova z Brnice. Poroko sva
							zato prestavila na 9. januar 1943 in bila je edina civilna poroka na
							občini, opravljena v popoldanskem času. Tako sva želela, župan pa je
							želji ustregel ter naju poročil, ko v službi ni bilo radovednih
							sodelavcev. Zvezo sva potrdila še s cerkveno poroko v hrastniški cerkvi,
							obakrat pred istima pričama, mojim stricem Alojzem Podlogarjem in
							Dolfijevim bratom Viktorjem Dragarjem. Spomnim se, kako sem hitela, da
							ne bi zamudila oklicev, ker sem imela ves čas pred očmi reklo, da bo
							otrok gluh, če mati sama ne sliši oklicev. Dolfi, ki se mu je mudilo na
							matični urad, pa je v svečani obleki prisedel kar na navaden vprežni voz
							za prevažanje premoga, s katerim ga je k poroki pripeljal bratranec
							Lojze Igričnik, Pustov Lojze (1922–1999). Od cerkve do Podlogarjeve hiše
							sva šla peš s pričama. Skoraj sva bila že pri vrtnih vratih, ko je za
							nami pritekel sosed, gostilničar Karel Logar – Logarčkov Korl. Pripravil
							je pogostitev v posebni sobi svoje gostilne, mi pa smo mu »ušli«, ko je
							samo za hipec zapustil »stražarsko mesto«. Morali smo ga ubogati in vsaj
							za kratek čas sesti za pogrnjeno mizo. Ta sosed je pozneje v Dachauu
							pomagal preživeti stricu Lojzu Podlogarju. Dobro se spomnim, kako je
							nekega dne prišel na občino, se naslonil na pult in me vprašal: »Valči,
							bi lahko eno tele crknilo?« Mimo pravil, brez ustreznega potrdila, sem
							mu naračunala, koliko škode mu je prinesel namišljeni pogin in do koliko
							živilskih kart je torej upravičen. </p>
						<p>Vsa ohcet je bila večerja v naši hiši, v dnevni sobi strica Lojza, kamor
							smo povabili samo najbližje sorodnike. Od Dolfijevih starše in strica
							Alojza Igričnika z ženo, od njegovih bratov in sester le Viktorja, ki mu
							je šel za pričo, in bratovo bodočo ženo, tedaj prvič soočeno s tastom in
							taščo. Vsi ostali smo bili iz iste hiše: stričeva štiričlanska družina,
							moja mama in brat, medtem ko sta se stara mama in teta Bina najbrž
							pokazali samo za hipec, če sploh. Pozno zvečer je po Dragarjeva starša
							in oba Igričnika prišel Dolfijev prej omenjeni bratranec Lojze, tokrat z
							zapravljivčkom, s katerim jih je prej tudi pripeljal. Obljubljene
							potrjenke <pb n="035"/>Dragarjevi niso naredili, so nam pa potem poslali
							zelo veliko kolin.</p>
						<p>Z Dolfijem ob poroki nisva imela skupnega stanovanja. Občasno je čez noč
							ostal pri nas, dokler mi občina čez slabega pol leta ni priskrbela
							stanovanja v zasebni hiši pri Jagrovih na Frtici, v spodnjem delu
							Hrastnika. Enosobno stanovanje s kuhinjo je izpraznil neki lekarnar,
							zato nisem mogla verjeti, ko sem prvi večer v postelji zagledala
							stenico. Hotela sem kar nazaj domov in nekaj časa je trajalo, da smo se
							nadloge znebili. Preselila sva se ravno tiste dni, ko se je 21. junija
							1943 v trboveljski bolnišnici rodil najin drugi sin, Janezek. Samo štiri
							mesece je živel, tudi on tako kot Andrej nedonošenček. Imel je težave s
							prebavo, hudo drisko, in zdravil ga je znani hrastniški zdravnik dr.
							Jože Dolanc (1909–1975), svak predvojne komunistke in političarke Lidije
							Šentjurc (1911–2000) in stric politika Staneta Dolanca (1925–1999).
							Predpisal mu je napačno prehrano, namesto lahke hrane močno, ki je otrok
							ni mogel prebaviti. Janezek je umrl na domu moje mame 29. oktobra in
							pokopati bi ga morali dva dni zatem. Hrastniški župnik Ludvik Prelog, v
							vojnem času hkrati upravitelj na Dolu, nas je prosil, ali bi lahko
							pogreb odložili za en dan, do praznika vseh svetih, 1. novembra.
							Procesija na dolsko pokopališče namreč ob prazniku ni bila dovoljena,
							zato so jo »pridružili« pogrebu. Tako je Janezka na zadnjo pot
							pospremilo ogromno ljudi. </p>
						<p>Ko je še živel, sem tudi edinkrat v življenju prenočila pri Dragarjevih
							na Dolu. Večerilo se je, hotela sem domov, a me je Dolfi prepričal, naj
							ne hodiva, čeprav je bilo do najinega stanovanja na Frtici le slaba dva
							kilometra. Postlali so nama v veliki sobi »pri klavirju«. Naslednje
							jutro pri zajtrku sem nenadoma planila v jok. »Žena, ki izgubi poročni
							prstan, bo izgubila moža,« sem se spomnila. Prstan je potem nekje pri
							postelji ali v njej srečno našla svakinja Lojzka. Moža nisem izgubila.
							Takrat sva bila poročena dobrega pol leta in dano nama je bilo še celih
							61 let skupnega življenja do Dolfijeve nenadne smrti. Preminil je v 93.
							letu 2. julija 2004. </p>
						<p>Se nadaljuje</p>
					</div>
				</div>
				<div type="div2">
					<head>Smrt moje matere</head>
					<docAuthor>Mari Žužek</docAuthor>
					<div type="div3">
						<p>Moja mati Marija Krese je bila rojena v družini Nadu, kjer je bilo poleg
							nje še osem drugih otrok. Vojna je prišla, ko so bili mladi odrasli z
							družinami ter vsako teh družin tako ali drugače prizadela. Mater je zelo
							skrbelo za brate in sestre, zato je pogosto govorila, da te vojne ne bo
							preživela.</p>
						<p>Mož mamine sestre Angele je bil v ujetništvu, zato je Angela z dvema
							otrokoma prišla živet k nam, v našo skromno malo hiško v Gorenjem
							Mokronogu. Leta 1943 so moža njune sestre Ančke mobilizirali partizani,
							proti njegovi volji, nekaj dni zatem, ko je njegova žena rodila petega
							otroka. Angela je za tisti čas odšla k Ančki, da bi ji pomagala v prvih
							tednih po porodu, enega sina je vzela s sabo, drugi je ostal pri nas. Po
							kakem tednu se je ta mamin svak in moj stric, neprostovoljni partizan, z
							dvema tovarišema ustavil pri nas na kratkem obisku. Eden je bil zagrizen
							partizan, drugi pa prav tako mobiliziran. Materi je bilo hudo za sestro
							in njene otroke, zato je svaku rekla tako, kot je mislila: »Vrzi
							´flinto´ v grmovje in pojdi domov, k ženi in otrokom.« To je bilo
							dovolj, da so jo že tisto popoldne prišli iskat iz mokronoškega štaba.
							Moj oče se je vrgel na kolena in jih rotil, naj jo pustijo pri otrocih.
							Stara sem bila osem let, sestrica Martina je imela tri leta, pri nas pa
							je živela še rejenka Cvetka ter sin tete Angele. </p>
						<p>Vojak je prijel mamo pod roko in jo vlekel iz hiše, jaz sem jo prijela
							pod drugo roko in jo vlekla nazaj. Tako smo se prerivali čez dvorišče do
							ceste, potem mi je vojak zagrozil s puškinim kopitom, v očeta, ki je
							tudi silil za njimi, pa je nameril cev. </p>
						<p>Oče je šel takoj prosit za posredovanje znanko, ki je bila partizanska
							aktivistka. Nemudoma se je napotila na štab. Nazaj grede je srečala
							očeta, ki se je tudi namenil tja, da bi še enkrat poskusil s prošnjami
							za ženino življenje. Lahko mu je povedala samo, da naj se obrne nazaj
							proti domu, kajti niti njej niso pustili do besede, ampak so jo grobo
							nagnali. Med hojo nazaj je oče zaslišal pokanje puške. Pomislil je, da
							so jo zdaj usmrtili, in se zgrudil na tla.</p>
						<p>Čez nekaj tednov je možakar, ki je v gozdu pripravljal drva, našel
							gomile. Prišel je povedat očetu, da naj poskusi z odkopom, lahko bi bila
							tam zakopana ravno naša mama. Oče <pb n="036"/>
						</p>
						<figure>
							<graphic url="slike_z_88/z_88_18.png"/>
							<head>Mari, mačeha Francka, oče Franc in mala Martina</head>
						</figure>
						<p>je šel najprej v Mokronog prosit dovoljenje za izkop, tam so ga nadrli,
							da bi moral biti kaznovan, ker je iskal grob. Po posredovanju znanca pa
							so takoj izdali dovoljenje za odkop vseh treh gomil. Skupaj z našo mamo
							so namreč usmrtili tudi njenega svaka in drugega mobiliziranca, ki je
							bil z njim na obisku pri nas.</p>
						<p>Oče je v odkopani gomili res našel mamo. Njeno truplo je bilo oropano
							vsega vrednega: manjkale so koščene lasnice, s katerimi si je pripenjala
							svojo dolgo kito, klotast predpasnik in zlati uhančki, 'murčki'.
							Prepeljali smo jo na pokopališče in jo položili v grob njene matere. Še
							zdaj se spominjam vonja razpadajočega telesa moje mame.</p>
						<figure>
							<graphic url="slike_z_88/z_88_19.png"/>
							<head>Oče Franc, sestra Martina, mačeha Francka in Martinin mož, spredaj
								teta Mica, vdova materinega brata Janeza, padlega v vojni. Stojijo
								prav na mestu, kjer so vojaki nasilno odtrgali mater od osemletne
								deklice, ki se jo je krčevito oklepala.</head>
						</figure>
						<figure>
							<graphic url="slike_z_88/z_88_20.png"/>
							<head>Mari in Martina s stricem Jožetom, bratom pokojne matere.</head>
						</figure>
						<pb n="037"/>
					</div>
				</div>
				<div type="div2">
					<head>Dobro je puščati svoje sledi, široke in globoke</head>
					<docAuthor>Vanja Kržan</docAuthor>
					<div type="div3">
						<p>V Zavezi št. 86 smo obiskali Dornberk in nekoliko spoznali domoljubje pri
							domačinih ter zavzetost za ohranjanje slovenstva in narodove kulture v
							dobi fašizma. Bridko je bilo spoznanje, da je komunistični totalitarizem
							že med vojno, posebno pa po njej, zamenjal fašističnega in je moril ter
							na različne načine onemogočal prav tiste narodnjake, ki so bili največji
							nasprotniki fašističnega raznarodovanja in bili zato že v dobi fašizma
							preganjani, zapirani, konfinirani. Ta članek bomo ponovno posvetili
							enemu od številnih primorskih domoljubov in kulturniku v najžlahtnejšem
							pomenu besede, Jožetu Čotarju, po domače Pepču Betenemu iz Tabora pri
							Dornberku. Njegova mladostna dejavnost se prepleta z znanimi imeni
							mnogih rojakov, prijateljev, dobrotnikov, učiteljev in vzgojiteljev, ki
							so v dobi fašizma s kulturno dejavnostjo ohranjali slovenstvo in
							kljubovali fašizmu. Na žalost pa so dočakali komunizem z barbarskimi
							metodami uničevanja posameznikov, slovenskega življa, kulture in
							civilizacije. Z mladostno vnemo in srčnostjo so kljubovali fašizmu, kot
							bomo videli tudi v tem članku, a zločinskemu komunizmu niso mogli. Z
							leti so mnogi postali drugačni, bolj prilagodljivi ali pa so pred
							komunizmom pobegnili v tujino.</p>
						<p>Jože Čotar, po domače Pepč Beten, se je rodil 18. decembra 1906 v
							Vipavski dolini, v vasi Tabor pri Dornberku. Imel je tri starejše brate,
							Alojza, Franca, Danijela, za njim sta bila Lovrenc in Ivan. Mlajši sta
							bili sestri Antonija in Ana (1920), poročena Terčon, ki danes edina še
							živi v Klancu pri Komnu. Starša Lovrenc Čotar (1876) in Jožefa, roj.
							Šinigoj (1875), sta izhajala iz premožnih kmečkih in vinogradniških
							družin iz Tabora. Bogato razvejana Čotarjeva rodbina izvira iz Dornberka
							in živi tam že najmanj štiristo let, saj je 22. februar 1681 zabeležen
							kot datum smrti Urbana Čotarja, iz katerega se razrašča mogočno
							družinsko drevo Betenih.</p>
						<p>Hujša preizkušnja je doletela družino med prvo svetovno vojno, ko so bili
							kot mnogi drugi zaradi bližine soške fronte izseljeni v Mirno na
							Dolenjsko h gostoljubni kmečki družini. Oče Lovrenc je bil poslan na
							rusko fronto in je dočakal konec vojne kot ujetnik in invalid zaradi
							zamrznjenih prstov na nogah. </p>
						<p>Gospodarska kriza je neusmiljeno požirala primorske in kraške domačije in
							tudi domačija Lovrenčevega očeta se je pričela zadolževati, vendar jo je
							mladi Lovrenc zaradi svoje pridnosti in podjetnosti počasi postavil na
							noge. Zaprosil je, da so mu polnoletnost priznali že pri osemnajstih
							letih namesto pri enaindvajsetih. Poleg kmetovanja in vinogradništva je
							v prostem času delal pri čevljarju, mesarju (klal mu je prašiče) in celo
							pri brivcu. Ko je napadla vinograde trtna uš, je med prvimi zamenjal
							stare trte z ameriškimi sadikami in jih cepil. Pri vsem svojem pehanju
							za denar, da odplača dolgove, ni pozabil na kulturno dejavnost: bil je
							dejaven v čitalnici in v klerikalni stranki, a hkrati nekaj let tudi
							odbornik kmečke zadruge, posojilnice in župan Dornberka. Bil je
							ljubitelj lova in predsednik lovskega društva. Nadvse pa mu je bilo pri
							srcu petje in vsi so ga poznali po njegovem mogočnem basu. Vseh šest
							sinov in obe dekleti so bili pevci, kot da bi izhajali iz slavčkovega
							gnezda, so ugotavljali rojaki. Oče je znal veliko narodnih in cerkvenih
							pesmi in z njim vred so ob delu in v prostem času prepevali tudi sinovi. </p>
						<p>Po rojstvu najmlajše hčerke Ane (1920) je mama Jožefa pričela bolehati in
							naslednje leto je umrla. Oče Lovrenc je moral zdaj še gospodinjiti,
							vendar so mu fantje pomagali, posebno pripravna sta bila sinova Jože in
							Ivan, ki sta med kuhanjem vedno prepevala. Oče Lovrenc se je po dobrem
							letu spet poročil, saj sta bili deklici še majhni in dom je potreboval
							gospodinjo. Poročil se je z vdovo brez otrok Marijo Kavčič por. Mrevlje,
							ki je bila otrokom kot prava mati, skrbna in ljubeča. Žal pa je po enem
							letu tudi ona zbolela in umrla. Nekoliko jo je nadomestila dekla, kmalu
							pa se je poročil najstarejši sin Lojze. Njegova požrtvovalna žena je
							prevzela gospodinjstvo, sicer pa so se fantje zgodaj zaposlili in
							osamosvojili. Oče Lovrenc je umrl maja 1931 v Dornberku. </p>
						<p>Omenili smo že, da bomo tokrat predstavili najbolj izstopajočega
							Lovrenčevega sina Jožeta, po domače Pepča Betena (1906). Veliko smo o
							obdobju fašističnega zatiranja povedali že v 86. številki Zaveze, zato
							se bodo v pričujočem članku mnoge življenjske zgodbe prepletale s
							Pepčevo izredno plodovito mladostjo. Bil je poln prekipevajočega veselja
							do slovenske pesmi, igranja na harmonij in orglanja, nastopanja na
							ljudskem odru in požrtvovalnega dela za dobro rojakov. Utrinke iz
							njegove prekipevajoče mladosti sem z <pb n="038"/>največjim veseljem in
							občudovanjem do vseh njegovih rojakov prebrala v začetnih poglavjih
							povesti »Takrat so ravno cvetele marelice«, ki jo je po zapiskih in
							pripovedovanju Franca Berceta – Žopanovega iz Dornberka zapisal Milan
							Čotar, Pepčev nečak, in izdal v samozaložbi l. 2006. Poglavji, v katerih
							predstavlja mladostno dejavnost svojega strica, je naslovil S knjigo in
							pesmijo proti tujemu nasilju (str. 17–24) in Pravi obraz fašistov (str.
							25–29). V posvetilu knjige je nečak zapisal: </p>
						<p>»Dobro je puščati svoje sledi, široke in globoke, za tiste, ki ne zmorejo
							svoje gazi; in tiste, ki v strastnem iskanju zgrešijo dobre smeri; in
							zase, da bi hodil tod in tod in oblikoval svojo pot.« Prepustimo se
							torej, da nas Franc Berce – Žopanov popelje po širokih in globokih
							sledovih mladih dni Jožeta Čotarja, skupaj z njunimi rojaki. Slovenski
							narod že več kot pol stoletja išče pot v resnično svobodo in pravo
							demokracijo, a še vedno v negotovosti in tesnobi stopicamo na mestu ali
							celo nazadujemo. Mar nam niso pokazali poti že naši predniki? Morda pa
							bi lahko našli kakšen napotek prav ob branju tega članka, ko nas
							ogrevajo in navdušujejo srčnost, rodoljubje, načelnost in zvestoba
							mladih primorskih fantov, zbranih ob Jožetu Čotarju, Pepču Betenemu.
						</p>
					</div>
					<div type="div3">
						<head>Naša pesem – znamenje upora in sredstvo boja</head>
						<p>Takole piše Franc Berce – Žopanov v svojih spominih: »V fantovskih letih
							smo se včasih zbrali in kaj zapeli. A kmalu smo spoznali, da fašisti ne
							slišijo radi slovenskih pesmi. Od takrat nismo več peli zaradi petja
							samega, pesem ni bila fantovska radoživost, ampak smo čutili, da moramo
							peti, da moramo braniti sebe in svoje. Hoteli smo kljubovati Italijanom,
							naša pesem ni bila več podoknica, harmonija ubranih glasov, fantovsko
							darilo čakajočim dekletom, bila je nekaj drugega in mnogo več. Bila je
							znamenje upora in sredstvo boja, zato smo morali peti. In peli smo, a ne
							brezskrbno, ampak skrivaj v okrilju noči. Od samega začetka smo se
							zbirali okrog Jožeta Čotarja iz Tabora, Pepča Betenega po domače. Kdo je
							bil Jože Čotar?</p>
						<p>Že kot otrok je bil posebnež. Vsi so ga imeli za inteligentnega fanta.
							Ljudje so se spraševali, kaj da je za en fant: nikoli ne gre v gostilno,
							da bi igral karte ali balincal ali se kaj družil, vedno je bil le s
							fanti, ki so kaj zapeli. Takrat smo še prepevali s starimi pevci, ki so
							danes že zdavnaj pokojni. To so bili sami </p>
						<figure>
							<graphic url="slike_z_88/z_88_21.png"/>
							<head>Jože Čotar pri vojakih v Torinu 1926/27</head>
						</figure>
						<p>dobri pevci, npr. Štefanovi (Šinigoji), krasni tenorji. No, on, Jože
							Čotar nas je tudi mnogo učil kot naraščajnike, takrat smo bili že mladi
							fantje, vpisani v naraščaj, in Jože je bil kot naš voditelj.
							(Naraščajniki so bili otroci do štirinajstega leta, zbrani v telovadnem
							društvu. Telovadili so tudi starejši, vsi Jožetovi bratje, sestri in
							Jože.) Imel je zelo lep nastop in smo ga tudi spoštovali. Bil je on pa
							še Vodopivec Lojze s Klanca. No, in potem je leta 1926. odšel Jože k
							vojakom in mi smo ostali nekako sami, pogrešali smo ga. Ko se je vrnil
							od vojakov, je pogosto zahajal v Batuje, kjer je bil za učitelja petja
							Lojze Bratuž, za župnika pa je bil Ignacij Leban iz Prvačine, ki je bil
							tudi dober glasbenik. Tam je Jože jasno kazal, da ga zanima petje. In
							takrat je g. dekan naročil cerkvenim ključarjem (v Dornberku), da se bo
							Jože izučil za pomožnega organista, ker da je organist že v letih … in
							ko se je razvedelo, da se Jože pripravlja za pomožnega organista,
							staremu organistu to ni bilo všeč. Ta ni bil najbolj zadovoljen niti s
							tem, da njegov sin Viktor igra, je bil <pb n="039"/>nekako ljubosumen
							celo na sina, kaj šele na nekoga drugega. Medtem pa je Jože vztrajal in
							je imel pri dekanu Godniču (takrat še župniku) podporo; dekan ga je imel
							rad, ker je bil res vreden. (V Batujah je kasneje tudi vodil cerkveni
							zbor in igral.)</p>
						<p>No, in potem je bilo petje povsod prepovedano, nikjer nismo nič peli, le
							včasih smo si zapeli kakšno pesmico; takrat nismo še dobro znali. Ko pa
							smo se spravili skupaj: Jože Čotar, njegov brat Ivan, z njim sva bil
							velika prijatelja in sva večkrat prepevala podoknice, potem je bil še
							Skomina Lojze, pa še drugi Skomina Lojze (nista bila nič v sorodstvu),
							pa je prišel še dober tenorist Vinko Rojc pa Ernesto Šinigoj. Tako smo
							začeli kot nekakšen kvartet. Pojavilo se je vprašanje, kje bomo vadili.
							Jože je videl, da imamo veselje, in je rekel, da bomo prišli v Tabor, da
							bomo vadili v Taboru. In smo res hodili v Tabor. Hodili smo k njemu
							domov. Prihajali smo skrivaj po nekem vrtu, tam je še neka graščinska
							stavba, še ostanek bivšega gradu, in skozi okno te graščine smo se
							splazili v prostor, kjer je imel Jože harmonij in smo prepevali, se
							naučili marsikatero pesem. Lahko rečem, da smo se na novo naučili prek
							dvajset narodnih pesmi. Nato pa smo nastopali; najprej, ko smo se
							naučili novo pesem, smo šli v prvo klet in tam malo popili; takrat je
							bilo povsod polno pijače, a največkrat smo šli k sorodnikom. Potem smo
							šli na vas in na vasi zapeli. Kar naenkrat so bila vsa okna svetla, in
							ko smo končali peti, ploskanje. To je bilo nekaj časa; so pa bili v
							bližini tudi razni ovaduhi, naši ljudje, in so se kmalu pojavili beli
							pasovi (italijanski orožniki) in takrat smo ubrali najkrajšo pot domov.
							In to je trajalo dolgo, dolgo let. </p>
						<p>Mislim, da je bilo leta 1934, ko nas je povabil gospod Viktor Berce, ki
							je bil kazensko premeščen iz Postojne na hrvaško mejo, na rob Brkinov,
							da bi ga obiskali in ob tej priložnosti tudi kaj zapeli. Gospoda
							Viktorja je kazensko premestil škof Margotti, ker je v Postojni kot
							kaplan mnogo delal z mladino, mladi so bili vsi z njim. Bil pa je g.
							Viktor tudi izreden za petje.</p>
						<p>Zato smo se hoteli za ta obisk dobro pripraviti in se pokazati z dobrim
							petjem. Z Jožetom sva šla s kolesi v Kromberk k Vinku Vodopivcu, ki je
							bil komponist in duhovnik v Kromberku, da bi nam pripravil eno mašo in
							še eno pesem za sv. Martina. Tam v Brkinih je bila namreč cerkev
							posvečena sv. Martinu in na Martinovo naj bi šli tja. In res smo dobili
							oboje in Jože nas je vse to naučil. Na ta obisk smo se dobro pevsko
							pripravili.</p>
						<p>Takrat nas je bilo že malo več, dobili smo okrepitev pri tenorjih in pri
							basih, tako da nas je šlo takrat dvaintrideset pevcev. Šli smo s kolesi.
							Najprej do Materije pa gor na Golec, z Golca pa spet dol v Vodice. Tam
							je bila ena majhna župnija, na robu Čičarije, že na Hrvaškem. Ljudje so
							govorili pol na pol, pol po naše, pol hrvaško. Lepo so nas sprejeli in
							imeli smo se dobro, na hrani smo bili v neki gostilni. Tudi za tisto vas
							je bil to nekakšen dogodek, saj niso pričakovali kar tako toliko pevcev.
							In drugi dan smo šli pet v cerkev sv. Martina, ravno na god sv. Martina.
							In res smo prepevali dobro, ljudje so nas poslušali z odprtimi usti in
							po maši smo morali še peti pred cerkvijo. In ljudje nas niso pustili;
							bili so zelo veseli, da slišijo spet slovensko petje. To je bila za nas
							velika spodbuda. Ko smo končali slovesnost, naslednji dan, smo se
							odpravili domov. In ko smo prišli skoraj do Branika, smo naleteli na
							orožnike, tu so nas že čakali. Gotovo so bili obveščeni. In so nas
							vprašali, kje da smo bili. Pa je nekdo odgovoril, da smo šli na semenj v
							Sežano, tam je bil prav tisti dan sejem, in da smo šli gledat za živino.
							Ne vem, če jih je prepričal, a z odgovorom so bili zadovoljni in mi smo
							stopili na kolesa in se odpeljali domov. To je bil naš prvi tak pevski
							nastop.</p>
						<p>Potem smo se spet pripravili in povabil nas je Virgilij Šček, takratni
							poslanec, povabil nas je v Avber. Tam smo prepevali cel dan. Nato smo
							šli tudi v Ponikve. Tja nas je povabil g. Dominik Pegan, duhovnik tam.
							Veliko smo prepevali tudi v Mirnu. Po vsem tem so nas imeli Italijani za
							sovražnike.</p>
						<p>Naš zborovodja Jože Čotar je imel stalne prijateljske stike z Lojzetom
							Bratužem. Bila sta tesno povezana, tesno sta sodelovala, saj ga je Lojze
							Bratuž učil prve lekcije glasbe v Batujah. Bila sta zelo dobra
							prijatelja. Pri nas v Dornberku so imeli tudi koncerte, ki jih je Jože
							organiziral in na katere je povabil ugledne goste. Prišli so g. Lojze
							Bratuž, njegov brat Jožko, pa g. Arčon iz Bukovice, ki je bil mizarski
							mojster, in g. Lado Piščanec, ki je bil kaplan v Cerknem. Spominjam se,
							kako je Piščanec pel Ave Marijo s svojim prekrasnim tenorjem. Vsi smo
							poslušali. Lojze Bratuž je tudi večkrat obiskal Jožeta v Taboru, na
							domu. So bili veliki prijatelji. Po koncertih smo pogosto šli v kakšno
							klet, spili kozarček vina in kakšno zapeli. Nekako smo drug drugemu
							dajali upanje, da bo gorje minilo in da bo bolje. </p>
						<p>Zadnji naš pevski nastop pa je bil v Komnu. Tam je bil takrat kaplan g.
							Pepi Žorž (Žefkin), <pb n="040"/>
						</p>
						<figure>
							<graphic url="slike_z_88/z_88_22.png"/>
							<head>Zadnji nastop dramske skupine Dornberk pred fašistično prepovedjo.
								Fotografija je nastala na Pelconovem dvorišču leta 1927</head>
						</figure>
						<p>dekan pa g. Kos. In smo celo noč prepevali in molili pri Bršljanski
							Materi Božji. Se še dobro spomnim, da smo zjutraj prišli v farovž in nas
							je g. Kos hecal, ali bomo maslen kruh s kavo, ali pa nanoški sir in
							teran. Seveda smo vsi izbrali sir in teran. Pa smo malo pojedli in spili
							kozarec dobrega terana in jo ubrali domov. Še pred dnem smo bili že pred
							cerkvijo v Dornberku in smo zapeli tisto O, Devica pomočnica, in ljudje
							so se začeli prebujati, saj je bilo še zgodaj in se še ni napravil dan. </p>
						<p>Naj povem, da smo najraje prepevali Gregorčičevo pesem, ki jo je uglasbil
							Vodopivec, Mojo srčno kri škropite. Ko ni bilo več slovenstva, ko je
							bilo preganjano, smo to pesem zelo radi peli. To je bila takrat strašna
							pesem, pretresljiva pesem, kot molitev za naš narod. In še pesem
							Kraguljčki, ki so jo zapeli Bratužu, ko je umiral. Po njegovi smrti smo
							imeli mašo zanj v Vitovljah. Mašo je imel g. Filip Terčelj. Prisotni so
							bili vsi za nas Primorce pomembni ljudje. To je bila neke vrste vlada v
							senci: dr. Engelbert Besednjak, slovenski poslanec v rimskem parlamentu,
							Virgilij Šček in Abram, takrat dekan pri Sveti Luciji. Besednjak je
							tisto noč prespal pri nas doma. Navadno je prespal v gostilni Pri
							Lojzetu v Dornberku, takrat pa je želel ostati bolj skrit radovednim
							očem.</p>
						<p>Italijani pa niso prepovedovali le petja, ustavili so tudi čitalnico,
							prepovedali igranje iger. Imeli smo ogromno iger, po vojni do leta 1926
							smo naštudirali kakih deset lepih in zahtevnih iger. Mnogo vlog je igral
							tudi Jože. In spominjam se, kako sem v pisarni, kamor sem zahajal zaradi
							očeta, ki je bil takrat predsednik posojilnice, večkrat videl Jožeta
							Čotarja, kako nekaj prepisuje. Pa me je zanimalo, kaj piše. Povedal mi
							je, da prepisuje vloge za vsakega igralca posebej. Prva igra po prvi
							svetovni vojni je bila Naša kri, nato Dom, Mati, Dekle z biseri,
							Volkašin, Babilon, Povodni mož, … zadnja igra pa je bila Petrčkove
							poslednje sanje. Za vse te igre je Jože prepisoval posamezne vloge iz
							knjig, vse dokler ni šel k vojakom leta 1926. Bil je neke vrste tajnik v
							društvu, čitalnici. </p>
						<p>Leta 1927 smo zadnjikrat uprizorili Petrčkove poslednje sanje. To igro
							smo igrali tudi v Trstu in Gorici. Ljudje so bili navdušeni. V Dornberku
							smo jo štirikrat ponovili. Leta 1926 smo imeli velik telovadni nastop na
							dvorišču Posojilnice pred dvorano, kasneje pa smo bili na travniku, na
							polju; takrat je bilo kakih štiri do pet tisoč ljudi … Tekmovale<pb
								n="041"/> so v telovadbi ekipe iz Idrije, Goč, Šturij, Mirna. Prvi
							so bili Mirenci, druga Idrija, tretji pa smo bili Dornberžani. Spomnim
							se, kako lepo so prepevale telovadke iz Mirna, vodila jih je neka
							Vukova, zdaj so že vse pokojne. Ob telovadni vaji so hkrati prepevale
							pesem Kaj pa delaš, angelček. Ljudje so jokali, ko so videli in slišali
							te punce, kako krasno telovadijo in prepevajo … Veselje se je mešalo s
							ponosom.</p>
						<p>Naslednje leto smo načrtovali tak nastop v Mirnu, a so nam prepovedali.
							Imeli smo že pripravljene drese, zato je bila to za nas velika žalost.
							Kar naenkrat konec, prepoved. Nekaj se je v nas dogajalo, ni se dalo
							povedati kaj. Takrat smo bili kot mravlje, ko jim nekdo stopi na
							mravljišče: bili smo razkropljeni in nihče ni vedel ne kod ne kam.
							Takrat je vodil društvo Ivan Bric, bil je vseskozi tajnik. Pa ne samo
							Bric, delali so še mnogi drugi. Ko smo pripravljali igre, je bilo treba
							delati z igralci … Delali smo pravzaprav vsi, cel Dornberk je bil v tem
							društvu, vsi so se žrtvovali, mladi fantje, dekleta. Zelo smo bili
							navezani na našo čitalnico. Tam smo se tudi marsikaj naučili …</p>
						<p>Pa so nam vse prepovedali in nismo smeli niti prepevati, celo v cerkvi ni
							smel gospod pridigati v slovenščini. In spominjam se, kako je enkrat v
							cerkvi začel brati evangelij v italijanščini in takrat so vsi ljudje v
							cerkvi vstali in začeli kričati: »Kaj je zdaj to, ali ste se pomešal, a
							smo postali Italijani,« in seveda ni bilo več maše. Ta glavni so šli ven
							iz cerkve in zdelo se mi je, da je kot takrat, ko je Kristus stopil v
							tempelj in razgnal … tako je bilo takrat. To je bilo leta 1925.«</p>
						<p>Franc Berce – Žopanov se v naslednjem poglavju svojih spominov v knjigi
							»Takrat so ravno cvetele marelice« (str. 25–27) še dalje spominja
							fašističnega raznarodovanja in uporniške drže svojih prijateljev in
							rojakov ter njega, ki je bil vedno in povsod z njimi, Jožeta Čotarja,
							njihovega Pepča.</p>
						<p>Bilo je leta 1935, ko so fašisti priredili proslavo in nanjo povabili
							nekaj mladih fantov, tudi Franca Berceta, Žopanovega. Takole se spominja
							te proslave in vsega, kar je temu sledilo. »To je bilo v stari
							dornberški dvorani, ki je danes ni več. Potem so šli vsi plesat in
							takrat je prišla k meni neka gospodična in me povabila na ples. Rekel
							sem, da ne znam, pa ni bilo res. Plesati nisem hotel, ker nihče od nas
							fantov, ki smo bili tam, ni plesal, ker so prirejali ples fašisti. Mi se
							nismo hoteli pokoriti, že od šolskih let naprej ne, jih enostavno nismo
							sprejeli, kot so oni mislili in pričakovali. In </p>
						<figure>
							<graphic url="slike_z_88/z_88_23.png"/>
							<head>Z nekaterimi zvestimi pevci za časa fašizma. Jože Čotar
								sedi.</head>
						</figure>
						<p>to jih je, seveda, jezilo. S te proslave sem se umaknil tako, da sem
							zbežal po lestvi, ki je vodila iz garderobe. To sem dobro poznal še iz
							časov, ko je bila tu naša čitalnica. In sem prišel domov.</p>
						<p>Okrog polnoči slišim neko govorjenje in so kar vdrli v hišo brez čakanja
							ali dovoljenja. Tako so delali fašisti. Aretirali so me. Zvezali so mi
							roke, železen drog so mi dali pod kolena in me odpeljali v neko na pol
							podrto hišo. Suvali so me, zdaj eden, zdaj drugi; bil sem kot jež, zvit
							v klobčič, kotalil sem se zdaj sem, zdaj tja, nisem mogel ujeti
							ravnotežja. Nato so me zaprli v Gorici. Zahtevali so, da jih moram
							spoštovati. Dali so mi piti ricinusovo olje, bilo je strašno. Z mano je
							bilo še sedem drugih. Nismo imeli stranišča. Za nas vse je bil sod z
							dvema deskama na vrhu, da si je vsak popravljal, kakor mu je ustrezalo.
							Bil je strašen smrad in tam smo bili zaprti okrog štirideset dni.
							Dokončno sem spoznal fašistične metode.</p>
						<p>Kasneje so me hoteli celo konfinirati, ker so me ovadili, da sem govoril
							čez italijansko armado. Res se je pripetilo, ko je bila v gostilni <pb
								n="042"/>
						</p>
						<figure>
							<graphic url="slike_z_88/z_88_24.png"/>
							<head>Pod fašizmom so se fantje zbirali na shodih. Fotografija prikazuje
								shod na Sv. Višarjah.</head>
						</figure>
						<p>Pri Lojzetu v Dornberku neka italijanska konjenica. Vojaki so jedli in
							pili in opazil sem, kako so se med seboj dogovarjali, da bodo zbežali,
							ne da bi plačali. Pa sem jim rekel, da sem bil tudi sam italijanski
							vojak, pa nisem nikoli zbežal, ne da bi plačal. In to so obrnili narobe,
							češ da sem sramotil italijansko vojsko. Srečo sem imel, da sta me
							reševala dr. Janko Kralj in gospod Vitežnik.</p>
						<p>G. Vitežnika so napadli, ko je govoril v dvorani. Začeli so streljati
							nanj in komaj smo ga rešili po lestvah skozi garderobo, kjer sem se tudi
							sam nekoč rešil. Fašisti so prišli oblečeni, kot da bi prišli iz
							vinograda, kjer naj bi škropili trte. Hoteli so se norčevati iz nas. </p>
						<p>Videli smo, kaj se dogaja in nismo mogli stati križem rok. Začeli smo se
							združevati in se dogovarjati, kaj in kako naj se vedemo. Pogosto smo
							imeli sestanke na Vitovljah. Takrat smo bili že mladi v Zvezi
							antifašistične mladine. Imeli smo se za tigrovce. Peli smo tisto Trst,
							Gorica, Reka, svoboda nas čeka. To nas je naučil Jože Čotar, on je bil
							vedno z nami. Tudi za tigrovce smo takrat že slišali, a je bilo vse zelo
							tajno in zavito v tančico skrivnosti. Mladim, ki smo bili vključeni v
							Zvezo antifašistične mladine, so dali posebne izkaznice na
							nepremočljivem papirju in na njej je pisalo ZAM, Zveza antifašistične
							mladine. </p>
						<p>Spominjam se, ko nas je prvič imel dr. Kralj na Vitovljah. Vsi smo imeli
							v sebi neko željo, neko vez, da moramo nekaj ukreniti, da se moramo na
							nek način organizirati, da ne smemo priti na stran fašistov. Ko smo bili
							na predvojaški vzgoji, ki je bila kar tukaj v Dornberku, so nam dali
							kape s cofi. Pa jih nismo hotel nositi, skrivali smo jih kam za srajco.
							Zato so nas preganjali in pogosto tudi pretepali. Na teh sestankih na
							Vitovljah pa na Avški gmajni pa v Šturjah je bil vedno le en cilj, da
							ostanemo Slovenci. Ustvarjali smo neko navdušenje in se razšli z nekim
							optimizmom, z upanjem, da bomo kot narod zdržali.</p>
						<p>Organizator teh srečanj je bil v glavnem spet Jože Čotar. On je vse
							naročal svojemu bratu Ivanu in ta je sporočila prenesel naprej. Na
							srečanja smo vabili le tiste, ki smo jim popolnoma zaupali. Tudi
							nekaterim pevcem, ki so imeli zelo dobre glasove in bi jih zato <pb
								n="043"/>potrebovali, nismo zaupali, zato jih nismo poklicali s
							seboj. Morali smo se paziti. Janko Kralj nam je nekoč naročil, naj bomo
							zviti kot kače in preprosti kot golobi. Razmišljali smo, kaj naj bi to
							pomenilo. </p>
						<p>Dr. Janko Kralj, Minčin iz Zalošč, je bil odvetnik v Gorici in tudi
							slovenski poslanec v rimskem parlamentu. V spominu Dornberžanov nima
							pravega mesta, pa bi si zaslužil. Naredil je zares veliko za Dornberk in
							za slovenstvo. Umrl je v Rimu in pred smrtjo ni mogel priti v stik z
							družino. Fašisti mu niso dovolili. Niti umreti mu niso dovolili med
							svojimi. Bil je zares pravi človek, ponosen Slovenec.</p>
						<p>Zanimiv je bil prvi sestanek, ko smo se zbrali pod Trsteljem. Poklicali
							so nas vse, ves naraščaj. Seveda, bil je tudi Jože z nami. Govoril pa
							nam je dr. Lojze Berce. Spominjam se, kako smo nato prišli na Goro. Tam
							so bile še štiri hiše, v katerih so živele štiri družine. Lojze Berce je
							naročil Katri, stari gospodinji, da je kupila kruh in vsak je dobil po
							četrt kilograma kruha in vodo iz štirne. To je bila takrat za nas že
							pojedina. Bilo je veliko pomanjkanje. Ljudje niso bili siti niti
							polente. </p>
						<p>Takrat smo tudi zelo veliko brali. Medsebojno smo si izposojevali knjige,
							kot npr. Pod svobodnim soncem, Na krvavih poljanah, Pajčevina itd. Treba
							je bilo čakati, da si prišel na vrsto. Res je, da so nam fašisti večino
							knjig pobrali, a so naši fantje še marsikaj zadržali. In te knjige si
							lahko dobil le po prijateljih. Ko so odprli knjižnico, je delovala od
							enajste do trinajste ure. Takrat so ljudje čakali v vrsti: ves čas gor
							in dol po stopnicah po dva in dva skupaj. V tem času so dnevno posodili
							po tisoč knjig. Vsi smo brali. Navadni ljudje, izobraženi, vsi. </p>
						<p>Pomembno je tudi, da povem, da smo ustanovili kongregacijo Marijine
							družbe. Vključenih nas je bilo okrog trideset fantov in naš predsednik
							je bil, kdo drug kot Jože Čotar. Ves čas, dokler se nismo z začetkom
							vojne razkropili, nas je držal skupaj. Mnogo smo brali: Glasnik Srca
							Jezusovega, Pastirček, Goriško stražo, iz Trsta smo dobivali Edinost. V
							Trstu je bil takrat pomemben gospodarstvenik naš rojak g. Lojze
							Berce.«</p>
						<p>Poglavje, kjer se avtorjevi mladostni spomini ves čas prepletajo z
							osebnostjo Jožeta Čotarja, se konča z ugotovitvijo: »Bili pa so ves čas
							med domačini tudi simpatizerji s fašisti, moški in ženske, cele družine.
							Teh smo se morali še posebej paziti. Med njimi je moral biti nekdo
							posebno hud, saj je kvestura, sedež italijanske policije, vedela za vse,
							kar se je dogajalo. Sčasoma se je pokazalo, kdo so bili tisti in zakaj
							so to počeli. Največkrat je šlo za materialne koristi, službo, občutek
							moči. Mnogi med njimi so kasneje v spremenjenih razmerah postali
							zanesljivi sodelavci drugega nasilja. Najbrž je posebna slast biti
							zraven močnih, imeti moč in jo uporabiti, kadar se ti zahoče.« Taki
							»zanesljivi sodelavci drugega nasilja« so se po vojni in priključitvi
							Cone A k Jugoslaviji pojavili tudi v življenju Jožeta Čotarja kot bomo
							videli v nadaljevanju njegove življenjske zgodbe. </p>
						<p>A še prej dopolnimo zgoraj navedene spomine na Jožeta Čotarja v obdobju
							fašizma. Jože se je zaradi težkih domačih razmer že zelo zgodaj zaposlil
							v trgovini usnja v Gorici, a to ga ni odvrnilo od zanimanja za kulturna
							dogajanja v tem mestu. V prostem času je obiskoval društvo Mladika in
							poslušal predavanja znanih slovenskih kulturnikov F. Terčelja, R.
							Bednarika, J. Kralja, V. Ščeka, D. Doktoriča, Brajša, in bral vsa
							slovenska glasila. Ohranjen je Jožetov dnevnik, iz katerega mi je njegov
							sin Danilo poslal dve strani iz obdobja fašizma, ki bosta dopolnili in
							osvetlili, kar smo že zvedeli o Jožetu in njegovem času. Takole je
							zapisal: »Na pobudo svetokriškega župnika Rejca se je ustanovilo na
							Vipavskem nekaj fantovskih Marijinih kongregacij, a kmalu so fašisti
							tudi to vzeli politično. Rejca in organista Črnigoja so konfinirali.
							Tudi misijonar Zdravljič z mirenskega gradu je moral zaradi slovenskih
							pridig za pet let v konfinacijo. Politična oblast je hotela tudi pri nas
							ustanoviti »Dopolavoro«, društvo za poitalijančevanje naših krajev, a je
							naletela na tajno organiziran odpor pod vodstvom Ivana Brica, ki so ga
							tudi zaprli in konfinirali. Torej huda nam je predla, sledile so hišne
							preiskave, zasliševanja na kvesturi in na orožniški postaji v Prvačini.
							Nastala je še gospodarska kriza in mnogi so se izselili v Argentino.
							Pogosto smo spremljali prijatelje in sorodnike na postajo, jim zapeli v
							slovo, čeprav so nam vsem silile solze v oči; večina teh izseljencev že
							krije tuja zemlja. Leta 1928 nas je zapustil tudi brat Franc in odšel v
							Argentino. Ko smo zadnjikrat vsi bratje skupaj okopavali vinograd, smo
							tudi zapeli, da se je razlegalo po vinskih gričih. Pri mizi po večerji
							smo tudi včasih intonirali primerno pesem, pa še tata je prisedel k
							svojim šestim sinovom in pomagal. Ko je odšel France, je bil zelo
							žalosten; čez štiri leta je umrl. Jaz sem v tistih kritičnih časih hodil
							v Gorico k Lojzetu Bratužu, ki me je učil teorijo in harmonijo, kakor
							več drugih kmetskih fantov, <pb n="044"/>
						</p>
						<figure>
							<graphic url="slike_z_88/z_88_25.png"/>
							<head>Poroka Jožeta Čotarja z Zofijo Terčon 28. 9. 1940</head>
						</figure>
						<p>ker je manjkalo požrtvovalnih organistov. Harmonije me je učil batujski
							župnik Ignacij Leban. Po dveh letih učenja so zaprli Lojza Bratuža, v
							Batujah je pa odstopil organist in župnik me je prosil, naj ga
							nadomestim. Seveda nisem mogel odreči, saj sem se tam izpopolnjeval.
							Kmalu sem začel spremljati na orgle tudi latinske maše.« </p>
						<p>Od Jožetovih številnih sorodnikov še izvemo (saj je imel trideset nečakov
							in nečakinj), da mu je dornberški župnik podaril harmonij. Lahko je
							vadil in učil doma na skrivnem narodne, umetne in cerkvene pesmi svoj
							priljubljeni fantovski zbor, ki smo ga že omenili, velikokrat le po dva
							in dva fanta na večer in pozno v noč, da ne bi pri orožnikih zbujal
							suma. Njegova najmlajša, še živeča sestra Ana se spominja, kako je po
							fašistični prepovedi slovenskega petja stražila v kuhinji ali pred hišo,
							da bi fante pravočasno opozorila pred orožniki. Če pa so kljub temu kaj
							posumili, se je pošalila, češ da ima veliko snubcev. Jožetu je bil ta
							zbor najljubši. </p>
						<p>Nekoč so ga prišli Italijani vabit, da bi z zborom pel v italijanščini in
							bi se zato pričel učiti italijanskega jezika. Takrat so se vsi otroci,
							še preden so začeli hoditi v šolo, doma naučili brati in pisati po
							slovensko iz slovenskega učbenika »Prvi koraki«, ki so ga brezplačno
							delili po Taboru in Dornberku, kot se tega danes spominja sestra Ana.
							Jože je ponudbo fašistov odklonil. Pa so ga dalje spraševali, koliko je
							plačan za vodenje zbora. Niso mu verjeli, da vse, prav vse dela
							brezplačno. Še naprej so ga »mehčali« in mu ponujali lepo plačo, če
							pristane na njihovo ponudbo. Kako slabo so poznali Jožeta in njegove
							fante! Toda miru mu niso dali. Ko je nekega dne delal v vinogradu, so
							prišli orožniki k njim domov in Ana je morala ponj. Naslednji dan ob
							osmih zjutraj mora biti na orožniški postaji v Prvačini. Tam so ga
							zasliševali ure dolgo in končno izpustili. A prav lahko bi ga
							konfinirali kot mnoge druge. </p>
						<p>V zahvalo in plačilo za darovani harmonij se je Jože obvezal, da bo tri
							leta igral pri prvi maši v Dornberku. Ves ta čas pa je orglal tudi v
							precej oddaljenih Dutovljah, kamor se je takoj po prvi maši odpravil s
							kolesom, poleti in pozimi, ob vsakem vremenu, da je za deseto mašo že
							sedel za orgle v Dutovljah. Harmonij je Jože imel do smrti in še v pozni
							starosti rad zaigral nanj. Po njegovi smrti ga je sin poklonil goriškemu
							muzeju, da so ga restavrirali, saj je bil preko sto let star. </p>
					</div>
					<div type="div3">
						<head>Za fašističnim še komunistično nasilje</head>
						<p>Leta 1940 se je Jože poročil z Zofijo Terčon iz Klanca pri Gorjanskem.
							Skromen dom si je uredil v Taboru, v starem poslopju ob graščini. S
							pričetkom vojne so časi postali še težji, fašistični pritisk še hujši.
							Ko so se začeli pojavljati partizani, so se jim posamezniki pridružili,
							fašisti pa so vse, ki so ostali doma, takoj poslali v t. i. battaglione
							speciale na jug Italije. Jožeta so 8. marca 1943 v zgodnjem jutru na
							cesti ustavili orožniki in še isti dan je moral odpotovati! Pet minut za
							slovo od žene in komaj rojenega sinčka Danila in že se je vozil s
							primorskimi fanti in možmi v živinskih vagonih na jug Italije v mesto
							Potenza v pokrajini Basilicata. Tamkajšnje prebivalstvo jih je s strahom
							opazovalo, saj so mislili, da so »banditi«, razbojniki, kot so slišali
							od oblasti pred njihovim prihodom. Ves strah jih je minil že prvo
							nedeljo, ko so fantje pod Jožetovim vodstvom zapeli pri maši: fantje, ki
							tako lepo prepevajo <pb n="045"/>pri službi božji, vendar ne morejo biti
							razbojniki! </p>
						<p>Po izkrcanju zaveznikov l. 1944 so večino slovenskih fantov in mož
							odpeljali za nekaj časa na Sardinijo in nato preko Korzike v Marseille
							na obalo južne Francije. Isto pot je napravil tudi Jože. Po koncu druge
							svetovne vojne so vsi tam od ameriških zaveznikov zajeti slovenski
							fantje in možje ustanovili svoj edinstveni pevski zbor, ki je štel preko
							petdeset pevcev in so ga poimenovali »Gregorčičev slovenski moški zbor«.
							Razumljivo, da je bil Jože takoj eden od glavnih organizatorjev in
							pevovodij. Z velikim uspehom je zbor nastopal tudi v Lyonu in Grenoblu. </p>
						<p>V Marseillu je Jože delal v bolnici. Tam je takoj pokazal svojo
							plemenitost, rahločutnost, resnično krščansko usmiljenje do sočloveka in
							naravno inteligenco ali, kot rečemo, zdravo pamet. Zbiral je odpadli
							sanitetni material, ga očistil, pral in prekuhaval, da ga je lahko
							prodajal; z izkupičkom je pomagal otrokom, ki so umirali od lakote.
							Novembra 1945 se je delo vojnih ujetnikov pri zaveznikih končalo. V
							glavnem zbirališču v Grenoblu so imeli še zadnji koncert v navzočnosti
							ameriškega oficirja in jugoslovanskega poslanika iz Švice in njegove
							žene. Govor jugoslovanskega častnika je ameriškemu oficirju tolmačil
							ameriški zdravnik. Jože je zapisal v svoj dnevnik: »Seveda ta govor, ki
							je proslavljal le partizane in Tita, ni šel prav ameriškemu poveljniku,
							zato je poslal tolmača, naj poslanika prekine. Le še vzkliknil je: Živel
							Stalin! Živel maršal Tito! Živeli naši veliki zavezniki! In govora je
							bilo konec. Mi smo zapeli še nekaj pesmi.« Preko Švice in Milana so se
							pripeljali v Videm, tam so morali sleči ameriške vojaške uniforme in
							obleči črne. S tovornjaki so Kraševce pripeljali v Komen, tam so jih
							naložili na tovornjak, ki je peljal nekatere navdušence na miting v
							Trst; do Gorjanskega v Klanec so Jožeta in Lojza Semoliča pripeljali
							jugoslovanski vojaki s konji. </p>
					</div>
					<div type="div3">
						<head>Spet doma</head>
						<p>Doma v Klancu jih ni nihče pričakoval. Pepčeva žena Zofija se je z
							dveletnim sinčkom Danilom preselila iz Tabora nazaj na rodni dom v
							Klanec, kjer je prav tako samevala Pepčeva najmlajša sestra Ana s
							triletnim sinčkom Pepijem; l. 1941 se je priženila v Klanec in je l.
							1944 ovdovela. (Mož je bil ubit pri zavezniškem bombardiranju
							Kölna).</p>
						<figure>
							<graphic url="slike_z_88/z_88_26.png"/>
							<head>Potenza (Basilicata) marca1943. V posebnih bataljonih desno Jože
								Čotar, sedi brat Danijel, levo svak Danijel Terčon</head>
						</figure>
						<p>Poglejmo v Jožetov dnevnik, kaj je zapisal o svoji vrnitvi in srečanju z
							domačimi. »Zofija z mamo, Ano in otrokoma so bili na njivi pred hišo,
							kjer so žele ajdo. Mala fantiča Danilo in Pepi sta začudeno gledala
							črnega vojaka z rdečo zvezdo na kapi. Če bi ju srečal na cesti, bi ju
							tudi jaz ne spoznal po skoraj treh letih. Zadnjikrat sem sinčka videl 8.
							marca 1943, vrnil pa sem se 7. novembra 1945. Zato je bilo srečanje
							toliko prisrčnejše. Grenka kaplja je kanila v to srečo, ker svaka ni
							bilo več. Pa je kot jaz hrepenel po tem snidenju. Takoj sem se oprijel
							dela na tej večji, a zdaj precej zanemarjeni kraški kmetiji, saj
							zaenkrat je bilo tako najbolj prav za vse. Mladi so se navduševali za
							svobodo in prirejali mitinge, pa tudi kakšno ljudsko igro po stari
							navadi, seveda so tudi plesali. Mene so prosili, naj vodim gorjanski
							pevski zbor, ker se je organistka nameravala izseliti. Pevci so me imeli
							radi in je šlo kar dobro.<pb n="046"/>
						</p>
						<p>Vaščani so me hoteli izvoliti v vaški odbor, a sem odklonil, ker da ne
							poznam razmer … Sestankov je bilo odveč, pa taki, da joj! Ko so
							odrezali, po zasedbi, Trst od Krasa, je sledilo veliko razočaranje in so
							ostali predavatelji v zadregi, ker niso mogli prepričati Kraševcev, da
							je tudi tako prav … Ko je odšla organistka, sem eno leto orglal v
							Gorjanskem, za večje paznike pa tudi v Komnu in Velikem Dolu, kjer so
							tudi izgubili organista. V Komnu sem nekaj časa vadil tudi prosvetni
							zbor in vodil dva nastopa. Tako dela res ni manjkalo. Za božič 1947 sem
							orglal v Komnu pri polnočnici ob pol polnoči, potem pa brž s kolesom v
							Gorjansko, kjer so me čakali do enih po polnoči. Z župnikom v Gorjanskem
							g. Oblakom, ki je bil dober pevovodja, sva se dobro razumela, enako z
							dekanom g. Kosom. V tem letu je bil 15. septembra tudi ta del Krasa
							priključen Jugoslaviji. Malo pred tem je bila Zofija operirana v Trstu
							in so ji končno le dali dovoljenje, da je šla na pregled k specialistu,
							ki jo je operiral. Povedala je, da jo je povsod zasledoval ovaduh z
							Gorjanskega. </p>
						<p>Že takoj prve mesece smo občutili pomanjkanje živil, posebno kmetje, ker
							nismo dobili nakaznic in šlo je vse bolj po prijateljih … Ob nedeljah
							med mašo so nas klicali na udarniško delo, a jaz nisem šel in sem rekel,
							da pridem jutri … Dornberžani so se tudi upirali nedeljskemu delu. Čez
							nekaj mesecev so aretirali tamkajšnjega dekana Godniča, cerkovnika B. in
							nekaj drugih in jih obsodili na več let prisilnega dela, ker so bili med
							ustanovitelji Demokratske zveze v coni A. Le dekana Godniča so po več
							zaslišanjih izpustili. </p>
						<p>Kmalu zatem, 6. marca 1948, so tudi mene klicali v Sežano, češ da se bomo
							pogovorili glede poučevanja petja. Ko sem se oglasil na dogovorjenem
							kraju v neki knjigarni, me je tovarišica peljala v drug prostor. Tam me
							je sprejel neki komisar in me začel zasliševati in očitati veliko
							izmišljenih stvari: da hodim čez mejo in imam stike z nasprotniki
							Jugoslavije in še veliko drugega. Ko mi je vrgel v obraz, da sem proti
							narodu, sem ga vprašal, zakaj so me pa fašisti preganjali? Takrat je
							besno zakričal, kaj nam zdaj to mar, kar je bilo pred štirimi leti.
							Mislil sem si: Ta je najbrž nosil črno srajco in dajal piti ricinusovo
							olje kakor marsikdo, ki je postal zadnji čas rdeč … «</p>
						<p>Jože ni mogel priznati, kar mu je komisar očital, zato mu je zagrozil, da
							bodo proti njemu pričali razni ljudje. Jože bi jih rad videl in slišal.
							To pa je komisarja do konca spravilo v bes. Pograbil je samokres, ga
							nastavil </p>
						<figure>
							<graphic url="slike_z_88/z_88_27.png"/>
							<head>Jože Čotar – po domače Pepč na 50. obletnico poroke 1980</head>
						</figure>
						<p>Jožetu na senca in mu rekel, da gresta na Ozno, kjer ga bo zaslišal nekdo
							drug. Če bo po poti poskušal zbežati, ga bo pri priči ustrelil. Na Ozni
							je ta drugi hotel vedeti, kakšne stike je imel z Američani v Franciji,
							ki so iz italijanskih bataljonov preko Sardinije in Korzike prišli v
							Francijo. Z nesmiselnim in uničujočim zasliševanjem so odnehali po
							dolgih, mučnih devetih urah. Ali so spoznali, da Jože ni nevaren, in se
							prepričali, da so razne ovadbe proti njemu lažne? se je spraševal Jože.
							To je Ozna vedela že ves čas in tudi to, da uživa med ljudmi velik
							ugled. Morda so tudi zato na koncu deveturnega zaslišanja prišli na dan
							s »ponudbo«, naj takoj začne sodelovati s tajno policijo, in mu že
							določili, da se mora čez dva dni srečati s tem in tem oficirjem v
							Senožečah. Če smo iz tega članka vsaj malo spoznali Jožeta Čotarja, v
							vsej okolici znanega Pepča Betena, smo se lahko prepričali, da ni niti
							za hip pomislil, da bi sprejel službo ovaduha za Ozno. S to ponudbo so
							ga nizkotno ponižali. Toda kako se izviti iz uničujočih krempljev
							srhljive Ozne? Kaj naj stori? Njegova prva misel je bila: Takoj proč od
							tod! Toda kako najprej priti iz tega <pb n="047"/>prostora na Ozni, proč
							od zasliševalcev in njihovih peklenskih načrtov? </p>
						<p>Hipoma se mu je ponudila rešilna misel kar sama od sebe. Prav tisti
							večer, 6. marca, je imel napovedane pevske vaje v Komnu in pevci ga bodo
							čakali. Toda to bi bilo zasliševalcu kaj malo mar. Vaje pa imajo vendar
							zaradi nastopa naslednjega dne, ko bo proslava na večer pred osmim
							marcem. Ta pa ne sme odpasti. Vse to je vneto razložil zasliševalcu.
							Brez nadrejenega ni smel ničesar ukrepati, zato je telefoniral v
							Ljubljano in dobil dovoljenje, da Jožeta izpustijo na pevske vaje in
							naslednji večer na proslavo. Pripeljali so ga v Gorjansko do mesta, od
							koder so ga zjutraj odpeljali. Hvala Bogu, kolo ga je čakalo. Mežnarjevi
							so mu skuhali klobaso, saj ni ves dan nič jedel, kje je bil, pa Jože ni
							povedal. Odpeljal se je v Komen in se tudi pri vaji obnašal tako, kot da
							se ni nič zgodilo. </p>
						<p>Doma je vso noč tuhtal, kaj naj naredi. V Senožeče do oficirja ne bo šel,
							to je že sklenil, toda z Ozne bodo prišli ponj in ga odpeljali … Ponovno
							ga bodo postavili pred odločitev: ali bo sodeloval z njimi ali ne. In
							kaj bo potem, ko jim pove, da z njimi sodelovati ne more? Spet je
							začutil mrzlo jeklo samokresa na sencih … Naslednji dan, 7. marca 1948,
							je bila nedelja. Namesto v ponedeljek 8. marca so ženske že ta dan
							praznovale svoj praznik, zato je Jože že v nedeljo vodil pevski nastop v
							Gorjanskem in zvečer v Komnu. Naslednji dan je vneto delal na kmetiji
							skupaj s svakom Jožetom Terčonom in mu to in ono razlagal, kot da mu
							naroča, kaj bo še treba postoriti. Svak se je po dolgih letih vrnil iz
							Afrike in se je moral ponovno vživljati v kmečko delo. V Jožetu pa je
							medtem dozorevala odločitev. Edino rešitev je videl v pobegu. Svoj načrt
							je razkril tašči in jo prosil, naj kasneje vse previdno razloži bolehni
							ženi. Zjutraj je bil pri maši, ki je bila darovana za vse padle v vojni,
							prejel je tudi sv. obhajilo. Zvečer je vzel suknjič, kakor da odhaja na
							pevske vaje v Komen. Poslovil se je od žene in petletnega sinčka Danila,
							tokrat že drugič, in čutil nepopisno žalost. Zapuščal je Klanec in odšel
							čez Kraški dol naravnost proti Mavhinjam. Prišel je do mesta, kjer je
							bila z apnom zaznamovana črta, približno petdeset metrov pred mejo. Le
							korak čez apneno črto in stopil bo v smrtni obmejni pas. Jugoslovanske
							dokumente je stlačil v špranjo kamnitega zidu in zmolil rožni venec.
							Začel je laziti skozi grmovje, a pri tem je izgubil orientacijo za pravo
							smer. Zašel je proti zahodu v smeri Brestovice, vzporedno z mejo, tako
							da je sploh ni prečkal. Vso noč je taval in zjutraj se je znašel nad
							Brestovico, še vedno na jugoslovanski strani. Opazila ga je mejna
							patrulja, Jože pa je zavzeto zlagal kamenje na zid, kot da ga popravlja
							okoli svoje njive. Stražarji ga niso spustili izpred oči in so ves dan
							hodili gor in dol, Jože pa je pridno ves dan popravljal zid in čakal
							noči. Potuhnil se je pod gosto brinje, in ko je v cerkvi v Mavhinjah
							odzvonil večerni ave, se je začel previdno plaziti proti apneni mejni
							črti. Bilo je zvečer 9. marca. Ob enajstih ponoči je srečno prišel v
							Mavhinje in prenočil pri znancu B. Semoliču. Ta je šel v Slivno, da je
							vnaprej opozoril Jožeta Kralja, ta pa svojo svakinjo pri Lupinčevih v
							Praprotu. Prenočil je nekaj noči pri Jožetu Kralju in oskrbeli so mu
							začasno osebno izkaznico za Svobodno tržaško ozemlje, ki je bilo pod
							upravo zahodnih zaveznikov. V Slivnem ga je obiskala tudi svakinja
							Marica iz Praprota. Prijatelj ga je vabil k sebi v Gorico, češ da je tam
							varnejše. Na Svobodno tržaško ozemlje so namreč prihajali preko meje
							agenti Ozne, ugrabljali ljudi in jih vodili v Jugoslavijo v zapore in
							smrt. Jože se je za nekaj časa zaposlil v Krminu, ker pa ni imel
							italijanske izkaznice, so ga odpustili. Končno je dobil zatočišče v
							Gorici, v Zavodu Svete družine, ki je bil sirotišnica in so ga
							upravljale slovenske šolske sestre sv. Frančiška. Zaposlil se je kot
							vrtnar in ostal v tej službi deset let. Vodil je petje in orglal v
							kapeli sirotišnice in pri slovenskih mašah na Placuti. Prepeval je v
							društvenem pevskem zboru, ki ga je ustanovil prof. Mirko Filej. </p>
						<p>Kaj pa se je po njegovem pobegu dogajalo doma na Klancu? Ker Jože ni
							prišel v dogovorjenem času v Senožeti k oficirju Ozne, se je na Klancu
							še isti dan pojavil miličnik. Grozil je domačim, ti pa niso ničesar
							vedeli. In ni prišel enkrat, hodili so kar naprej in grozili. In ne samo
							v Klanec, vohunili so tudi po Taboru in okrog nekdanje Jožetove
							domačije, kjer so živeli njegovi sorodniki. Prva poročila od Jožeta so
							domači dobivali iz Praprota in kasneje iz Gorice. Ko je dobil zaposlitev
							vrtnarja in stanovanje v majhni hiški na vrtu Zavoda Svete družine, si
							je Jože želel, da prideta žena in Danilo za njim, seveda legalno.
							Sorodniki iz Praprota so imeli prijatelje v Ljubljani, ki bi morda lahko
							preskrbeli potni list za ženo in Danila. Na policiji v Komnu so ženi
							zabrusili: »Nikoli ne boste dobili potnega lista!« Pa ga je dobila,
							čudežno, bi lahko rekli. Čez eno leto ga je isti miličnik prinesel ženi
							na dom in ji ga razumevajoče izročil: »Tam kjer je mož, mora biti tudi
							žena!« Še danes je domačim uganka, od kod in zakaj je prišlo to
							dovoljenje. Tako sta leta 1952 odšla za <pb n="048"/>
						</p>
						<figure>
							<graphic url="slike_z_88/z_88_28.png"/>
							<head>Bratje in sestra Jožeta Čotarja. Z leve Lojze, France, Danijel,
								Jože (Pepč), Lovro in Ivan. V sredini Ana, Tončka je v
								Argentini</head>
						</figure>
						<p>Jožetom žena in devetletni sin Danilo, da so končno zaživeli skupaj, kar
							po vojni toliko drugim ljudem ni bili dano. </p>
						<p>Po desetih letih bivanja v Gorici se je Jože, zdaj že cenjen vrtnar, z
							ženo in sinom preselil na Tržaško in urejal vrtove v t. i. poletnih
							hišah premožnih Tržačanov na Opčinah in v Trstu, pri tem pa ostal zvest
							pevec cerkvenih in prosvetnih zborov na Opčinah in v Trstu ter organist
							v dveh openskih podružnicah, pri Banih in pri Ferlugih. Upokojil se je v
							68. letu starosti in se vrnil v Gorico. Skoraj vsak večer, preden je
							legel spat, je sedel k tistemu zgodovinskemu harmoniju in si zaigral kaj
							v počasnem tempu, kakor se spodobi za prste, ki so več kot devetdeset
							let gibali po klaviaturi in obdelovali zemljo, da je preživljal sebe in
							družino. Umrl je v Gorici leta 2003, v sedemindevetdesetem letu
							starosti.</p>
						<p>Do takrat so vsi njegovi nekdanji zbori že utihnili, umirati so začeli že
							po vojni, sicer bi mu gotovo zapeli Gallusov motet »Glejte, kako umira
							pravični«. Toda ali bi se našel zbor, ki bi mu tako srčno zapel tisto
							»strašno« pesem, domoljubno in sveto »himno«, kot so jo Pepčevi fantje
							prepevali na skrivnem v času fašizma »Mojo srčno kri škropite«? Ali bi
							mladi, »deve zorne, dečki zali« še znali prisluhniti pesnikovi goreči
							želji, da jim cvetje, »vzraslo iz krvi«, ogreje srce, »da za rod in dom
							plamtelo bode jim do konca dni«?<pb n="049"/>
						</p>
					</div>
				</div>
				<div type="div2">
					<head>Ljubiteljski fotograf Marjan Hočevar</head>
					<docAuthor>Slavko Žižek</docAuthor>
					<div type="div3">
						<p>Pred leti sem pomagal organizirati eno od postavitev potujoče fotografske
							razstave o delu in življenju Slovencev v povojnih begunskih taboriščih
							na avstrijskem Koroškem. Takrat sem se prvič srečal z bogato zbirko
							fotografij, ki jih hrani Rafaelova družba. Ta je tudi glavni organizator
							premične zbirke. V svojem arhivu ima fotografsko gradivo več avtorjev.
							Ob iskanju fotografij za potrebe enega od prejšnjih zapisov sem
							pregledoval obsežne albume s preslikanimi filmi ljubiteljskega fotografa
							Marjana Hočevarja. Ker gre za velik in zgodovinsko pomemben opus, je
							prav, da s pomočjo njegovega sina Janeza Hočevarja vsaj na kratko
							predstavimo avtorja.</p>
					</div>
					<div type="div3">
						<p>Marjan Hočevar se je rodil leta 1913 v Ljubljani. Njegov oče Janko
							Hočevar, poročen z Vido Velkavrh, je bil bančni uradnik, doma iz Zagorja
							pri Pilštanju. Osnovno šolo in klasično gimnazijo je Marjan obiskoval in
							končal v Ljubljani. Vpisal se je na Filozofsko fakulteto, vendar študija
							ni dokončal. Februarja 1941 se je poročil z Ljudmilo Bajec. Ženin oče
							Alojz je bil iz Podkraja pri Colu. Po drugi svetovni vojni je bil zaprt
							v Kočevju, ker je mladoletnemu sinu Janezu pisno dovolil, da se je
							pridružil slovenskim domobrancem. Dva starejša sinova sta bila leta 1945
							kot domobranca vrnjena v Slovenijo in ubita neznano kje. Izguba sinov,
							službe in krivični zapor so ga popolnoma strli. Umrl je leta 1949.</p>
						<p>Marjanu in Ljudmili Hočevar se je 12. februarja 1942 v Ljubljani rodil
							edini sin Janez. Italijanski okupator je očeta Marjana, ki je bil kot
							uradnik zaposlen v trgovski bolniški blagajni, meseca maja 1942 odpeljal
							v internacijo v Gonars in nato v Renicci, od koder se je vrnil v
							Ljubljano marca 1943. Kmalu po vrnitvi ga je obiskal znanec in ga ob
							opozorilu »enkrat smo te spravili ven, drugič te ne bomo« povabil k
							protikomunističnemu delovanju. Kasneje se je vključil v politično
							policijo, ki je delovala pri tedanji pokrajinski upravi. Tu je opravljal
							delo analitika. Maja 1945 se je v prepričanju, da gre le za kratek čas,
							odpravil čez Ljubelj v Avstrijo in pristal v množici beguncev na
							prepolnem Vetrinjskem polju.</p>
						<p>Ko so zasedbene oblasti pričele konec junija 1945 s preseljevanjem
							beguncev iz vetrinjskega taborišča, se je Marjan Hočevar skupaj še z
							2600 drugimi nastanil v taborišču Peggez pri Lienzu. Od tu je pisal
							domov razglednice in sporočal da je živ in zdrav. Pošiljal jih je na
							različne naslove, saj se je bal, da bo pošta prestrežena. Kljub bojazni
							je večina poslane pošte dosegla naslovljene. Vse dopisnice je oštevilčil
							z zaporednimi številkami in sistem številčenja uporabljal vse do konca.
							Pisma je pisal na pisalni stroj, kopije pa kot vesten uradnik hranil pri
							sebi. V pismih je podrobneje opisoval dogodke in življenje v taborišču.
							Žal se to gradivo ni ohranilo.</p>
						<p>Življenju v taborišču se je hitro prilagodil. Vključil se je v različne
							aktivnosti, sodeloval pri gledališki dejavnosti in pomagal v taboriščni
							tiskarni, kjer so s pomočjo ciklostilnih strojev razmnoževali časopise,
							revije, učbenike in leposlovje. Sredi novembra 1946 se je skupaj s
							celotnim peggeškim taboriščem preselil v Spittal na Dravi, kjer je ob
							drugih dejavnostih sodeloval tudi pri posebnem radijskem studiu, ki je
							nastal leta 1947 in je bil namenjen prinašanju novic in uradnih obvestil
							taboriščnih oblasti. Preko zvočnikov, nameščenih po taborišču, pa so
							predvajali tudi glasbo.</p>
						<p>Že v Pegezzu je najprej skupaj s sodelavcem, kasneje pa sam, pričel
							intenzivno fotografirati in izdelovati fotografije. Izkušnje si je
							nabral že kot dijak v Ljubljani, kjer se je s to dejavnostjo ukvarjal
							ljubiteljsko. S tem delom je nato nadaljeval v Spittalu vse do konca
							bivanja v Avstriji. V posebni temnici je razvijal in izdeloval
							fotografije, po katerih je bilo veliko povpraševanje. Ljudje so jih
							potrebovali za spomin in za različne dokumente. S fotoaparatom Contax in
							kasneje Kodak Retina je ujel na film trpko pa tudi pestro življenje
							beguncev. Beležil je cerkvene dogodke in bogoslužja, kulturni utrip,
							športne prireditve in dejavnost skavtov, razvoj obrti in različnih
							delavnic, šolstvo, zdravstvo, poroke, krste in pogrebe, vsakodnevno
							življenje v taborišču in okolici, veliko pa je tudi posnetkov
							poslavljanja in odhodov. Prav za slednje je bilo potrebno izdelati
							veliko fotografij za osebne dokumente. Da bi prihranil material, je
							velikokrat fotografiral dve osebi na enem posnetku. Kadar je bilo
							potrebno fotografijo izdelati hitro, je film odrezal in razvil poslikan
							del, ostalo pa uporabil kasneje. Filme je številčil, na svoje
							fotografije pa s pisalnim strojem dodajal pojasnila in komentarje. Redno
							jih je pošiljal tudi svojim domačim.</p>
						<p>Zakaj se maja 1945 na poti čez Ljubelj Marjanu Hočevarju ni pridružila
							žena Ljudmila, ni znano. S sinom Janezom je ostala v Ljubljani na
							Kodeljevem. Pred vojno se je učila pri frizerju na Kongresnem trgu v
							Ljubljani in tam tudi delala do poroke. Po vojni se je morala zaposliti
							v tovarni Pletenina. V hiši sta živela <pb n="050"/>
						</p>
						<figure>
							<graphic url="slike_z_88/z_88_29.png"/>
							<head>Pred mikrofonom taboriščnega radia. Marjan Hočevar sedi. <name
									type="author">Rafaelova družba</name>
							</head>
						</figure>
						<p>še Marjanova starša. Dedek Janko je tako nehote moral marsikdaj
							nadomeščati Janezovega očeta. Do svojega vnuka je bil ljubeč in mu je
							pomagal skozi mladost, kolikor je le mogel. </p>
						<p>Janez je bil z očetom ves čas v stiku preko pisem, poslanih fotografij in
							maminega pripovedovanja. Spominja se, da sta z mamo večkrat sedla na
							vlak in se odpeljala do Tržiča, od tam pa do prve vojaške zapore peš po
							cesti proti Ljubelju. Tam sta skupaj z drugimi posedala, pomalicala in
							se čez čas vračala nazaj v Ljubljano. Kasneje je izvedel, da je mama
							poskušala priti do mejnega prehoda, kjer jo je na avstrijski strani
							čakal oče, da bi se srečala. Enkrat jima je uspelo. Enako so počeli tudi
							mnogi drugi, ki so si želeli srečanja s sorodniki in znanci. Ko je
							politična napetost malo popustila, je Janez v počitnicah leta 1953
							obiskal očeta. V Spittal se je odpravil z vlakom in tam ostal čez
							poletje. Kadar je le bilo mogoče, sta se sama ali s prijatelji odpravila
							na izlete po bližnjem in daljnem hribovju ali pa hodila čolnarit na
							Milštatsko jezero. Janezu je še posebej ostal v spominu izlet na
							Grossglockner, kamor sta se odpravila z 98 kubičnim motorjem DKW, ki ga
							je oče v Avstriji uporabljal za svoje potrebe. Vzpon do koče Franca
							Jožefa je bil za tako šibak motor velik zalogaj, zato je moral Janez na
							večjih klancih večkrat kar med vožnjo skakati z motorja in ga peš
							dohitevati. Pred tem je Marjana obiskal že oče Janko, obema pa je
							kasneje sledila še žena Ljudmila, ki je na zadnje ostala pri njem skoraj
							leto dni.</p>
						<p>Marjan Hočevar se ni odločil, tako kot večina beguncev, za selitev v
							prekomorske države. Ves čas je razmišljal, kako bi ponovno združil
							družino, ki ji je pomagal tudi materialno, kolikor je pač bilo v danih
							okoliščinah mogoče. Ker je za svoje rojake na jugoslovanskem konzulatu v
							Celovcu redno urejal administrativne zadeve, je gotovo imel dovolj
							priložnosti, da je ocenil in ugotovil, kdaj bi bil pravi čas za varno
							vrnitev. </p>
						<figure>
							<graphic url="slike_z_88/z_88_30.png"/>
							<head>Slovenski begunci čakajo sorodnike na Ljubelju. Marjan Hočevar
								prvi z desne. <name type="author">Rafaelova družba</name>
							</head>
						</figure>
						<p>Tako se je 2. februarja 1956 iz Spittala preko Podrožce z vlakom odpravil
							v Slovenijo. Na carini ni imel nobenih problemov, tudi s filmi in
							fotografijami, ki so bili spravljeni med skromno begunsko prtljago, ne.
							Policijski uslužbenec, ki ga je pričakal na ljubljanski železniški
							postaji, mu je naročil, da se mora naslednji dan zglasiti na notranji
							upravi. Od tam se je po nekajurnem razgovoru vrnil domov in nato ni imel
							zaradi tega nikoli nobenih težav. Hitro po vrnitvi je kot referent dobil
							zaposlitev pri špediciji Globus, v pokoj pa je odšel kot direktor
							izpostave Intertransport v Ljubljani relativno pozno, saj mu je manjkalo
							enajst let delovne dobe. Star 79 let je umrl konec februarja 1992 v
							Ljubljani.</p>
						<p>V domači župniji na Kodeljevem je ves čas javno živel tudi svoje versko
							življenje. Z znanci iz taborišča je imel bolj malo stikov. Največ z
							nekaterimi soigralci iz taboriščnega gledališča. Za domače potrebe je še
							naprej fotografiral in razvijal filme. V družini se niso na veliko
							pogovarjali in z drugimi govorili o preteklosti, pa tudi množice filmov
							niso pregledovali. Ti so bili lepo spravljeni v manjših kartonskih
							škatlicah in zloženi v večji kartonski škatli od pralnega praška. Tako
							shranjeni so na podstrešju ležali leta, dokler jih ni sin Janez izročil
							v hrambo Rafaelovi družbi. Ta skrbi in pomaga slovenskim izseljencem in
							zdomcem pri gojitvi in ohranjanju njihovega slovenstva in katolištva.
							Spremlja in povezuje prav vse rojake po svetu. Njena pomembna dejavnost
							je tudi zbiranje in arhiviranje arhivskega gradiva o delu in življenju
							izseljencev, še posebej o življenju Slovencev v povojnih begunskih
							taboriščih na avstrijskem Koroškem. Del tega je tudi organizacija
							potujočih razstav fotografij, katerih avtor je večinoma prav Marjan
							Hočevar. Prva takšna razstava je bila v organizaciji Rafaelove družbe
							postavljena leta 2006 ob stoti obletnici njene ustanovitve. V arhivu so
							še tudi fotografije drugih avtorjev, a Hočevarjevih je preko 17000,
							nekaj malega tudi barvnih. <pb n="051"/>
						</p>
						<figure>
							<graphic url="slike_z_88/z_88_31.png"/>
							<head>Srečanje zakoncev Hočevar na Ljubelju. <name type="author"
									>Rafaelova družba</name>
							</head>
						</figure>
						<p>Velika poznavalca tega obsežnega gradiva sta v Spittalu živeča zakonca
							Alojz in Majda Starman, ki sta tudi sama živela v taboriščih in se
							neumorno trudita krajem in osebam na fotografijah dati imena. Žal je le
							del tega bogatega arhiva dostopen širši javnosti in knjiga, ki se menda
							pripravlja, bo zaobjela le drobec tega, kar je na razpolago. Nekaj
							malega je sicer objavljeno na internetni domači strani Rafaelove družbe,
							a prav ta medij bi morda veljalo bolj izkoristiti, saj bi z malo truda
							in dobre volje bilo moč arhiv spremeniti v zanimiv virtualni muzej, brez
							težav dostopen prav vsakemu. Verjetno je še kar nekaj živečih, ki bi na
							fotografijah prepoznali sebe ali sorodnike in znance.</p>
						<figure>
							<graphic url="slike_z_88/z_88_32.png"/>
							<head>Janko, Janez in Marjan Hočevar pred taboriščno barako v Spittalu.
									<name type="author">Rafaelova družba</name>
							</head>
						</figure>
						<figure>
							<graphic url="slike_z_88/z_88_33.png"/>
							<head>12. 8. 1953, Janez Hočevar na kolodvoru v Beljaku. <name
									type="author">Rafaelova družba</name>
							</head>
						</figure>
						<p>O problematiki ohranjanja, shranjevanja in skrbi za takšno in drugačno
							arhivsko gradivo je bilo že veliko zapisanega. Za nas Slovence, ki smo
							majhen narod, je ta skrb še posebej pomembna. Mladi rod velikokrat
							nekritično zavrže različno gradivo, češ, koga bo pa to še zanimalo. Zato
							je trud posameznikov in raznih organizacij vreden posnemanja. Gospod
							Janez Hočevar je prav v zavesti o pomembnosti očetovih filmov le-te iz
							zasebnosti preko Rafaelove družbe namenil na ogled javnosti in nam tako
							omogočil, da s pomočjo fotografije podoživimo čas, ko se je rešenemu
							življenju skušalo dati novo upanje, najti nov smisel in poiskati nov
							prostor.</p>
						<figure>
							<graphic url="slike_z_88/z_88_34.png"/>
							<head>Nastop taboriščne gledališke skupine. Marjan Hočevar četrti z
								desne. <name type="author">Rafaelova družba</name>
							</head>
						</figure>
						<pb n="052"/>
					</div>
				</div>
				<div type="div2">
					<head>Zgodba iz Meniške vasi</head>
					<docAuthor>Alex Jerman</docAuthor>
					<div type="div3">
						<p>V Meniški vasi pri Dolenjskih Toplicah smo obiskali g. Dominika Hrovata.
							Kljub temu, da nam je najprej povedal, da težko govori o dogodkih, ki
							jih je doživel, in da ljudi to ne zanima, se z njim ne moremo povsem
							strinjati. Njegova zgodba je zanimiva. Videli bomo, kako nepričakovano
							so se predvojna nerazumevanja spremenila v nasilje in kako osebna
							bolečina, čeprav skrita v trpljenju desettisočev, ostaja nerazumljiva.
							Prav zato, ker gre za osebne in zelo resnične bolečine mnogih
							posameznikov, ki so iz tega vseeno rodili življenje, naredili lepši in
							boljši svet, je zgodba našega sogovornika neprecenljiv košček slovenske
							zgodovine. </p>
					</div>
					<div type="div3">
						<head>Družina in otroštvo pred vojno</head>
						<p>Oče Janez Hrovat (1895) in mati Marija, rojena Šiška (1899), sta družini
							desetih otrok ustvarila dom v Dolenjih Sušicah, blizu bolj znanih
							Dolenjskih Toplic. Doma so imeli srednje veliko kmetijo. Najstarejši
							otrok je bil Stanko (1921), za njim pa Ivan (1923), Mirko (1924), Milka
							(1926), Dominik (1928), France (1932), Viktor (1933) in Jože (1937).
							Rodili sta se še Majda (1930) in Darinka (1934), ki sta umrli še kot
							dojenčici. Danes so poleg Dominika živi še sestra Milka ter brata Jože
							in France.</p>
						<p>Mati Marija je bila zelo napredna. Že kot mlado dekle je kazala veselje
							do izobrazbe, pomagala je ljudem pisati razne prošnje, v vasi pa so se
							zanesli nanjo tudi, ko je bilo na primer treba narediti pozdravni
							nagovor škofu. Kasneje sta bila njena prva otroka edina v vasi, ki sta
							bila šolana, pomagala pa je tudi pri učenju drugim vaškim otrokom. Dosti
							je brala, bila je naročena na Slovenčevo knjižnico, in vedela je tudi,
							kaj se dogaja v Rusiji, poznala je boljševizem. Ob zimskih večerih, ko
							so ličkali koruzo ali pa prebirali kokošje perje za blazine, se je
							zbralo kakih 20 žensk, mati pa je s peči brala zgodbe in druge vesti.
							Tudi nekateri od otrok so bili takrat že toliko veliki, da so razumeli. </p>
						<p>V Dolenjskih Toplicah je bil kaplan v tistem času Geoheli, za njim pa
							Martin Mavec (prišel okoli leta 1936), ki je organiziral fantovski odsek
							in kasneje tudi dekliško Marijino družbo. Preko tega je povezoval
							katoliško mladino in študente, začeli so tiskati letake in jih skrivaj
							nosili ljudem. Na ta način so ljudi obveščali proti komunizmu. Kot je
							sicer tragično pokazala zgodovina, je bilo njegovo delo v Dolenjih
							Sušicah vsaj nekoliko uspešno.</p>
					</div>
					<div type="div3">
						<head>Začetek vojne in čas med vojno</head>
						<p>Italijanska zasedba je prišla leta 1941. Postojanke so imeli v Dolenjskih
							Toplicah, na Soteškem gradu in v Straži. Tudi partizani so se takoj ob
							okupaciji zbirali v kočevskih vaseh. V Kočevskem rogu so imeli zaslombo,
							takrat je tudi že delovala Baza 20, ki je bila kasneje glavna baza CK
							KPS. Sicer pa so se nasprotovanja in sovraštvo med ljudmi kazala že pred
							okupacijo. Že v šoli so otroci čutili razlike. V Dolenjskih Toplicah so
							imeli tako Sokoli kot Orli svoje društvo in med seboj tekmovali. Toda
							kljub temu, da so se med seboj 'cufali', pa so (sicer ločeni v dveh
							kolonah), za glavne državne praznike vseeno šli skupaj v cerkev. Ni pa
							bilo skrivnosti, vedelo se je, kdo je kdo in kdo je na čigavi
							strani.</p>
						<p>Starejši brat Mirko je študiral, malo maturo je po vojni naredil v
							Italiji. Na študij je šel iz četrtega razreda. Ko je prišel čas vojne,
							se je odločil za domobransko vojsko. Leta 1942, zadnjo noč, preden je od
							doma šel k 'legiji', je prespal na skednju, in prav tisto noč so ga
							iskali. Če bi ga dobili, bi ga ubili. Takrat je, skupaj s še štirimi
							drugimi, pobegnil iz vasi.</p>
						<p>Brat Ivan jse je učil v Dolenjskih Toplicah pri čevljarju Henigmanu, po
							vojni pa je živel v Ljubljani. Z organizirano skupino somišljenikov je
							po italijanskem razpadu šel k partizanom in se pridružil Ljubljanski
							brigadi. Pripovedovali so, da je ta potem šla v Jelenov žleb nad
							Ribnico, kjer je bila udeležena v nekaj hudih bojih, tako da jih je od
							tiste brigade ostalo zelo malo. Precej prestrašen se je nekaj dni
							skrival po Suhi krajini, nato pa je prišel domov. Bil je ves prepadel,
							prebolel je pljučnico. Mati sploh še ni vedela, da je bil takrat pri
							partizanih. Oče in Dominik sta mu na kozolcu uredila skrivališče v senu,
							kjer se je nato cela dva meseca skrival. Stalno skrivanje je Ivana tako
							prizadelo, da ni več zdržal, slišali so ga celo, da se je pridušal, da
							tako ni za živeti in da si bo vzel življenje. Pozimi od leta 1943 na
							1944, približno dva meseca po tistem, ko se je Ivan vrnil, je v vas
							prišel partizan. Vaški zaščitnik ga je napotil k Hrovatovi domačiji,
							kjer so mu morali priskrbeti prenočišče. Mati mu je pokazala, kje bo
							ležal, in mu kljub lakoti doma oddelila enak del večerje. Bil je mlad
							Ljubljančan in preden je legel spat, je na steni zagledal sliko, na
							kateri je bil Ivan. Prepoznal ga je kot svojega najboljšega prijatelja
							in po pogovoru z njim je Ivan spoznal, da se lahko neha skrivati.<pb
								n="053"/>
						</p>
						<p>Partizani so imeli v vasi vaškega zaščitnika. Ta je imel vas pod
							nadzorom. Ko je prišla partizanska brigada v vas, jim je povedal, pri
							kateri hiši naj se ustavijo. Največkrat je bila prav Hrovatova domačija
							deležna tega 'obiska', ker je bila pač velika kmečka hiša z dovolj
							prostora. Malce stran od hiše, pod senikom, so v kotlu kuhali 'za rajo',
							pri hiši pa, kjer se je nastanil štab, so pekli meso. Vzeli so si tam,
							kjer se jim je zahotelo. Ponavadi so izbirali po ključu: »Aha, ta je pri
							legiji,« pa so vzeli, kar je 'ta' imel – prašiča, kravo, ali kar je bilo
							… V zameno za tisto, kar so odnesli, so napisali listek in s tem je bila
							zanje zadeva opravljena. Ko so pozimi med letoma 1942 in 1943 pri
							Hrovatovih pobirali 'za brata' (zaradi brata Mirka), ki je bil na
							'napačni' strani, so vzeli kravo, vola, dva prašiča in precejšnjo mero
							žita. V hlevu je komaj kaj ostalo. Mati je takrat hudo jokala in skušala
							izprositi, da ne bi pobrali vsega, saj je bila družina velika. Ob tistem
							jo je eden izmed prisotnih močno odrinil, padla je in doživela živčni
							zlom. Spomnijo se, da je od takrat večkrat ob razburjenju padla na tla
							in dobila epileptične krče. </p>
						<p>Takrat so bili Italijani še na svoji postojanki v Dolenjskih Toplicah.
							Bilo jih je med 300 in 400, vsak dan so imeli pohode, tovor so jim
							nosile mule in navadno so si izbrali eno smer, npr. v Meniško vas ali pa
							proti Dolenjim Sušicam. Včasih so partizani z nasprotne vzpetine
							izstrelili nekaj nabojev proti vojski, če pa se jim je posečilo koga
							zadeti, so hitro pobegnili. </p>
						<p>Sicer pa so italijanski vojaki streljali talce. Zgodilo se je, da so
							ustrelili 16 talcev naenkrat, vsi so bili iz okoliških vasi: Meniška
							vas, Podhosta, Loška vas, Straža, Vavta vas … Pri tem niso imeli
							kriterijev za izbiro. Nekoč so razobesili plakate, da naj se vsi, ki so
							v ilegali (pri partizanih) javijo, sicer da bodo ubili njihove družinske
							člane. Nekateri so se javili in te so kasneje pobili kot talce. Navadno
							pa so bili med talci povsem navadni ljudje, ki se niso znašli in se tudi
							niso imeli kam obrniti po pomoč.</p>
						<p>Med seboj vaščani niso bili nasilni. Hrovatova mati se je nekoč trpko
							pošalila, češ: »Mi bomo zmagali … ,« – imela je sina tako pri
							domobrancih kot pri partizanih, in to ni bil osamljen primer. Nekoč je
							prišel s partizani vaški zaščitnik, ko so ti prišli k njihovi domačiji
							'rekvirirat'. Skrival se je v ozadju, pa ga je mati vseeno videla in
							prepoznala. Tudi on je imel dva zeta pri domobrancih, a pri njih niso
							pobirali. Bil je pač na pravi strani. Na podlagi te nepravičnosti je
							nastajalo še večje sovraštvo med vaščani.</p>
						<p>Že od leta 1942 so izginjale cele družine. Naprimer iz Mraševega in
							drugega konca blizu </p>
						<figure>
							<graphic url="slike_z_88/z_88_35.png"/>
							<head>Hiša v Meniški vasi, ki jo je Dominikovi ženi Emiliji podarila
								njena teta Karolina Mrvar (1957)</head>
						</figure>
						<p>Novega mesta. Ni jih bilo več nazaj. Oče je večkrat govoril o tem,
							pogovarjali so se doma. Dominik je kljub temu, da je bil še otrok, dobro
							razumel dogajanje. Trupla nekaterih so našli in jih kasneje prekopali,
							druge so samo zasilno pokrili z vejevjem ali jih zmetali v brezna.
							Govorilo se je o žrtvah potihoma, da so bili izdajalci in še marsikaj
							drugega, vendar pri teh, ki so skrivnostno končali, vzroka za smrtno
							kazen večinoma niso poznali. Nekoč se je neki vinogradnik zameril, ker
							je pijanemu partizanu odklonil kozarec vina. Kasneje so ga odpeljali,
							najprej mučili in med mučenjem je prišla na dan obtožba: » … Se spomniš,
							ko sem te prosil piti, pa mi nisi dal!« Potem so ga kar ubili. Ubili so
							tudi mežnarja in pa mater, katere sin je bil pri domobrancih. Ker je
							izdajala. Dominik se še vedno sprašuje, kaj ali koga je izdala.</p>
					</div>
					<div type="div3">
						<head>Zaplet z dovolilnico</head>
						<p>Trpljenje družine se je nadaljevalo septembra 1944. Starejša sestra Milka
							je z dvema prijateljicama hotela iti po sol v Trebnje – ta je bila
							takrat dragocena in se je ni dobilo kar tako. Za to pa so morale od t.
							i. Dolenjske komande (na Riglu, nad Podturnom) pridobiti dovolilnico za
							prosto gibanje. Očetu se je posrečilo dobiti dovolilnico, saj se je
							poznal s tedanjim komandantom (kasneje predsednikom okraja v Novem
							mestu). Ob tem je moral jamčiti s svojim življenjem, da se njegova hči
							vrne. Dekleta so srečno prispela v Trebnje, vendar soli tam niso dobila.
							Odpravila so se naprej in prišla do Stične. Tam je Milka srečala brata
							Mirka, ki je bil takrat v Stiškem domobranskem bataljonu. Ta jo je
							nemudoma vzel s seboj, saj so šli z vojsko proti Ljubljani. Morda ni
							vedel za dovolilnico, a najsi bo tako ali drugače, drugi dve ženski sta
							se isti dan vrnili, Milka pa ne. Oče, ki je dovolilnico pridobil, je šel
							do komandanta, ki pa ga je zavrnil: »Janez, garantiral <pb n="054"/>
						</p>
						<figure>
							<graphic url="slike_z_88/z_88_36.png"/>
							<head>Družina pred rojstno hišo Dominika Horvata v Dolenjih Sušicah leta
								1934. Od leve proti desni: Dominik (1928), Ivan (1923), mama Marija
								(1899) s sinom Viktorjem (1933), Mirko (1924), mamin brat (stric)
								Rudl, Milka (1926), oče Janez (1895) s sinom Francetom (1932),
								mamina sestra (teta) Verona in Stanko (1921).</head>
						</figure>
						<p>si z glavo, da bo punca prišla domov. Punce ni. – Če je ne bo v 24 urah
							domov, veš kaj te čaka!« Nastopil je neusmiljeno, oče pa je ostre besede
							vzel zares. Takrat so že vsi čutili teror in so vedeli, da s takimi
							besedami ni šale. Oče je pritekel domov in naprej do vaškega zaščitnika
							prosit, če bi šel z njim zastavit dobro besedo. Ta se je z njim odpravil
							do komandanta, a ko ju je ta zagledal, ju je že od daleč ustavil: »Korl,
							domov. Če ne, boš tudi ti v tem zosu!« Prestrašil se je tudi vaški
							zaščitnik, oba z očetom sta šla domov. Dominik se spominja, da je oče
							prestrašen prišel domov, in rekel: »Bejžmo, bejžmo, bejžmo.« </p>
					</div>
					<div type="div3">
						<head>Beg (14. september 1944)</head>
						<p>Tako so pustili kmetijo. Oče in mati, Dominik, ki je bil najstarejši
							doma, in trije mlajši bratje. Na domači kmetiji je bilo še nekaj živine
							(kar niso partizani do takrat pobrali): nekaj prašičev in zajcev.
							Pustili so vse skupaj in ob štirih popoldne šli proti Novemu mestu.
							Zaradi nevarnosti so hodili mati in mlajši bratje po cesti, oče in
							Dominik pa sta hodila ob cesti po gozdu. Že pred tem so se dogovorili,
							da se v primeru srečnega prihoda v Novo mesto dobijo na Cegelnici, kjer
							so imeli bližnje sorodnike. Gospodar Janez Dular je bil namreč očetov
							bratranec. (Kasneje je njegov sin France postal kanonik na Šentpetru,
							tudi dva vnuka sta duhovnika.)</p>
						<p>Po treh dneh bivanja na Cegelnici je teta prinesla dovolilnico za varno
							vrnitev na dom. Pripovedovala je, da se je brat Ivan, ki je bil pri
							partizanih kurir (vsak drugi dan je hodil iz Črnomlja v Žužemberk),
							vrnil domov. Našel je prazno kmetijo, živina je tulila, poslopja so bila
							prazna, videl je, da so partizani pobrali vola, krave in zakopano žito.
							Ko je od tete izvedel, kaj se je zgodilo, je po pripovedi očividcev
							zgrabil pištolo in se odpravil čez vas Selišče k Bušincu (tam je bila
							komanda), da bi 'onega' ustrelil. Tam so ga domačini zagrabili in
							razorožili. Dopovedali so mu, kaj in kako, ter napisali dovolilnico.
							Trdili so, naj se družina vrne in da se ji ne bo nič zgodilo.</p>
						<p>Kljub bratovemu posredovanju dovolilnici niso verjeli. Sedaj je bila
							preostala družina vsaj skupaj, dobili so tudi začasno stanovanje, kjer
							so lahko prebivali. V naslednjem tednu je v Novo mesto prišel še brat
							Mirko. S starši se je posvetoval in sklenili so, da bi bilo za mater in
							tri brate morebiti vseeno varno, saj je konec <pb n="055"/>koncev njihov
							brat Ivan jamčil zanje. Oče in Dominik sta dobila stanovanje v drugi
							hiši, kjer je bilo še štiri ali pet družin. Iz zaščite v Novem mestu
							nista mogla oditi, poleg tega so ju rekrutirali v nemško delovno
							organizacijo Todt. Oče je bil v prvi svetovni vojni tri leta na soški
							fronti in je imel od takrat poškodovano ramo, zaradi česar je bil kot
							invalid oproščen dela, Dominik pa ni imel takega izgovora. Pokazala se
							je druga možnost. Ivan Dular, ki je bil iste starosti kot Dominik, ga je
							s petimi drugimi fanti pregovoril, da je bolje, če gredo prostovoljno k
							domobrancem in se tako izognejo deportaciji v Nemčijo. » … in nikoli ne
							bomo več videli mame,« si je Dominik zapomnil pomenljivi stavek. Takrat
							sta bila stara 16 let.</p>
						<p>V začetku novembra 1944 so se priključili novomeškemu domobranstvu. Bili
							so nastanjeni v Sokolskem domu in se cel mesec vsakodnevno urili, 1.
							decembra pa so dobili tudi uniforme. Ostal je v posadni četi v Bršljinu,
							tam je bil čez novo leto, nekako do začetka aprila 1945. Po nekaj
							kratkih bojih s partizani v okolici je ob povratku v Novo mesto dobil
							povelje, da se mora 1. maja javiti v podoficirski šoli v Mostah v
							Ljubljani. Spominja se svoje negotovosti. Za šestnajstletnega fanta je
							bila Ljubljana takrat daleč in ni vedel, kaj naj stori. Za nasvet je
							Dominik vprašal starejšega brata Mirka, ki pa mu ni znal pomagati: »Ko
							si prišel, si po svoji glavi, zdaj pa razmišljaj naprej, jaz ti ne morem
							svetovati«. Tako se je 's svojo glavo' odločil in z drugimi mladimi
							fanti ubogal povelje. Po prihodu v Ljubljano so imeli eno ali dve
							skupinski 'vežbi'. Dominik se spominja, da so jih marsikje ljudje že
							takrat grdo gledali. </p>
					</div>
					<div type="div3">
						<head>Čas takoj po vojni in ujetništvo<lb/>Čez Koroško na Teharje</head>
						<p>V noči s 7. na 8. maj so se domobranske čete umaknile iz Most. Po spominu
							nam je gospod Dominik povedal: “To je bilo nekje ob enih ponoči. Iz
							Most, čez celo Ljubljano, pa proti Kranju. Brat (Mirko) je tudi šel, on
							je spadal že v Šentvid, jaz sem šel pa s podoficirsko šolo.« V svoji
							skupini ni imel znancev. V Novem mestu je sicer poznal Ivana Dularja, s
							katerim sta se skupaj odločila za domobrance, vendar je po razporeditvi
							Ivan pristal v 34. četi, tj. novomeškem jurišnem bataljonu, Dominik pa v
							53. četi, ki je bila posadna četa. Tudi on je pozneje prišel na Koroško,
							ampak kot Novomeščan. (V Vetrinju sta se kasneje spet srečala in bila
							potem tudi skupaj vrnjena na Teharje. Sedaj je Ivan Dular pokojni že 35
							let.)</p>
						<p>V Vetrinju je bilo približno 250.000 begunskih vojakov. Približno 25.000
							je bilo domobrancev, ki so bili razdeljeni v tri polke. Dominik je bil
							razvrščen v tretjega, po njegovih takratnih ocenah jih je bilo med sedem
							in osem tisoč. Spominja se, da so bili ves čas pod vplivom 'propagande',
							da gredo v Italijo, kjer se bodo pridružili jugoslovanski vojski, da
							vkorakajo v Slovenijo. »To so ves čas govorili,« pravi. 29. maja je bil
							med tistimi, ki so jih naložili na angleške kamione in jih približno 4
							ure peljali neznano kam. Sam se krajev ne spomni, a pripeljali naj bi
							jih takrat do Pliberka. Prišli so pred železniško postajo, kjer so jih
							razložili na košenine (travnike) z rahlim vzponom pred postajo. Stalno
							so bili pod angleškim poveljstvom in pred tisto klančino so jih še
							enkrat pregledali, da nimajo orožja. Spravili so jih v vrste po štiri in
							jih usmerili proti poslopju postaje. Sam je bil nekje v sredini skupine,
							in ko so se bližali postaji, so slišali, kako so tisti, ki so bili prvi
							v skupini, začeli vriskati. Prve vrste so namreč že zagledale skupino
							domnevnih domobrancev pri postaji – videli so oboroženo vojsko v
							domobranskih uniformah, proti katerim so jih vodili Angleži. »Živijo,
							živijo« in »naši fantje imajo orožje«, so se slišali veseli vzkliki iz
							prvih vrst. Nato pa so se toliko približali, da so poleg uniform in
							orožja razločno videli tudi »peterokrake« na vojaških kapah. Spoznali so
							popolnoma oborožene partizane, ki so s strojnicami čakali domobransko
							vojsko. Po kolonah je završalo, od glave skupine proti koncu kolone.
							Zraven so bili vsi oficirji in tudi komandant polka, ki so si hiteli
							trgati čine z obleke. Ko so prišli do postaje, je bilo vse jasno. Straže
							tu, straže tam. Odvreči so morali vse, samo prazen nahrbtnik, žlico in
							'porcijo' so smeli obdržati. »Pa čutarico. Vse drugo pa stran!« Zgnali
							so jih v kolone po dva in jih natrpali v železniške vagone. Nagnetli so
							jih »kot šibice«, dokler je bilo v vagonu kaj prostora, nato pa v
							naslednjega in tako naprej, dokler niso opravili z vsemi. To je trajalo
							kar nekaj časa – nekaj ur. Nato je sledila vožnja v zaprtih vagonih.
							Koliko časa, ne ve. Tri dni in tri noči? Tudi tega ne ve, kje so se
							vozili. Drugi pravijo, da so šli do Maribora in iz tiste strani do
							Celja, ampak sam o tem ne more pričati.</p>
					</div>
					<div type="div3">
						<head>Teharje</head>
						<p>1. junija 1945 zjutraj so prispeli v Celje. Vsak vagon posebej so odprli
							in jih z brco ali udarcem pospremili v postroj. To je bilo kar na
							peronu. Sledil je poziv, naj se javijo vsi, ki nosijo čine. »K'er ima
							čin, ven!« Nekaj časa se ni javil nihče, nato pa se je javil prvi.
							»Takrat sem bil prepričan, da je to duhovnik Frelih, ki je bil župnik v
							Šmihelu pri Novem mestu, a so me kasneje prepričali, da sem se motil,«
							pravi naš <pb n="056"/>
						</p>
						<figure>
							<graphic url="slike_z_88/z_88_37.png"/>
							<head>Dominikova družina v Dolenjih Sušicah. Od leve proti desni: oče
								Ivanove žene Marije, brat Viktor, sestra Milka, spredaj Dominikovi
								starši z nečakinjo (hčerko sestre Milke), zadaj brat France,
								Dominik, Ivanova žena Marija in brat Ivan, pred njima brat Jože.
							</head>
						</figure>
						<p>sogovornik. Spomni se, da je imel ta duhovnik čin poročnika. Za njim se
							je kmalu javilo kar nekaj vojakov – menda okoli sto. Nekateri so se
							javili sami, druge pa so s polglasnim: »Ti pejt, ti pejt!« – verjetno iz
							strahu – izdajali sojetniki. To stoterico so ločili od množice ostalih
							in jih odpeljali neznano kam. Druge so v vrstah po štiri gnali čez celo
							mesto Celje pa do Teharij.</p>
						<p>Ko so jih partizani v Pliberku nalagali na vagone, so bili še vsi
							Slovenci, tu v Celju pa so partizani govorili vsi srbohrvaško. Na konjih
							so stražili kolono, ki se je prebijala ob rečici Voglajni. Tedaj so
							nekateri od jetnikov – tri dni in tri noči so bili brez vsega na vagonih
							– planili iz kolone, da bi si olajšali žgočo žejo. Odjeknilo je nekaj
							strelov in nesrečniki so obležali, ker jih je zadel nenapovedan strel: v
							glavo, v hrbtenico … Kolona pa se je počasi premikala naprej, dokler ni
							prišla do Teharij. Kasneje je Dominik z drugimi sojetniki ugotovil, da v
							taborišče niso priganjali vseh z iste strani. Kolono, v kateri je bil
							sam, so ustavili, ko so prispeli do dolgega travnika, ki se je rahlo
							vzpenjal in končal s taboriščem. Iz kolone so odšteli po 20 jetnikov in
							stražarji na konjih so jih nato nagnali v tek po vzpetini, dokler ni
							izmučena skupina pritekla do mreže, ki so jo za njimi zaprli. Na ta
							način so prignali vse jetnike: »Kakor ovce so nas gnali noter. Ko smo
							prišli v taborišče, smo se razgledali in tam so nas natrpali v tisti
							veliki ograjeni prostor … kamenje belo in tam smo bili zaprti. … Zdi se
							mi, da sem enkrat ali dvakrat prespal, potem so pa iz mase začeli ljudi
							zbirati.«</p>
						<p>Sledil je dolg postopek popisovanja in razvrščanja po taborišču. Po dve
							koloni sta vodili do ločene barake, kjer je skozi okno nekdo spraševal,
							drugi pa zapisoval. Zanimala jih je starost in čas služenja v
							domobranski vojski. Mlajši od 18 let in tisti, ki so bili manj kot pol
							leta v vojski, so bili razvrščeni v barako A, starejši od 18 let in z
							manj kot dvema mesecema v vojski pa v B. V skupino C so šli vsi, ki so
							bili starejši od 18 let in so bili vojaki več kot dva meseca. Dominik
							ocenjuje, da je bilo v A in B barakah med 1000 in 1100 vojakov, vseh
							ostalih 6 ali 7 tisoč pa je prišlo v skupino C. Ti niso prišli v barako,
							temveč v prostor, ki je bil ograjen s 4 metre visoko žico. Trajalo je
							kar dva ali tri dni, da so vse to razvrščanje izvedli, <pb n="057"/>šele
							nato so dobili redno hrano. V barakah so jo dobili okoli desetih
							dopoldan in štirih popoldan. Zjutraj so navadno dobili čorbo – kaj je
							bila, niso ugotovili – ter kilogram kruha za 20 ljudi. Bil je to komis,
							črn nemški kruh. Trajalo je nekaj časa, da so se navadili in uredili
							tako, da se je ob prihodu kruh tehtalo in je vsak dobil pravičnih 5
							dekagramov. »Toliko, da nisi mogel ne živeti ne umreti.« Popoldne so
							dobili nekaj kuhanega, podobnega zelenjavni juhi. Kasneje so videli, da
							so imeli Nemci podobno sušeno zelenjavo za hranjenje konj. Vsake toliko
							je kdo našel v tej 'juhi' koščico, brez mesa, sklepali so, da je bila
							konjska ali od mule. Na tak način so nekako preživeli skoraj tri mesece,
							od 1. junija do 14. avgusta. </p>
						<p>Barake so bile dolge približno 50 metrov, ločevalo jih je dvorišče. Sobe
							so bile predeljene, Dominik pa je bil v prvi sobi, kjer je bilo okno
							obrnjeno tako, da so lahko videli dogajanje na ograjenem prostoru, kjer
							je bila večina ujetnikov. Med barako A in barako B je bilo približno
							osem metrov prostora. Tukaj je bila tudi civilna baraka, v katero so
							strpali ženske, otroke in nekatere moške. Od ostalih barak je bila ena
							za ambulanto, ena za skladišče (tam so bile konzerve, ki so jih vzeli
							jetnikom ob prihodu), ena za kuhinjo. Vseh barak je bilo kakih sedem.
							Stika z zaporniki iz drugih barak niso smeli imeti, le občasno so se
							videli skozi okna, kadar ni bilo stražarjev. Enkrat v času kosila so h
							kuhinji šli zaporniki iz ograde ('cejevci') in Dominik je skozi okno
							ugledal bivšega kaplana iz Dolenjskih Toplic, takrat nadporočnika
							Martina Mavca, ob njem pa je prepoznal še dva sovaščana.</p>
						<p>Približno deset dni po prihodu v taborišče je (verjetno) šest jetnikov
							pobegnilo iz ograjenega prostora. Stražarji so ostalim jetnikom rekli,
							da je nekdo od civilistov pretihotapil škarje za žico. Tako naj bi
							jetniki preščipnili žico, zadavili stražarje in ušli. Proti jutru so
							slišali streljanje. Tisti dan niso dobili hrane, vse jetnike so
							postrojili pred barako. Pred njih so prignali nekaj jetnikov, verjetno
							tistih, ki so jih ujeli. Komandant je rekel: »Pa so mislili, da se bodo
							rešili, pa se ne bodo! Nekaj smo jih že rešili mi, nekaj jih bomo pa
							še.« Potem so jih pred vsemi pretepali in maltretirali.</p>
						<p>Dogajalo se je, da so jih stražarji namerno izzivali in potem pretepali.
							Iz barake je Dominik opazoval, kako je fant njegovih let (16 ali 17 let)
							v spremstvu dveh stražarjev šel med ujetnike v mrežo, hodil od enega do
							drugega, kot bi izbiral … Rekel je enemu: »Ti, pridi sem!« Ujetnik, ki
							je slutil, kaj bo sledilo, se je naredil, da poziva ni slišal in se
							rahlo obrnil vstran. Stražar pa je vztrajal: »Ti, ti, pridi sem!« Tako
							je poklical dva domobranca in ju postavil nasproti. Enemu je dal pendrek
							v roke in nato zahteval, naj udari drugega. Zapornika sta se gledala in
							se spraševala, zakaj naj bi ga vendar udaril. Stražar je pendrek vzel iz
							rok prvemu in ga dal drugemu ter ponovil zahtevo. Ta je sotrpina blago
							oplazil. »To ni nič! Udari ga bolj!« Vzel je pendrek in ga dal spet
							prvemu. Začeli so padati udarci, vedno hujši in težji … Padali so tako,
							da na koncu nista imela na sebi za prst cele kože … </p>
						<p>Dominik pravi, da je bilo takih dogodkov še mnogo. Sedaj je marsikateri
							spomin že spustil v pozabo, včasih pa so ga take slike preganjale cele
							noči. Še sedaj večkrat ne more spati, razmišlja o teh stvareh, se zbuja
							iz morečih sanj.</p>
					</div>
					<div type="div3">
						<head>Usoda jetnikov v ogradi C</head>
						<p>Nekega dne se je začelo. Popoldne so pripravili skupino jetnikov iz
							osrednjega prostora, zvezali so jim roke zadaj, po dva skupaj, skupino
							približno dvajsetih ljudi. Ujetnike so pripravljali še podnevi, v barake
							se je slišalo pretepanje in pa jok ter molitve ujetnikov. Ko je padel
							mrak, so pripeljali majhne angleške kamione s kabino in 'kesonom' zadaj.
							Pokriti so bili s ponjavo in vsak posebej je ritensko zapeljal po
							osrednji poti taborišča do rampe. Tam so dvignili ponjavo in nagnali
							skupino zvezanih jetnikov – tudi s pomočjo brc – na tovornjak. Sedeli so
							ali pa klečali na kolenih, vsi so morali ostati sklonjene glave, dokler
							ni bil tovornjak poln, nato pa so s ponjavo pokrili ujetnike. Prvič, ko
							je tovornjak zvečer prišel, so ujetniki v barakah dobro videli
							dogajanje. Okno barake A je gledalo na prizorišče tega mučenja, ki je
							bilo dobro razsvetljeno, saj je že padel mrak. Ko so stražarji videli,
							da ujetniki v barakah spremljajo dogajanje na ravnici, se je eden izmed
							njih obrnil in kar tako na slepo spustil rafal. Trije ali štirje so
							takrat umrli, več jih je bilo ranjenih. Večkrat so streljali brez
							opozorila, tako da so se ujetniki odtlej skrbno skrivali pod oknom, ko
							so zaslišali dogajanje okoli ograjenega prostora. </p>
						<p>Večer za večerom so poslušali trpinčenje in nato nalaganje živega tovora.
							Trajalo je kakšen mesec, da so 'pospravili' celo skupino. Ujetnikom v
							barakah je bilo rečeno, da jih odvažajo v Rusijo, na delo v rudnike.
							Kasneje so izvedeli kruto resnico, da so jih peljali v bližnje rudnike,
							Hudo jamo, Barbarin rov … in ne na delo.</p>
					</div>
					<div type="div3">
						<head>Sojenje A-jevcem in B-jevcem</head>
						<p>Ko se je odvažanje ujetnikov z osrednjega prostora končalo, so začeli
							soditi ujetnike iz barak (A-jevce in B-jevce). Zjutraj so poklicali <pb
								n="058"/>približno 50 jetnikov in jih v spremstvu stražarjev peljali
							v barako znotraj mreže, kjer so morali postrojeni čakati. Po trije so po
							stopnicah vstopali v barako in skozi vežo prišli v glavni prostor, kjer
							so bile postavljene mize, za katerimi sta sedela po dva stražarja.
							Zasliševali so vsakega posebej: prvič, drugič in tretjič. Dominik je
							imel nekaj sreče. Ko je prvemu zasliševalcu povedal, da je iz 'Toplic',
							je preiskovalca zanimalo, če prav iz Dolenjskih. Izkazalo se je, da
							očitno pozna Dolenje Sušice, od koder je bil pravzaprav Dominik, vendar
							več ni komentiral. Drugi ga je izprašal po času, ki ga je preživel pri
							domobrancih, tretji pa po razlogu, da se je odločil za domobrance. Po
							opravljenem zasliševanju so se posamezniki vrnili v postroj, kjer so z
							ostalimi čakali. Ko so postopek izpeljali pri vseh v skupini, je
							komandant prišel ven in prebral obsodbo. Dominik je dobil kazen 18
							mesecev prisilnega dela in dve leti odvzema pasivnih volilnih pravic. Ko
							je skupina prišla nazaj, so se med seboj pogovarjali. Večina si je
							želela, da bi bili čim prej prosti, da bi lahko šli na delo v rudnike,
							tam bi ob delu dobili tudi hrano … Niso vedeli, da so nekateri njihovi
							soborci v rudnikih na drugačen način končali svojo pot.</p>
						<p>Sojenje je trajalo toliko časa, da so končali sojenje približno dvema
							tretjinama jetnikov. Vmes je prišel 6. avgust 1945 in z njim t. i.
							amnestija. Takrat so najprej izpustili tisto tretjino jetnikov, ki še ni
							bila obsojena. Med neobsojenimi je bil tudi Alojz Počervina, edini
							znanec, ki ga je Dominik še imel v taborišču. Pred izpustom ga je
							prosil, naj domačim sporoči, kje da je – kljub obljubi tega ni storil,
							preveč se je namreč bal. Dominik je ravno takrat zbolel in bolničar, ki
							ga je videl, mu je rekel, naj se naslednji dan oglasi pri njem, da mu bo
							dal zdravila. Iz barake pa so lahko videli, kako so vsako jutro ob 6h
							čistili 'bolnišnično' barako in ob tem nosili preminule bolnike, ki so
							bili od stradanja in bolezni 'kot dilce'. Nosili so jih v tankovski
							jarek, ki je bil pod cesto še iz časa nemškega taborišča. Te ljudi so
							zmetali noter in nanje nasuli nekaj lopat zemlje. K sreči je bil
							naslednjega dne na vrsti za izpust in tako je – namesto, da bi se
							zglasil v ambulanti – srečno dočakal prostost. Dominik Hrovat in ostali,
							ki so jim že izrekli obsodbo, so do svobode prišli kakšnih 10 dni za
							prvo (neobsojeno) skupino. Niso jih pa kar naenkrat izpustili, temveč v
							skupinah, ki jih je še nekaj časa spremljal stražar.</p>
						<p>Dominik ve, da je kraj, kjer je bilo nekoč taborišče, danes povsem
							spremenjen. Takrat je gozd s treh strani obdajal prostor, tako da je bil
							dostop možen le z ene strani. Danes akumulacijsko jezero pokriva večji
							del nekdanjega prostora. Leta 1990 je bil s prijateljem Počervinom iz
							Jurke vasi prvič ponovno tam. Voznik buldožerja, ki je povedal, da tam
							dela že 16 let, je trdil, da je nad grobiščem najmanj 14 ali celo 20
							metrov debela plast zemlje. Od skupine jetnikov, ki so bili v barakah A
							in B, jih je le 380 ali 400 dočakalo odhod domov – ostalih 600 ali 700
							sojetnikov, ki so umrli zaradi stradanja, bolezni, mučenja ali uboja,
							počiva pod to zemljo, če jih niso pred zasutjem odpeljali drugam. </p>
					</div>
					<div type="div3">
						<head>Čas po izpustitvi</head>
						<p>Mati je ostala doma, kjer je bilo pravo razdejanje. Samo ena krava je
							ostala v hlevu, prašiči, kokoši, zajci in vse drugo pa je šlo. Komajda
							je životarila do konca vojne, ko se je vrnil oče. V Novem mestu je ostal
							še od prvega bega od doma. Ker je znal govoriti nemško, si je s tem
							pomagal in se nekako znašel. Tudi on je bil med tistimi, ki so s 7. na
							8. maj bežali proti Koroški, vendar se je nekje pri Zidanem Mostu
							obrnil, prišel do Novega mesta in od tam nazaj domov. Imel je srečo,
							zgodilo se mu ni nič posebnega. </p>
						<p>Starejši brat Stanko je umrl že med vojno. Leta 1942 je imel vnetje
							slepiča, morali bi ga odpeljati, vendar je ravno v tistem času prišla
							partizanska brigada v vas in nobenega niso pustili ven. Drugi dan so ga
							sicer pustili k zdravniku, a pripeljali so ga le do Straže, med potjo pa
							je prišlo do razlitja slepiča in čez dva dni je umrl, star 21 let.</p>
						<p>Brat Ivan, ki je bil pri partizanih, je po vojni ostal v vojski. Visoko
							je napredoval in bil deležen vzpodbude, naj ostane v vojski, toda bil je
							izučen čevljar. Že pred vojno je bil vajenec v Dolenjskih Toplicah pri
							mojstru Maksu Henigmanu, kasnejšem narodnem heroju. Nekoč, že po vojni,
							je dejal, da »njemu se bolj sigurno zdi s kladivom v roki kakor pa s
							puško.« Pri tem je vztrajal in prevzel obrt v Ljubljani, na Poljanski
							cesti v Pegleznu. To je trajalo, dokler mu niso začeli nagajati in je
							zaradi vedno večjih davkov čevljarstvo pustil in odprl majhen lokal. </p>
						<p>Dominik je prišel iz taborišča domov. Kljub temu, da je v mladosti
							hrepenel po tem, da bi šel od doma, je prevzel kmetijo, saj je bil edini
							dovolj star za zahtevno delo na kmetiji. Po poroki pa sta se z ženo
							Emilijo (rojeno Šenica) preselila v Meniško vas, kjer z družino živijo
							že 35 let. </p>
						<p>Drugi brat Mirko je po umiku na Koroško ostal še nekaj časa tam. Kasneje
							se je prebil <pb n="059"/>
						</p>
						<figure>
							<graphic url="slike_z_88/z_88_38.png"/>
							<head>Leta 1955 je požar uničil pol vasi, skupaj 29 poslopij. Na sliki
								je pogorišče kmetije v Dolenjih Sušicah, ki jo je vodil Dominik
								Hrovat. Požar so med igro povzročili trije otroci, katerih oče je
								bil komandir milice. Za »kazen« so šli za nekaj mesecev na morje.
							</head>
						</figure>
						<p>na Primorsko, vendar je od tam po enem letu šel v Italijo. Tam so ga
							zaprli v Torinu, kjer je bil enajst mesecev. Želel je emigrirati, pa ni
							mogel – ni imel namreč 'garantnega lista' in vize. Takrat je bilo
							potrebno, da je nekdo za morebitnega emigranta jamčil. Nezavidljivo je
							čakal v zbirnem taborišču v Raveni v Italiji. Po srečnem naključju je
							dobil zvezo s komandantom taborišča – ta je imel brata, ki je bil
							kapitan na trgovski ladji. Konec leta 1950 se mu je kot slepemu potniku
							posrečilo vkrcati na to ladjo in v štirih mesecih je prišel v Severno
							Ameriko, kjer je spet pristal v zbirnem taborišču. Preko materinih
							sorodnikov je končno dobil ljudi, ki so ga vzeli in zanj 'garantirali'.
							Tam je zaživel in se poročil z ženo Jelko, Ljubljančanko, katere brat je
							bil domobranec in s katero sta se spoznala že v taborišču v Italiji. </p>
						<p>Po vojni so Hrovatovi v Dolenjih Sušicah močno občutili zaznamovanost,
							čeprav je to veljalo za celo vas, saj jih je bilo malo več kot polovica
							na domobranski strani. Poniževanje se je najbolj čutilo, ko je prišel
							čas obveznih oddaj. Iz Dolenjskih Toplic je prišla kolona ljudi, s seboj
							so imeli transparente »Dolenje Sušice belogardisti«, »Belogardisti«, »Ne
							dajo obvezne oddaje« in podobno. To je bilo prva leta. Izmeriti so
							morali svojo posest, prijaviti njive in orno zemljo. Glede na tiste
							odmerke so jim odredili oddaje: krompir, žito, koruzo, jajca, vino ...
							Vse glede na velikost posesti. V družinah, kjer so bili delavci, ki so
							delali v tovarnah, so dobili karte, kmečke družine pa ne. Hrana je bila
							tako borna, da so jedli koruzo in krompir, ki je bil namenjen prašiču.
							Dve leti je trajalo, da so ga zredili za zakol. Pred eno od oddaj je
							morala iti mati v Drganja sela, kjer je kupila masti, da so imeli dovolj
							za obvezno oddajo. Cena, po kateri so jim odkupovali, pa je bila
							minimalna, skoraj zastonj. </p>
						<p>V družini kljub nasprotnim položajem med vojno ni bilo sovraštva. Manj
							stikov so imeli z bratom Mirkom, ki je bil v Ameriki. Nekje v 80-ih
							letih so se dogovorili, Ivan pa je organiziral srečanje. Dominik, Ivan s
							svojo hčerko in sestra Milka so šli na obisk v Cleveland, kjer je živel
							brat Mirko z ženo.</p>
						<p>K sreči so se Dominikovi otroci lahko šolali. Zaživeli so polno življenje
							in si ustvarili domove, družine, kljub temu, da so živeli v svetu, kjer
							je bilo vse pisanje o dogajanju izkrivljeno na »našo« stran. Telesno
							trpljenje je minilo, a neresnica še danes boli. Mi pa vemo, da čeprav
							bolečine z zapisom ene zgodbe nismo zmanjšali, smo jo s tem naredili
							dostopno tudi drugim. In tako smo – upamo – korak bližje resnici o
							slovenskem narodu.<pb n="060"/>
						</p>
					</div>
				</div>
				<div type="div2">
					<head>Teharje po Teharjah</head>
					<docAuthor>Janez Kraševec</docAuthor>
					<div type="div3">
						<p>Da na kratko opišem življenje v Teharjah: v Celje smo prišli konec maja.
							Sprejeli so nas z močnim pretepanjem, ko smo skakali iz vagonov. Nato
							smo se morali postrojiti po štirje v vrsto, nakar so nas podili po
							celjskih ulicah in morali smo kričati: »Mi smo belčki, mi smo belčki, mi
							smo izdajalci slovenskega naroda,« in ker nisem dovolj kričal, sem jih
							dobil s puškinim kopitom po hrbtu. Nato je bilo »Lezi, diži se,« morali
							smo z usti pobirati smeti po tleh, pa naprej trčeči korak, nato so nas
							ustavili in eno skupino od moje vrste naprej pognali, mi smo pa čakali. </p>
						<p>Nato so prišli trije pretepači s težkimi opasači in po vrsti od prvega do
							četrtega spraševali, koliko si jih pobil, koliko si jih poklal, pa
							tolkli po glavah, tako da nisem vedel, kje sem. Ostale so mi bule kot
							debeli orehi in sem jih nosil nekaj tednov. Za mano v vrsti je bil pa od
							poznanih Ivan Škrlj s Slemena in Fran Bečaj z Milave.</p>
						<p>Potem smo prišli noter med barake. Na tla so razpeli šotorska krila in
							ukazali vsem prav vse oddati na krila, kar imamo, tudi žlice, nahrbtnike
							posebej, ostalo iz žepov pa posebej. Zatem je bil ukaz, da odnesemo te
							naše stvari gor v štabno poslopje, tudi jaz sem bil odrejen za to.
							Prinesli smo stvari gor v dolg hodnik, tam je bilo nekaj partizanov, z
							opasači so nas tolkli kot živino. Tam sem izgubil še kapo, tečem nazaj
							in je ni bilo časa pobrati, nato jo pobere neki partizan, me pokliče, se
							ustavim, ozrem nazaj, vrže mi kapo, jo poberem in tečem naprej oziroma
							nazaj k našim, kletvin in zmerjanja ni manjkalo. </p>
						<p>V nekaj dneh so nas razvrstili v A, B in C. Mladoletni smo bili v A,
							nekoliko starejši, ki so bili malo časa domobranci, v B kategoriji, v C
							pa vsi ostali.</p>
						<p>Nas so dali v barako, C so bili pa zunaj na kamenju, na gramozu.</p>
						<p>Mi smo bili prav na koncu, v zadnjem prostoru, nas je bilo notri okoli
							stodvajset. Bili smo tik pod štabom, pod bunkerjem, tako da smo videli
							marsikaj, kaj se dogaja.</p>
						<p>Tri dni nismo dobili nobene hrane, četrti dan pa so nas zgnali v stroj in
							nam razdelili nekakšne zverižene stare porcije in delili hrano. Hrana pa
							je bila veliko slabša kot za prašiče, nekakšna umazana voda pa malo
							zelja, ki so ga imeli Nemci za konje. Mi smo bili zadnji v vrsti, za nas
							je zmanjkalo, tako da štiri dni nisem dobil nič. Hodili so si nas
							ogledovat in pretepat vsakršno uro, tudi ponoči. </p>
						<p>Da se vrnem nazaj: ko so nas razporejali, je bil vsak pred komisijo
							zaslišan. Povedati smo morali rojstne podatke, ali imaš doma brate in
							sestre, koliko stare, kje je bil oče, kje si služil ti, koliko časa itd.
							Nato so nas slikali do pasu, okoli vratu so nam obesili karton s
							številko, jaz sem imel številko 246. Bil sem obsojen na dve leti
							prisilnega dela, dve leti in dva meseca. Ob tej sodbi so nas
							razporejali, kam gre kateri; jaz sem bil določen za v C. Ko sem že odšel
							stran, se obrnem pa pravim, da jaz še nisem star osemnajst let, sem
							rojen decembra. »No, pa pojdi v A,« sem šel, pa sem ostal živ.</p>
						<p>Potem pa so stalno iskali med nami oficirje in podoficirje, dobil se je
							tudi kakšen izmed nas, da je izdajal, pa tudi tisti ni preživel, so ga
							ravno tako odpeljali in vrgli v brezno. </p>
						<p>Življenje je bilo neznosno, bili smo ušivi, umazani, vode nisem videl
							niti enkrat, lakota je bila, žeja pa še hujša. Enkrat smo stali pred
							barako trije Dolenjci pa jaz, pa pride partizan, in eden od Dolenjcev
							prosi: »Tako smo žejni, dajte nam malo vode.« »Ja, lahko, kar z menoj
							pojdite,« in vsi trije so šli, jaz pa ne vem, zakaj nisem šel. Odpeljal
							jih je malo stran od barak, trikrat je počilo in jih nisem nikoli več
							videl. </p>
						<p>Delali so z nami, kar se je komu zljubilo, med seboj smo se morali
							pretepati, če kdo ni dovolj tolkel, mu je partizan na njem pokazal, kako
							se tolče.</p>
						<p>Dobil sem drisko in so mi rekli, da moram v ambulanto, to je bil prostor
							za take, nič posebnega, edino po tisto hrano je šel bolničar, pa po dve
							žlici kavne usedline sem dobil ves čas, ko sem bil tam, to so bila vsa
							zdravila. Od mene je šlo krvavo blato, za oprati nobene vode nikjer. Kaj
							sem naredil, gate sem slekel, šel pred barako, kjer smo imeli kiblo za
							na stran hodit, tam v urinu opral gate, ovil, šel nazaj do ležišča,
							pogrnil in se ulegel na tisto, da se je posušilo. Za nas ni bilo vode,
							ves čas, vse tri mesece se nisem enkrat umil, ne spomnim se, da bi se. </p>
						<p>Naše nahrbtnike so imeli shranjene v neki kleti; enkrat so trije Dolenjci
							zašli noter v klet in iskali po teh nahrbtnikih kruh, pa so jih dobili
							in nato prignali do nas, postrojili in prebrali naredbo, da so obsojeni
							na smrt z ustrelitvijo z utemeljitvijo, da so jih dobili pri kraji. Bilo
							je rečeno, da se pri njih ne krade. Nato je poveljnik taborišča vzel
							pištolo v roke in jim ukazal, da grejo pred njim. Še zdaj vidim, kako je
							eden klical mamo: »Mama, kje si, pomagaj mi!« Poveljnik jih je gnal za
							barake <pb n="061"/>
						</p>
						<figure>
							<graphic url="slike_z_88/z_88_39.png"/>
							<head>Suha krajina 1944</head>
						</figure>
						<p>in jih ustrelil. Bili so stari šestnajst, morda sedemnajst let.</p>
						<p>V Teharje so si nas hodili ogledovat razni funkcionarji, enkrat je bil
							prišel tudi Hribar z ženo, doma iz Loške doline, saj jaz ga nisem
							poznal, Ložanje so rekli, da je Janez Hribar, minister za
							kmetijstvo.</p>
						<p>Da napišem še en, zame izreden dogodek: stojim v sobi pri oknu, pa pride
							mimo barake po cesti partizan pa drži v naročju zavitek s hruškami pa da
							eno v usta pa jo vrže stran čez cesto. Jaz pa sem zapičil oči in gledal,
							kam je padla, in si zapomnil. Hitro vzamem kapo z glave in po tleh
							nametem nekaj smeti, dobim kartonček, tiste smeti gor in hitro do
							stražarja, da ga prosim, ali lahko nesem na smetišče. Hitim in točno sem
							zadel, kje leži hruška, jo hitro poberem, hruško v žep in tako vesel
							nazaj, pa je bil priboljšek.</p>
						<p>V Teharjah sem si stalno želel, in seveda vsi ostali, da bi se še enkrat
							najedel. Tudi oral bi, sam bi plug vlekel, samo da bi bil sit, travo in
							korenine bi jedel, pa jih ni bilo.</p>
						<p>Imel bi veliko povedati, pa ne morem več, tako postanem vznemirjen. Fante
							so pretepali na vse mogoče načine, mučili, streljali, ampak so jih samo
							obstrelili v roko ali pa kam, da so se še mučili. Sam sem videl po
							domače Tazadnjega Lojzeta iz sosednje vasi, partizan ga je gnal dol na
							izhod, glavo povito v neke cunje, rame krvave, po hrbtu krvav, kolena
							krvava. Jaz mislim, da so ga prišli terenci iskat. Drugemu pa so
							čeljusti zdrobili, da mu je kri zalivala grlo. Tega si ne more nobeden
							predstavljati, če ne vidi.</p>
						<p>Okleval sem več let, da bi obrazložil, kaj vse sem prestal, potem ko sem
							se vrnil iz Teharij. Tam je bil pekel in smo upali na rešitev,
							maloštevilni smo bili izpuščeni, kar sem doživljal kasneje, pa je bilo
							mnogo huje, ker je poleg mene trpela tudi družina. V Teharjah si vedel,
							kdo in kdaj te bo maltretiral, toda doma je bil psihični pritisk in
							strah tako močan, da te je živčno popolnoma izčrpalo. Posebno še, ker se
							je to dogajalo v dolgem razdobju od leta 1946 pa skoraj do 1990. leta, v
							krajših in daljših presledkih. Nekaj meni podobnih si je vzelo
							življenje, ker so obupali. To je bilo UDBI po volji, ker so nam tako
							vcepili še večji strah. Samo tisti to vedo, ki so doživljali, kako so se
							te zveri v človeški podobi naslajale s prav sadističnim zadovoljstvom. </p>
						<p>Da opišem čas, ko sem prišel domov.</p>
						<p>Spuščen sem bil 16. avgusta 1945. Naslednji dan, 17. avgusta 1945, sem se
							moral javiti na KNO Bloke, zatem pa drugi dan na okraj Cerknica, bil
							ponovno deležen zaslišanja in bil med pretepanjem zelo poškodovan,
							opomogel pa sem si šele konec februarja 1946.</p>
						<p>Povsod zaničevan, maltretiran, vzeli so mi tudi odpustnico in je nisem
							več dobil. Bilo nas je skupina šestih, sedmih. Pet so jih spustili, <pb
								n="062"/>
						</p>
						<figure>
							<graphic url="slike_z_88/z_88_40.png"/>
							<head>Poročna slika</head>
						</figure>
						<p>mene pa Ivana Laha iz Nove vasi pa so pridržali. Poznal naju je
							Remžgarjev Ciril iz Žirovnice. Bil je sprva partizan, nato je bil ujet,
							potem pa domobranec in je imel zvezo s partizani. To so izsledili in ga
							zaprli, nato je pa divjal. On naju je peljal čez dvorišče in zaprl v eno
							klet ter zaklenil. Nato so se zbrali, bilo jih več, med njimi je bil
							tudi moj sosed Anton Intihar, po domače Matevžkov z Ulake, partizansko
							ime Gams.</p>
						<p>Potem je prišel eden, vzel iz kleti Ivana Laha, ga odpeljal v eno drugo
							klet in začeli so ga pretepati, ta je pa vpil, kričal kar nekaj časa,
							jaz pa trepetaje čakal, kaj bo z menoj.</p>
						<p>Zatem sem bil pa jaz na vrsti. Pride po mene, mi zaveže z eno umazano
							cunjo oči, nato pridejo še ostali, bilo jih je po moji oceni kakih šest,
							sedem, bila je tudi ena partizanka iz Loške doline. No, in začelo se je.
							Tolkli in tolkli so v glavnem po hrbtu kar dolgo časa. Potem je
							partizanka rekla: »Pa nehajte, dosti mu je.« Jaz sem med tistim dol
							zlezel, me je prijel in dvignil Stane Šega iz Grahovega in vlekel, nesel
							me je čez dvorišče do vhodnih vrat, odprl vrata proti cesti in rekel:
							»Zdaj pa, če boš komu povedal, boš ustreljen,« me brcnil v rit, tako da
							sem poletel proti cesti, klecnil na koleno in na roke, hitro, kolikor
							sem mogel, vstal in šel kakih 150 do 200 metrov do očeta, ki me je čakal
							z vozom. Že od daleč me je vprašal: »Kaj pa je?« ko je videl, kako grem.
							Pridem bliže »Kaj pa je?« Pa nič povedati, kaj je, nič. Zatem me je
							peljal domov. Noč je bila težka, doma me je mama slekla in rekla: »Ja,
							kakšen pa si?!« Po hrbtu sem imel krvave podplutbe.</p>
						<p>Da povem še to: ko me je oče pripeljal z vozom iz Cerknice domov na
							Ulako, je čez nekaj minut že prišla k moji mami soseda, sestra Antona
							Intiharja, vprašat: »Pa menda ni bil tepen?« Mama ni pa nič rekla, ne da
							ne, ne da ja. Da bi rekla, da sem bil tepen, me sigurno ne bi bilo več
							med živimi. Drugi dan pa nazaj v Cerknico, pa k zdravniku. Zdravniku je
							oče povedal, da so me pretepli, ta ni nič rekel, samo to: »Takoj v
							bolnico!« Nato je oče dobil nekega voznika, pa plačal boš, mu je ta
							rekel. Koliko pa bo? Pa 500 lir. No, in so me dali noter, da me je
							odpeljal v bolnico. Prestrašen kot sem bil, sploh nisem verjel, da me
							res peljejo v bolnico.</p>
						<p>Takrat so bile v bolnici še sestre usmiljenke Bila je tudi moja soseda
							Alojzija Mramor z Ulake, ki je še živa in bi lahko povedala, kakšen sem
							bil. Po hrbtu so me mazale z nekakšno blažilno mastjo in se je kar hitro
							izboljšalo, samo vročina ni nikakor upadla. Imel sem 41,3, za toliko
							vem, tako da se mi je bledlo. Bil sem na posteljo privezan kar precej
							časa in nikakor niso mogli zmanjšati vročine. Rekli so, da imam ledvice
							pretolčene in je šla kri na vodo, tako da sem celih 6 tednov ležal v
							bolnici. Za to vesta tudi moji sestri – Dani Modic, ki stanuje na
							Škofljici in Slavka Žnidaršič, ki živi na Bločicah. Saj to se ni smelo
							govoriti, da sem bil pretepen, rekli smo, da sem imel tifus, ne da sem
							bil tepen.</p>
						<p>Leta 1948 marca meseca sem odšel v JNA in se vrnil novembra 1949. Leta
							1950 pa sem se poročil na kmetijo v sosednjo vas. Poleg žene je tukaj
							živela še njena bolehna sestra, srčna bolnica, ki je kasneje umrla,
							stara komaj 50 let, in tast, prav tako zelo bolan zaradi posledic
							ujetništva v prvi svetovni vojni. Za težko delo na kmetiji sva bila sama
							z ženo. Rodilo se nama je šest otrok, v težkih časih, ko je bila obvezna
							oddaja največja, dohodkov nikakršnih, otroci majhni, pa je leta 1956 še
							umrl sin, star devet mesecev. Tako imam danes pet otrok – dve hčerki in
							tri sinove, osemnajst vnukov in štiri pravnuke. </p>
						<p>Ko je prva hčerka odraščala, je bilo treba misliti, kam bo šla po osnovni
							šoli, in želela je iti v medicino. Šel sem v Cerknico v zdravstveni dom
							vprašat, če bi jo vzeli. Za direktorja je bil takrat Boris Kravanja in
							vprašal me je, po kaj sem prišel. Povedal sem mu in dejal je, da če imam
							kakšno priporočilo od zveze borcev, da bi jo vzeli, drugače pa ne. Tam
							pa nimam možnosti, sem dejal, in sem šel. Potem je šla pa v gostilno za
							natakarico, zame je to najslabši poklic, kasneje pa v tovarno v
							Cajnarje, zdaj je pa na kmetiji in ima opravka s kravami. Dva sinova sta
							bila pri vojakih v Makedoniji, sta pa tudi nesla s seboj karakteristiko,
							da je bil oče domobranec, in sta večkrat občutila, da niso delali z
							njima tako kot z ostalimi, neobremenjenimi.</p>
						<p>No, aprila 1952 je žena rodila prvega otroka, hčerko. Julija meseca pa
							dobim poziv, da se javim na narodni obrambi. 1. avgusta 1952 so nas
							poslali na orožne vaje v Bosno, vrnil pa sem se 15. novembra 1952. Tam
							je bil še Lojze <pb n="063"/>
						</p>
						<figure>
							<graphic url="slike_z_88/z_88_41.png"/>
							<head>Družinska slika leta 1973</head>
						</figure>
						<p>Marolt z Raven na Blokah, pa France Bauman iz Cerknice, za ta dva se
							spomnim, pa nekaj Primorcev, bili so od vsepovsod. Peljali smo se v
							Bosno v kraj Kosapovići pri Travniku. Tam so bile velike barake v obliki
							loka, v katerih smo živeli. Dali so nam nekakšno vojaško obleko, ki je
							ni bilo razpoznati, čigava je bila, iz več formacij, sivozelena, rjava,
							vse že kar izrabljeno. Še huje je bilo pa s čevlji. Velikokrat sploh
							niso ustrezali, pri vsakem koraku pa smo se še ugrezali v blato – v
							dolini je bilo samo blato.</p>
						<p>No, in tam smo delali po deset, dvanajst in več ur na dan. Gradilo se je
							mesto ki se je kasneje imenovalo Novi Travnik. Delalo se je vse obenem –
							stanovanjski bloki, menze, hoteli, kanalizacija, vodovod. Naša skupina
							je delala šolo pod vodstvom Franceta Baumana iz Cerknice. On je bil naš
							delovodja, mojster. Podjetje pa se je imenovalo Petar Mečava, Kosapovići
							kod Travnika. Tam sem delal ravno sto dni. Doma na kmetiji pa žena z
							dojenčkom, štiri mesece starim, pa naj počne, kar hoče – v štali živina,
							na polju žito, krompir za kopati, mlačev in vse ostalo, povrh vsega tega
							pa še davki veliki tako, da je bilo za znoreti. Ko smo se tam
							pogovarjali z ostalimi, prav vsak je rekel, jaz sem po kazni, jaz vem,
							zakaj sem tukaj, in tako je bilo tudi z menoj. Bil sem domobranec, hodil
							sem vsako nedeljo k maši, v glavnem nisem bil za komunizem, zato so me
							pa na vsakem koraku preganjali na vse možne načine, tudi z obvezno
							oddajo, smo dajali veliko več kot nekateri, ki so bili njihovi.</p>
						<p>Če pogledamo, samo gozda imamo 5 ha, dva rodova sta šparala, je prišla pa
							ta oblast in posekano je bilo do malega vse, pa nič nismo dobili za
							tisto. Bilo je leta 1950, 1951, za časa obvezne oddaje, in dobili smo
							odločbo, da poleg hlodovine in ostalih sortimentov pripravimo tudi drva,
							in to 30 prostorninskih metrov za tisto leto. Tako je bilo tri leta, kar
							pomeni 90 metrov v treh letih; in kdo je pripravljal? Sama z ženo sva
							delala z ročno žago in s sekiro, posekala, cepila, vse sama. Poleg tega
							je bilo pa še vse drugo delo na kmetiji, treba je bilo vse na roke
							pokositi, žito ročno požeti, orali smo z enim volom kar nekaj let,
							dohodka pa tako rekoč nikakršnega. Toliko enega trpljenja, skrbi in
							stroškov, pa ni bilo ne motorne žage ne traktorja, le garanje pa samo
							garanje.</p>
						<p>Da malo opišem kasnejši čas.</p>
						<p>Leta 1980 so prijeli Vinka Teliča, doma iz Loške doline. Bil je
							domobranec, bila sva v isti četi. On je ostal na Koroškem in je kasneje
							prišel domov na obisk, pa so ga spoznali in ga nazaj grede na meji
							prijeli.</p>
						<p>Zatem se je pa začelo mučno življenje tudi za nas, ki smo kot mladoletni
							preživeli Teharje. <pb n="064"/>
						</p>
						<figure>
							<graphic url="slike_z_88/z_88_42.png"/>
							<head>Odkritje spominske plošče (Sveta Trojica na Blokah)</head>
						</figure>
						<p>Začelo se je zasliševanje in maltretiranje na vse mogoče načine, in to
							velikokrat.</p>
						<p>Prvo moje zaslišanje je izgledalo takole, jaz za čas in datum ne vem, ker
							si nisem zapisoval. Bilo je dopoldne, je prišel udbovec k nam domov in
							vprašal, kje je ta pa ta, ja tukaj, samo ga ni doma, je v gozdu, pa žena
							tudi. To je bila sestra od žene in jo je poslal, naj me pokliče domov.
							Pojdi, je prišel eden iz Ljubljane, vprašal sem, kdo, ne vem, je rekla;
							kar reci mu, da ne morem iti, pa je šla in kmalu prišla nazaj, češ da je
							rekel, da moram priti domov in takrat se je v meni nekaj premaknilo,
							posumil sem. Grem domov, pa me čaka poleg kozolca en možakar. On zdravo,
							jaz pa dober dan. Se predstavi, mi na hitro pokaže en kartonček, pa zelo
							na hitro, nekakšno osebno, ne vem, kaj je bilo, in jo pomakne v žep, pa
							reče, z menoj greš in me je odpeljal, tako da žena ni nič vedela, kam
							sem šel in kdaj se vrnem.</p>
						<p>No, in me je peljal v Novo vas na krajevni odbor, to je bilo pred
							poldnem, mi ukaže iti v eno sobo in reče: Tukaj boš napisal kot
							domobranec vse, kar se je dogajalo, kod ste hodili, kje ste vse bili,
							kaj ste počeli in tako dalje vse, vse.</p>
						<p>Pa nimam ne svinčnika ne papirja. Mi je prinesel svinčnik, papir, jaz pa:
							»Slabo vidim,« mi je še svoja očala dal in rekel, zdaj pa piši, ko
							pridem nazaj, da bo napisano, pa je šel. Zaklene vrata, pa gre. In ga ni
							bilo do noči. Malo pred mrakom pride, odklene, pride do mene: Daj tisto,
							kar si napisal, mu dam. Ja, to ni nič. Rekel sem mu, da jaz nisem
							pisatelj. Potem mi je pa določil dva dni časa, in da pride zvečer iskat.
							Jaz nisem ne spal ne jedel nič, samo premišljal, kaj bom napisal.</p>
						<p>No, in ob določenem času pride, me pokliče ven, ni prišel noter v hišo,
							mu dam tisto pisanje, potisne v žep, pa gre, tebi nič meni nič.</p>
						<p>Ja, tako je bilo moje življenje v zlati svobodi, bilo je obupno. Ustrašil
							sem se vsakega, kdor je prišel. Ko sem ob jutrih vstajal in sem se v
							garaži odpravljal za v hlev, mi je toliko živo prišlo, da me zunaj za
							vrati čaka udbovec, da me bo zaklal, obenem pa sem mislil, naj bo že
							konec te muke, pa odprem vrata, pa nikogar.</p>
						<p>In ta napetost, ta mora, ta strah, vse to je trajalo vse do devetdesetega
							leta. Včasih sem razmišljal, koliko bi v letih od 1945 do 1990 nabral
							takih dni, da sem se kolikor toliko sprostil, in bilo bi za kakšni dve
							leti dni in tednov, da sem vsaj malo pozabil. Nič čudnega ni, če so si
							nekateri moji kolegi iz krajev blizu mene, s katerimi smo bili skupaj
							zaprti v Teharjah, vzeli življenje. Eden je bil Anton Kovačič iz vasi
							Ravnik, ta se je obesil, drugi je bil Ivan Kotnik, Mežnarjev iz Topola,
							enostavno nista prenesla tega maltretiranja. Tudi v Loški dolini poznam
							primer, ko je človek naredil samomor.</p>
						<p>Naj povem še to: v Teharjah je bil pekel, pa si nisem nikoli želel smrti,
							doma potem pa kar nekajkrat.<pb n="065"/>
						</p>
					</div>
				</div>
			</div>
			<div type="div1">
				<head>Slovenske teme</head>
				<div type="div2">
					<head>Zima 2012/2013</head>
					<docAuthor>Justin Stanovnik</docAuthor>
					<div type="div3">
						<p>Na kaj bi moral nekdo pokazati, da bi se tisti, ki je to naredil, in
							tisti, pred katerimi je bilo to narejeno, mogli slednjič sporazumeti, da
							so zadeli na to, kar središčno določa slovenske reči v zgodovinski
							sedanjosti. Najprej pa, ali je to sploh mogoče? Ali pa je morda tako, da
							je vsako prizadevanje te vrste zgrajeno na utvari in že vnaprej obsojeno
							na neuspeh? Ali pa je na vsem še kaj hujšega: da bi iskalci, zavedeni od
							neuresničljivega pričakovanja in v preveliki vnemi, v kakem perifernem
							pojavu zagledali znake središčnosti in ob tem od tam začeli gledati na
							tako najdeno celoto. Stvari celote bi se, ker bi jih gledali iz napačne
							perspektive, pokazale v bolj ali manj neresnični podobi, odvisno od
							tega, kako razsrediščena bi utegnila biti izhodiščna točka. </p>
						<p>To je ena od reči, ki bi se je morali pri našem iskanju zavedati. A res
							samo zavedati, se pravi zanjo vedeti, da ne bi v hevristični zagnanosti
							prehitro razglasili naših središčnih odkritij. Ta odkritja pa morajo na
							vsak način biti naš cilj, zakaj od njih je odvisna celost našega
							razumetja in uspešnost naših intervencij. </p>
						<p>Ko sem v neki razpravi prvič prebral naslov Furetove knjige <emph>Misliti
								francosko revolucijo – Penser la révolution francaise</emph> – me je
							ponovno obšla ta misel. Če pravim, ne misliti o francoski revoluciji,
							ampak misliti francosko revolucijo, če naredim stavek z direktnim
							objektom, imam pred seboj nenadoma celoto z njenim središčem; brez
							središča namreč ni celote. Če hočem razumeti celoto, moram
							identificirati središče.</p>
						<p>Opozorjeni od našega francoskega primera bi se torej morali posloviti od
							razmišljanja o našem sedanjem slovenskem času in začeti misliti
							slovenski sedanji čas: morali bi jemati v roke kos za kosom in jih
							odlagati, ko bi videli, da ne izkazujejo sposobnosti, da bi prevzeli in
							opravljali središčno vlogo, vse dokler ne bi našli takšnega, ki bi mogel
							kandidirati za status središča sedanjih slovenskih reči. Iskanje
							središča je torej podobno postavljanju hipoteze, ki se šele na koncu
							izkaže za pravilno ali ne. Naj sedaj preidem k stvari. </p>
						<p>To, kar danes upravičeno postavljamo v središče slovenskega družbenega
							obstajanja, v tem smislu, da dosega vse poglavitne momente njegove
							celote in z emanacijo svoje specifične narave in svoje specifične moči
							nanje usodno vpliva, je latentna državljanska vojna. To je težka, morda
							najtežja konstatacija, v katero nas je resničnost prisilila, da jo
							naredimo. Pomeni namreč nič manj kot to, da je Republika Slovenija
							država v vojnem stanju s seboj. Strašno ironijo nam je torej zgodovina
							priredila. Uspelo nam je postaviti državo, a se je prav kmalu izkazalo,
							da je ta zapozneli zgodovinski dosežek v protislovju s seboj. V
							zgodovinskih dimenzijah taka država ne more obstajati. Da je vojna, ki
							poteka v Republiki Sloveniji, latentna, je dejstvo, ki to vojno dela
							posebej nevarno in na dolgi rok posebej uničujočo. Defektov, ki jih
							izkazuje država na vsakem koraku zaradi nepriznanosti tega stanja, ne
							moremo imenovati s pravim imenom, kar povzroča med državljani vedno
							večjo dezorientiranost – vse zato, ker jezik tega osnovnega dejstva ne
							pokriva. Nazadnje – v konkretnem času, ko postaja zmeda vedno bolj
							akutna – jim ta osnovna negotovost začne jemati politično, moralno in
							človeško kompetentnost. </p>
						<p>Da ima latentnost državljanske vojne v Sloveniji tako trdno in dolgo
							življenje, je predvsem posledica prizadevanj postboljševiške levice v
							politiki, v medijih, v kulturi. Državljanska vojna je za obstoj te
							levice ne samo koristna, ampak nujna, a le dokler se ljudje pokoravajo
							dogovoru, da je nihče ne bo videl. Dokler sicer deluje, a o njej nihče
							ne govori, je torej ni. Beseda politika, na primer, se že nekaj časa
							uporablja brez atributov, kakor da je ena sama, kakor da ne bi bilo
							nobene razlike, ali jo izvajajo postboljševiške ali pa izvorno
							demokratične sile. Toda to sta dve, v svojem zgodovinskem vzgonu tako
							različni sili, da je v njima koničasto nasprotje: ena od njiju teče v
							tradiciji Demosa, ena pa v tradiciji totalitarnih boljševiških sil,
							formalno prilagojenih demokratskim postideološkim shemam. Ena politika
							je pristna, druga nepristna; ena se lahko sklicuje na zgodovino, druga
							na ideološki mit, v lastni režiji postavljeni mit. Nasprotje med njima
							je tolikšno, da dosega razsežnost, ki smo jo označili za državljansko
							vojno. Nasprotje, ki pa mora ostati latentno in mutasto, kakor smo
							rekli. </p>
						<p>V nekem nedavnem televizijskem razgovoru se je po sebi, takorekoč,
							pojavila potreba, da <pb n="066"/>spregovori o odsotnosti prava in
							politične kulture. Voditeljica se je nad tem škandalizirala: »Kje pa je
							razlog? Saj nismo bili rojeni brez vse kulture in vsega védenja. Nekaj
							se je moralo zgoditi v vsem tem času. Kaj se je zgodilo?« Napeto sem
							čakal, da bo slednjič počilo in bo padla odločilna beseda. Vedel sem, da
							se ne bo nič zgodilo, a sem vseeno čakal, ker se mi je to sprenevedanje
							zdelo tako zelo nenaravno. Vedel sem, da bo tudi ta trenutek šel mimo
							neizkoriščen, kot vsi doslej, a sem v brezupu vendar upal, da se bo kdo
							oglasil in povedal, da je ozadje, ki generira našo nemoč in našo bedo,
							dejstvo, da duhovne in družbene parametre našega bivanja določa latentna
							državljanska vojna – v vseh svojih aspektih. V fizični državljanski
							vojni, ki je divjala v Sloveniji med vojno, so s pomočjo tujih
							političnih agentur zmagali boljševiki, ki so v deželi zrušili
							tradicionalni evropski red in uvedli svojega, zgrajenega na umetni
							ideološki zasnovi. (To je bil razlog, da so morali ta red vzdrževati s
							političnim nasiljem in biološkim iztrebljanjem ljudi drugačnega
							gledanja). Potem pa, ko so bili s sesutjem sistema, ki so ga postavili,
							poraženi tudi oni, so zaradi koncesije, da ruševin svojega sistema
							vojaško ne bodo branili, uspeli tudi v tem, da mirovna pogodba po
							državljanski vojni ni bila niti predlagana, kaj šele napisana in
							podpisana. Poraz boljševikov tako ni bil registriran, kar jim je
							omogočilo, da so v okviru demokratskih shem, formalno sprejetih, še
							naprej lahko uprizarjali svoje manipulativne posege v družbo in njene
							politične, gospodarske in kulturne strukture. To so izvori latentne
							državljanske vojne v Sloveniji. </p>
						<p>Prva ciljna točka kriptoboljševiške strategije je bila nova država, ki je
							nastala na ruševinah njihove psevdopolitične tvorbe. Država, ki je
							formalno nastala tudi s pomočjo njihovih plebiscitnih glasov – bili so
							ti glasovi del njihove sestopne igre – a je bila ta država vendarle
							nezaželen otrok, ker jih je venomer spominjala, da jih je zgodovina,
							njihova tolikanj izklicevana zaščitnica in garant, osmešila s svojo
							javno nezvestobo. </p>
						<p>Tako se je zgodilo, da je samostojna slovenska država postala predmet
							njihovega visceralnega sovraštva. A sovražiti neko stvar ni tako lahko.
							Mnogo laže je sovražiti človeka. Tu stopi v igro Janez Janša, ki ni bil
							samo viden politik te države, ampak človek, ki je bil z njo takorekoč še
							pred rojstvom, ne ravno njen oče, gotovo pa najmanj boter in varuh.
							Vedno se je zgodilo kaj, kar mu ni dovoljevalo, da bi branil njene
							interese. Poleg tega je bil Pučnikov človek, v poudarjenem pomenu te
							besede. Bil je tudi različen od drugih: drugače je hodil, drugače je
							govoril. Ni bil meščan. Tisoč let bi bilo premalo, da bi postal Darko
							Štrajn. Salonski boljševiki so čutili, da jih prekaša, vseslovenska
							liberalna klientela pa jim je sledila že zaradi tega, ker masa šele
							takrat najde svoj mir, ko najde koga, ki ga lahko sovraži. V preteklosti
							so videli lepo pravljico in to jim je Janša uničil. Obenem pa niso bili
							takega duha, da bi jih totalitarizem motil. </p>
						<p>Dvajset let so ga prenašali in sprašujemo se, kaj se je zgodilo, da so ga
							sedaj sklenili odstraniti. Že lani spomladi so preko sindikatov
							dokazovali, da lahko na vitalnih sektorjih onemogočijo državo. Kaj pa
							jih je nagnilo, da so se odločili za to simbolno smrt. Res, le kaj? Ali
							so bili to njegovi začetni uspehi pri saniranju slovenske finančne in
							gospodarske krize? Ali je nastopila nevarnost, da postane nekakšen
							rešitelj naroda in države? To bi bilo res neznosno, po vseh porazih, ki
							so zadnje čase doleteli levico: Pahorjeva politična Canossa; zasilni
							značaj njegove predsedniške zmage; nerodno Jankovićevo štorkljanje po
							političnem parketu; v celoti pa moreča slutnja konca postboljševiške
							kariere sploh. </p>
						<p>Nazadnje le ne bi bilo tako čudno, če bi ljudje končno zagledali nekaj
							tako enostavnega, kot je končni seštevek in bilanca boljševiškega posega
							v zgodovino naroda. Naj ga predstavimo v nekaj črtah. </p>
						<p>Najprej njegova montaža. Montaža boljševiškega socializma je dokazano
							stala štirideset tisoč slovenskih življenj: dvajset tisoč jih je vzela
							boljševiška roka neposredno, dvajset tisoč pa posredno, z reklamnim
							vodenjem takoimenovanega narodnoosvobodilnega boja. Toliko glede
							montaže. Demontaža pa sicer vsaj doslej ni zahtevala nobenih življenj.
							Razgradnja nečesa tako nenaravnega, kot je družbena lastnina v zasebno
							lastnino, pa je tako zapleten proces, da daje obilo prostora za
							protipravno ravnanje. Poleg tega pa so se tega sekularnega lova na
							imetje lahko udeležili samo tisti, ki so imele določene teoretske, še
							bolj pa praktične izkušnje v ravnanju z velikim premoženjem. To pa so
							bili izključno – ponavljam, izključno – ljudje, ki so bili del
							nomenklature ali pa z njo v tesnih navezah. Ljudje, ki so kravalizirali
							po ulicah in trgih, bi lahko vedeli, katera politika jim je torej
							»ukradla državo«. A ni šlo za to. Šlo je za izgon Janše iz politike. Kar
							sledi, je neizogiben sklep. Bilanca slovenskega dvajsetega stoletja je
							naslednja: montaža boljševiškega socializma je stala štirideset tisoč,
							lahko rečemo nedolžnih življenj; njegova demontaža pa neki <pb n="067"
							/>mnogokratnik številke 40.000, ki označuje depriviligirane izgubaše v
							lastninski tekmi in ponovno pavperizacijo slovenskega proletariata.
							Bilanca je jasna, akterji tudi in pomen celotne zgodbe tudi. </p>
						<p>In vendar je evropska poslanka mag. Tanja Fajon med nedavnim obiskom v
							»starem kraju« mogla formulirati željo, da bi rada peljala ljubljanske
							protestnike v evropski parlament, da bi tam »argumentirano povedali,
							kako se pri nas rušijo pravna država in evropske vrednote«. Kdo ruši
							pravno državo in evropske vrednote? </p>
						<p>To je ena od tisoč izprevrženih informacij in deformiranih dejstev, ki
							jih slovenski mediji vsak dan servirajo domači in tuji javnosti. Da bi
							pokazal, kako to učinkuje, bom še sam izdelal eno tako informacijo. Dr.
							Božo Repe je v nedeljo 13. januarja 2013 rekel, da so »banditi postali
							osvobodilna vojska«. Ta citat je seveda ponaredek. Repe ni povedal nič
							takega. Rabil je sicer iste besede v istem zaporedju, njihov pomen pa je
							bil čisto drug. S to malverzacijo pa smo hoteli povedati samo to, kaj se
							dogaja v ljudeh tisočkrat in tisočkrat na dan, ko morajo – v svoji
							nemoči – prenašati ohole domislice medijskih gospodarjev resnice. </p>
						<p>Naj vam navedem še en primer. V Delu 14. jan. 2013 je Lojze Sočan (ES me
							je poučila, da je gospod profesor s FDV) plediral za to, da bi si
							Slovenci postavili za vzgled »družbo konsenza«. Prav, toda družbe
							konsenza so dveh vrst. Eno družbo konsenza je tisoč let ustvarjala in
							potem še tisoč let branila antično-krščanska civilizacija. Druge »družbe
							konsenza« pa so tiste, ki so jih v dvajsetem stoletju zagotavljale tajne
							policije in katera od variant partije. Zamislil pa si je to »družbo
							konsenza« in idejni osnutek zanjo izdelal padli evropski intelektualec. </p>
						<p>Družba konsenza, ki so jo po različnih slovenskih mestih nedavno
							izklicevali zaripli protestniki, je bila družba konsenza druge vrste</p>
					</div>
				</div>
				<div type="div2">
					<head>O resnici in resničnosti</head>
					<docAuthor>Marko Kremžar</docAuthor>
					<div type="div3">
						<p>Na začetku križevega pota stoji Pilatova zavestna obsodba nedolžnega in
							njegovo vprašanje: »Kaj je resnica?” (<emph>Jn 18,38</emph>)</p>
						<p>Ker evangelist Janez ne poroča, da bi Jezus na to vprašanje odgovoril, se
							upravičeno vprašamo, zakaj je molčal On, ki je še prejšnji večer ob
							Tomaževih dvomih dejal o sebi, da je Pot, Resnica in Življenje.
								(<emph>Jn 14,6</emph>) Če smemo tvegati odgovor, lahko rečemo, da
							naš Odrešenik ob tej priložnosti verjetno ni spregovoril, ker je bil
							odgovor izražen že v samem vprašanju.</p>
					</div>
					<div type="div3">
						<head>Kaj je resnica?</head>
						<p>Človek se lahko vpraša o resnici na več načinov. V trenutku dvoma se
							lahko obrnemo k nekomu, ki mu zaupamo, in ga prosimo, naj nam pomaga
							prav odgovoriti na vprašanje: Kaj je resnica? Tudi je mogoče, da se
							zamislimo ob vrsti različnih mnenj in sami pri sebi zaskrbljeno rečemo:
							Kaj je resnica? V obeh primerih si želimo odgovora, ker smo prepričani,
							da resnica je. Dvomimo o svoji zmožnosti, da bi jo našli brez pomoči ali
							brez dodatnega napora, a ne dvomimo, da resnica je in da nam je
							potrebna. Mogoče pa je tudi, da brezbrižno skomignemo z rameni in z
							istimi besedami odrinemo od sebe vsak poizkus iskanja resnice. V tem
							primeru ne gre več za pravo vprašanje, temveč za izraz dvoma o obstoju
							kakršnekoli resnice.</p>
						<p>Iz Pilatovega stavka: »Kaj je resnica,« ne zveni želja po spoznanju,
							marveč skeptičen prezir do iskanja resnice, ki je zanj neoprejemljiv in
							konec koncev nezanimiv pojem. Njegovo navidezno vprašanje je odgovor na
							slovesno izjavo, s katero je Jezus zaključil svoj zagovor pred svetno
							oblastjo: »Zato sem rojen, in zato sem prišel na svet, da pričujem
							resnico. Kdor je iz resnice, posluša moj glas.« (<emph>Jn 18,37 in
								sled.</emph>)</p>
						<p>Zadnje Kristusovo sporočilo in opozorilo, izrečeno svetni oblasti, govori
							o pomembnosti resnice. In ko oblast, poosebljena v Pilatu, malomarno
							zavrže moralno vrednoto, ki jo predstavlja resnica, brez oklevanja javno
							ponovi svoje prepričanje o obtoženčevi nedolžnosti in ga hkrati obsodi
							na smrt. Zanimivo, da je ta vzornik skeptikov in sodobnih relativistov
							pokazal hkrati prezir do resnice in do pravice. Obsodil je človeka, ki
							ga je spoznal za nedolžnega, in si nato umil roke. Lahko si ga
							predstavljamo, kako si ob tem dejanju posmehljivo zamrmra: »Kaj je
							pravica?«</p>
						<p>V tej povezavi dogodkov lahko vidimo potrdilo, da je spoštovanje resnice
							neločljivo povezano s pravičnostjo, oboje pa z vladarsko, lahko bi
							rekli, s politično dejavnostjo. Še več. Gre za moralni vrednoti, ki s
							svojo prisotnostjo ali <pb n="068"/>odsotnostjo zaznamujeta slehernega
							javnega delavca, pa tudi njegovo delo in posredno celotno družbo.
							Pilatov primer nas opozarja na težke posledice nespoštovanja resnice in
							preziranja pravice. Ni mogoče zavestno zavreči resnice, ne da bi hkrati
							na neki način povzročali krivico, ki doseže v naravnem redu svoj višek v
							uničenju življenja.</p>
					</div>
					<div type="div3">
						<head>Ena ali več resnic?</head>
						<p>Dandanes se širi po svetu in celo med kristjani dvom glede obstoja
							objektivnih resnic. Od vseh spoštovana resnica z veliko začetnico se
							umika mali resnici, ki je iz dneva v dan bolj podobna osebnemu,
							razpoloženjskemu mnenju. Resnica, ki bi morala povezovati človeštvo
							okrog svoje veličine v smiselno enoto, postaja, razveljavljena v okviru
							relativizma, sredstvo naraščajočega drobljenja družbe in tudi že njenih
							temeljnih naravnih občestev. Vse bolj pogosto je, da živijo celo verni
							ljudje ne le dvojno moralo, marveč da sprejemajo v praksi tudi neko
							medlo dvojno resnico.</p>
						<p>Pojav sprejemanja več resnic, »moje«, «tvoje«, »naše« in »vaše« resnice,
							izhaja, ne glede na filozofske osnove, iz vsakdanje želje povprečnega
							sodobnika po ugodnem, neodgovornem, predvsem pa nekonfliktnem življenju.
							Sodobni človek beži pred konflikti, boji se biti drugačen, različen od
							množice. Jasnost mišljenja mu je neprijetna, ker bi utegnil ob svetlobi
							opaziti ob sebi kak, morda še težko sprejemljiv, sodobni poganski
							»tótem«. </p>
						<p>Sprejemanje možnosti, da obstaja več resnic, pa je lahko tudi posledica
							nekritičnega sprejemanja več, lahko tudi vzporednih realnosti. Od nekdaj
							je človek ob objektivni, ontološki stvarnosti, katere izraz je resnica,
							iskal oddiha v magični, fantastični, ali kot jo imenujemo danes, tudi
							virtualni realnosti, ki se izraža v čustvenem doživetju in pripovedi, pa
							tudi v srhljivem užitku zunanjih vtisov.</p>
						<p>To je realnost, ki jo doživlja pisatelj ob snovanju povesti in bralec, ko
							se vživi v njegovo pripoved. Tako, magično realnost vsebuje tudi slika
							ali kip kot umetnina, poleg objektivne stvarnosti, predmeta samega na
							sebi. Tudi igra, bodisi kot teater ali kot hazard, vpelje človeka za
							nekaj časa v svet fantastične realnosti. Podobna je virtualna
							računalniška realnost, ki ni isto kot objektivna stvarnost računalnika.
							Taka fantastična, neresnična realnost je od nekdaj vplivala na čutenje
							ljudi, a verjetno malokdaj v preteklosti tako množično kot v zadnjih
							desetletjih v svetu televizije in računalništva. Čeprav zaradi svoje
							minljivosti ne more nadomestiti v vsakdanjem življenju objektivne
							realnosti, jo vendarle lahko zastre do take mere, da človek za hip nanjo
							pozabi. Iz vsakdanje prakse vemo, da se ljudje zatekamo ne le v poezijo,
							v umetnost ali v hipnotični čar televizijskega ali računalniškega
							zaslona, ampak tudi v svet hazardne ali virtualne igre in športa, da
							pozabimo za »kratek čas« na težo in objektivno realnost dneva. </p>
						<p>Pri tem je treba poudariti razliko med poezijo, glasbo, skratka, med
							umetnostjo in med drugimi oblikami magične realnosti. Medtem ko ostajajo
							te na površju čutnega dojemanja, pa se resnična umetnost, ki je sicer
							lahko tudi razvedrilo, ob poustvarjanju lepote nagiba k uvidom globlje,
							ne manj resnične stvarnosti. Ta lastnost, ki jo dojame, kdor umetnino
							doživlja, daje umetniškim delom trajnejšo veljavo, ki je ostale oblike
							kratkočasnih, a površinskih razvedril nimajo. </p>
						<p>Kolikor sega omenjena namišljena, fantastična realnost na področje
							človekovih čutov in čustev, je subjektivna in kratkotrajna. Srečujemo se
							pa še z drugo neresnično »realnostjo«, ki jo je imenoval npr. de Athayde
							v svojem času mitološka realnost,<note place="foot" n="4">Tristan de
								Athayde, »Mitos de nuestro tiempo«, zal. Difusión 1944, Buenos
								Aires.</note> a bi jo danes verjetno laže prepoznali pod imenom kake
							ideologije. Ta ima globlje korenine in trajnejše posledice.</p>
						<p>Mit si ljudje ustvarimo tako, da dajemo nečemu, kar osebno cenimo, značaj
							vrednote, ali da damo neki resnični, a relativni vrednoti nižjega reda
							značaj absolutne vrednote. V vsakem primeru vsebuje mit ob nečem, kar je
							subjektivno vredno, nekaj, kar ni resnično. Pri velikih družbenih
							mitologijah, kot so ideologije zadnjih stoletij, gre za prevrednotenje
							resničnih vrednot, kot so npr.: svoboda, država, narod, pa tudi imetje
							in napredek, ki so si jih postavili ljudje na vrh svoje vrednotne
							lestvice. Tako so si ustvarili mite, ki pogojujejo njihov pogled na svet
							in na vrednotenje v okviru bolj ali manj okrnjene stvarnosti, ki ji
							lahko rečemo tudi ideološka realnost. V sodobnem svetu se ta izraža kot
							ideologija, pa tudi kot sekta, s stališča objektivne resničnosti pa kot
							zmota. Ta sicer neresnična realnost lahko pritegne in tudi zasvoji
							človeka zaradi delne resničnosti ali vrednote, ki jo vsebuje. Iz istega
							razloga imajo miti lahko močan in dolgotrajen vpliv tako na posameznika
							kakor tudi na družbo.</p>
						<p>Ker moremo vrednost vrednot med seboj le primerjati, se celotna
							hierarhična piramida vrednot ureja z ozirom na eno in edino absolutno
							vrednoto, ki z vrha vrednotne piramide ali lestvice pogojuje vse druge
							relativne, nižje <pb n="069"/>stoječe vrednote. Kadar si ljudje
							postavimo na vrh te lestvice neki mit, smo s tem pogojili celotno
							strukturo vrednot in z njo, če se tak pogled na svet razširi,
							zaznamovali kulturo z nekim svetovnim nazorom, z ideologijo, in smo v
							skladu z njo pričeli usmerjati družbo. </p>
						<p>Verstva, ki priznavajo Boga kot najvišje Dobro in popolno vrednoto,
							poznajo mistiko, to je globoko doživet, neposreden stik človeka z Bogom.
							Podoben, a ne enak enostranski odnos si ustvarjajo ljudje tudi do mitov.
							Kakor resnična vrednota, ustvarja tudi mit s posamezniki bolj ali manj
							močno vez pripadnosti. Tak, mistični odnos do mita omogoča ljudem, da
							živijo nekritično v mitološki ali ideološki realnosti, da v skladu z njo
							delujejo in so se za svoj mit tudi pripravljeni žrtvovati. Ker miti,
							kljub delnim vrednotam, ki jih vsebujejo, niso resnični, se prej ali
							slej izčrpajo, izgubijo prepričljivost in privlačnost. Vendar ljudem, ki
							so se navadili na te vrste »realnost«, ni težko zamenjati preživelega
							mita z drugim ali pa zdvomiti nad vsako resničnostjo in nad sleherno
							resnico.</p>
						<p>Še ne oddaljena preteklost je pokazala, da pripadnikom nacistične kakor
							tudi komunistične ideologije ni bilo težko zamenjati prej nedotakljivih
							mitov z novimi, ne da bi to vplivalo na njihovo življenjsko prakso.
							Ustvarjanje novih mitov in prilagajanje starih novim razmeram omogoča
							»izbrancem«, ki razpolagajo s potrebnimi sredstvi, da ohranjajo videz
							neprestane »naprednosti« tudi potem, ko se je izkazala nerabnost
							njihovih dotedanjih dogem. </p>
						<p>Pri mnogih sodobnikih pa je ob razočaranju nad izčrpanim mitom zazijal na
							vrhu njihove vrednotne lestvice vrednot nov mit, ki je praznina.
							Nihilizem kot odsotnost sleherne vrednote, kar ima kot posledico
							radikalno skepso, postaja z vsakim dnem močnejša družbena silnica,
							usmerjena proti temeljni, eksistenčni vrednoti, ki je življenje.</p>
					</div>
					<div type="div3">
						<head>Resničnost in življenje</head>
						<p>Sprejetje objektivne resničnosti, ki je naša naravna danost in izhodišče
							realizma, je potreben pogoj za življenje iz resnice in končno za obstoj
							človeškega rodu. Ta trditev bi se lahko zdela še pred nekaj leti
							pretirana, a jo današnji svet potrjuje, ne morda s filozofskimi dokazi,
							temveč z vsakdanjo prakso.</p>
						<p>Svoboda je velik dar, ki zaznamuje človeka in mu daje posebno odliko
							sredi živega stvarstva, ki ga obdaja. Zato upravičeno trdimo, da je
							svoboda naša prirojena pravica, a pri tem ne bi smeli prezreti, da vsaka
							pravica nalaga odgovarjajočo dolžnost. Svobodo moramo živeti odgovorno.
							Pomeni, da bomo za naše svobodne odločitve dajali odgovor pred
							Stvarnikom, ki nam je ta dar zaupal, pa tudi pred soljudmi, pred družbo,
							ki jo s svojimi dejanji in opustitvami duhovno in tvarno bogatimo ali
							oškodujemo.</p>
						<p>Za ljudi, ki ne verujejo v Stvarnika, se odgovornost omejuje na dejanja,
							ki jih zahteva, prepoveduje ali dovoljuje družbeni dogovor v obliki
							zakona. Ker pa zakone pišejo in po njih razsojajo ljudje, pomeni, da v
							takem primeru človeštvo samo odloča, kaj je dobro in kaj slabo. Tako
							postajamo ljudje odgovorni le sami pred seboj, kar spominja na prvo
							skušnjavo človeškega rodu, o kateri nam govori Geneza. Prva človeka sta
							verjela Zapeljivcu, da se jima bodo, ko prelomita ustvarjeni red,
							»odprle oči in bosta kakor Bog«, ker bosta »spoznala dobro in hudo«.
								(<emph>1Mz 3,5</emph>) Pomeni, da bosta lahko sama, po svojem
							spoznanju, odločala o tem, kaj je dobro in kaj ne. Kolikor so zakoni, ki
							jih ljudje spreminjamo po želji večine, odsev le našega lastnega
							vrednotenja in naših želja, smo odgovorni le pred seboj. Na ta način se
							krepi v družbi skupinska, v posameznikih pa osebna sebičnost. Sebičnost
							pa je nasprotje ljubezni, ki je vir življenja. Tako je razumljivo, da je
							postala smrt, ki je prvotni človek ni poznal, kot beremo na prvih
							straneh Geneze, posledica naše, vase zagledane, izvirne sebičnosti.</p>
						<p>Sebičnež, ki se usmerja vase, izgublja s tem čut za potrebe bližnjih in
							za njih pravico, pa tudi za globljo stvarnost, ki ga obdaja, ter postane
							brezbrižen tako do resnice kakor do Stvarnika. Zapira se v ozek svet
							svojih neposrednih koristi, vtisov in čutov. To je lepo povzel prof.
							Milan Komar v svojem eseju »Pot iz mrtvila« takole: »Pomanjkanje smisla
							za resnico in z njim združena nesposobnost za dobroto, ki jo tolikokrat
							opazujemo v današnjem svetu, sta v veliki meri posledica propadanja
							zavesti, da je stvarnost božje delo, da za stvarmi stoji Bog.«<note
								place="foot" n="5">Milan Komar; »Pot iz mrtvila«, zal. Claritas,
								Ljubljana, 1999., str. 59.</note>
						</p>
						<p>Še dolgo po tem, ko je človek zbrisal s svoje vrednotne lestvice Boga, je
							po tradiciji vendarle vrednotil še velik del dejanj v skladu z naravnim
							redom, čeprav ga ni priznaval. Relativne, a resnične vrednote, katerim
							je dajal človek absolutno vrednost, so vendarle vsebovale toliko
							resnične veljave, da so lahko pomagale živeti, četudi so, kolikor so
							bile zgrešene, življenje tudi otežkočale. Morda so bile kdaj celo vzrok
							trpljenja in smrti, a niso bile namenoma usmerjene proti življenju. Ko
							pa je <pb n="070"/>
						</p>
						<figure>
							<graphic url="slike_z_88/z_88_43.png"/>
							<head>Pot … resnica … življenje <name type="author">Janez Rihar</name>
							</head>
						</figure>
						<p>iz našega osebnega in družbenega življenja izginil pojem najvišje,
							absolutne vrednote in se je s tem sesul ves vrednotni sistem, ki je,
							celo kljub večkrat zgrešenemu vrednotenju, skozi tisočletja predstavljal
							moralno strukturo družbe, smo pričeli ljudje uporabljati svojo svobodo
							samomorilno.</p>
						<p>Morda smemo prvič, odkar je modri Sirah pred tisočletji zapisal: »Pred
							človekom sta življenje in smrt, kar hoče, se mu bo dalo (<emph>Sir
								15,17</emph>),« te besede razumeti dobesedno. Človeški rod ni le
							zmožen uničiti zemlje z energijo, ki jo je odkril ob spoznavanju in
							drobljenju materije, ni zmožen uničiti življenja le z zastrupljanjem
							narave, marveč je z mamljivim občutkom popolne, neodgovorne svobodnosti
							brezobzirno segel v srčiko naravnega reda, v človekovo najglobljo
							danost, v njegovo spolnost, v spočetje življenja in v družino.<note
								place="foot" n="6">Prim. Francis Fukuyama: Konec človeštva; zal.
								Žepna knjiga, Tržič, 2006, str. 282–285.</note>
						</p>
						<p>Človek, ki ne veruje v Stvarnika in ne spoštuje resničnosti stvarstva,
							tudi ne spoštuje sebe, ker vidi v sebi in v človeštvu produkt slučaja in
							ne smiselnega izraza božje ljubezni. Neodgovorna svoboda in prezir
							naravne danosti imata za posledico, da hoče po božji podobi ustvarjeni
							človek sam sebe ustvariti na novo, po lastni podobi. To poskuša doseči
							na več načinov, značilno pa je, da je pri tem zagledan vase kot v svojo
							stvaritev. Pomeni, da svojo sebičnost veča, dokler povsem ne izgubi čuta
							za drugega. Tako postane svet za sebičneža, kot pravi Milan Komar, »le
							skupek možnih orodij in sredstev za njegove cilje. Ko sebičnež gleda
							stvari in ljudi le s tega stališča, jim vzame, kar imajo na sebi
							najzanimivejšega in najbolj živega, to je njihovo posebnost in
								osebnost«.<note place="foot" n="7">Milan Komar, ibid., str.
								120.</note>
						</p>
						<p>Posplošena sebičnost, ki je odsotnost ljubezni, drobi družbo, jo
							spreminja v neosebno množico, razkraja občestvene vezi in jih ob iskanju
							neposrednih koristi nadomešča z impulzi medsebojne manipulacije. Pri tem
							sebičnost močnejših v praksi omejuje svobodnost ostalih, kar skušajo
							prekriti s poudarjanjem človekovih pravic, ne da bi se pri tem vprašali,
							od kod človeku te pravice. Odsotnost odgovora na to vprašanje ima za
							posledico, da pripisujemo vedno pogosteje iste, človeku lastne pravice,
							v enaki meri vsem živim bitjem, ne da bi razmislili o njih izvoru. </p>
						<p>Poudarjanje temeljnih človekovih pravic je potrebno, vendar če pri tem
							ustvarjamo videz, da so te pravice neomejene, da jih ne <pb n="071"
							/>uravnovešajo enako pomembne dolžnosti, prepričujemo sebe in druge o
							človekovi neomejeni suverenosti, kar lahko zapelje prej ali slej
							razočarano človeštvo v uporno nezadovoljstvo in nemir. Posledičen
							občutek frustracije skušajo omiliti arhitekti sodobne družbe z mitom
							popolne in neomejene svobodnosti, ki se izraža v iskanju nenehnega
							užitka v spolnem razvratu, v uživanju mamil, pa tudi v mitu trajne,
							neomejene blaginje. Taka življenjska praksa vodi človeka v nerealni svet
							zunanje, večkrat bolestne aktivnosti, ob razpuščeni notranji pasivnosti,
							trpnosti, kjer je pod vplivom zunanjih vtisov doma razgibana
							»animacija«, kjer pa je le malo življenja.</p>
						<p>Iskanje popolne, neodgovorne svobodnosti usmerja ljudi v rahljanje
							zakonskih in družinskih, pa tudi drugih družbenih vezi. Ločitev zakoncev
							je olajšana do take mere, da zakonske obljube ne pomenijo več trajne
							varnosti ne zakoncema in ne otrokom. Na ta način postane zakonska
							pogodba formalnost brez globljega pomena. Kot tako jo nove generacije
							upravičeno opuščajo in pričenjajo živeti brez dolgoročne perspektive, ki
							jo daje družina. Živijo v nerealnem svetu neprestane sedanjosti, brez
							korenin pa tudi brez upanja.</p>
						<p>Človeški rod je od nekdaj grešil z uničevanjem življenja s pomočjo vojn,
							preganjanj in revolucij. Človeštvo je sprejemalo te vrste množično
							uničevanje življenj kot nujno zlo, medtem ko je bil uboj, nasilna
							prekinitev življenjske poti posameznika, vse čase obsodbe vredno
							dejanje. Podobno je bil splav, uničenje človeškega življenja pred
							rojstvom, v evropskem kulturnem krogu zločin, dokler je bila to izjemna,
							posamična praksa. Ko se je spremenil te vrste poboj v svetovno razširjen
							genocid, je družba, pogreznjena v prakso neomejene in neodgovorne
							svobodnosti, poiskala za svoja dejanja, s prezirom naravnega reda in
							življenja, vrsto opravičil. ZNOVA si je vzela pravico odločati o tem,
							kaj je dobro in kaj je hudo, ter tako naredila odločilni korak k
							uveljavljanju kulture smrti.</p>
						<p>Poskusi kloniranja človeka in spolni relativizem sta izraza človekove
							zagledanosti vase, to je nagnjenja, katerega korenine segajo v Genezo, v
							pričetke človeškega rodu. V Svetem pismu beremo, da je Stvarnik
							»ustvaril človeka po svoji podobi, po Božji podobi ga je ustvaril,
							moškega in žensko ju je ustvaril«. (<emph>1Mz 1,27</emph>) Vendar sta
							prva človeka kmalu hotela postati »kakor Bog« in sta s tem povzročila
							sebi in svojemu rodu trpljenje in smrt. Tudi sodobni človek iz istega
							napuha prezira resničnost božjega stvarstva, zavrača svoje mesto v svetu
							ter hoče postati stvarnik; vzvišen nad sleherni naravni zakon in red
							hoče ustvarjati življenje brez dejanja ljubezni, in če mogoče, tudi
							klonirati novega človeka, enakega sebi.</p>
						<p>Zavračanje po naravi dane spolnosti, začrtane v genskem zakoniku, z vedno
							pogostejšim uzakonjenjem »pravice«, da si vsak lahko izbere svoj spol po
							lastni volji, pa enačenje istospolnih in zato nerodovitnih združenj z
							družino, je le eden od pojavov, ki kaže na prezir življenja. Tudi
							posplošeno preprečevanje naravnega spočetja, praksa neplodne spolnosti,
							ob hkratnem iskanju umetnega oplojevanja, s skladišči zamrznjenih
							zarodkov, vodi v razvrednotenje družine in človeškega življenja. Kolikor
							bi se taka praksa, skupaj z množičnim morjenjem nerojenih otrok in
							rastočim hlastanjem po lažnih videzih mamil, razširila po vsem svetu, bi
							ogrožala zdravo rast, če ne preživetje človeškega rodu. </p>
						<p>Podobno, kot je smrt Pravičnega sledila Pilatovemu skeptičnemu preziru
							resnice, vodi tudi v današnjem času, morda še v večji meri kot sicer,
							prezir resničnosti in resnice v kulturo smrti. A kakor v Pilatovem
							primeru smemo upati tudi zdaj in vedno, da bo končno in po preizkušnji
							trpljenja življenje premagalo smrt.</p>
					</div>
					<div type="div3">
						<head>Stvarnost in dobro</head>
						<p>Čeprav je Pilatov primer dokaz, da nespoštovanje resnice ni nov pojav, pa
							je vendarle res, da je razvrednotenje resnice doseglo s sodobnim
							relativizmom tako širok razmah v svetu, da bi ga lahko prištevali med
							značilnosti tako imenovane »postmodernosti« ali morda bolje »pozne
							modernosti«. Če je bila politika od nekdaj področje, na katerem se je
							relativizem počutil nekako doma, je njegov vpliv postal prevladujoč tudi
							v kulturi in v osebni vsakdanjosti. Relativizem postaja pravilo –
							splošno sprejet princip – in predstavlja prav zato, prej kot novo zmoto,
							posplošeno življenjsko prakso sodobne družbe. </p>
						<p>Trdne verske resnice, ki so nekoč zaznamovale družbo, ostajajo zdaj
							zaprte v okviru osebne religioznosti, medtem ko naj bi znanstvene, tudi
							filozofske resnice, usmerjale svet. Na ta način postaja vera, kljub
							oznanjanemu personalizmu, vsaj na videz hroma in neživljenjska, medtem
							ko ima družbeno sprejeta resnica vrednost zadnje mode ali trajnost
							najnovejših znanstvenih dognanj. Sodobni človek, ki naj bi povezoval
							celotno in pestro resničnost v trdno in organično enoto, nima več
							potrebne notranje sile in ne volje za to zahtevno in nikdar dokončano
							delo. Zato čuti v sebi razklanost in napetosti med različnimi in
							spreminjajočimi se »resnicami«.<pb n="072"/>
						</p>
						<p>Tak način življenja in mišljenja je izraz človekove notranje
							izpraznjenosti in plitvosti. Le v globini človekovega srca je skrita
							moč, ki lahko druži transcendentno resničnost z resničnostjo duhovnega,
							čustvenega in tvarnega sveta. Potrebna harmonija, ki si jo človek želi v
							osebnih in družbenih odnosih, se izraža v razumsko utemeljenih dejanjih,
							a ima svoje korenine v človekovem srcu. Družbena razklanost, ki presega
							socialno problematiko ter otežkoča skladnost mišljenja in strpnega
							pogovora, je le viden izraz človekove notranjosti. Vzroke in tudi
							rešitev neštetih konfliktov na področju kulture, gospodarstva in
							politike je iskati v globini, v bistvu človekove biti, na kraju, kjer
							sta doma kreposti ljubezni, pa tudi srčnosti.</p>
						<p>Ni mogoče služiti dvema gospodoma, pa tudi ne živeti intenzivno več
							resničnosti, niti nositi v sebi dveh ali celo mnogih nasprotujočih si
							resnic. Odločitev za eno samo resnico ni pričetek kake družbene
							nestrpnosti, temveč je za vsakega človeka pogoj za dosego notranje
							skladnosti, to je, notranjega miru. Kot vsaka odločitev pa zahteva tudi
							ta najprej razumno spoznanje, potem pa pogum, da se v skladu s
							spoznanjem odločimo. Ko je storjena ta prva in osnovna odločitev, je s
							tem nakazano izhodišče za pot, ki vodi k celovitemu, harmoničnemu
							pogledu na svet, kar preseže posameznika in deluje pomirjujoče tudi na
							družbo.</p>
						<p>Gre za priznavanje ustvarjenega, v bistvu dobrega (<emph>prim.1Mz
								1,31</emph>) naravnega reda, ki je v diametralnem nasprotju s
							teorijami o začetnem kaosu in o človekovi popolni suverenosti pri
							ustvarjanju »svojega« reda. Če je namreč red, ki je pred človekom,
							dober, ker je izraz Stvarnikove zamisli, potem se je mogoče približevati
							harmoniji le po spoznavanju globoke urejenosti, ki je v stvareh. Josef
							Pieper v svoji razpravi o resnici in dobroti poudarja staro sholastično
							misel, da temelji vsaka moralna dolžnost na resničnosti biti. »Stvarnost
							je osnova etike. Vse dobro je v skladu z resničnostjo.«<note
								place="foot" n="8">Josef Pieper: »Die Warheit und das Gute«, španski
								prevod: »El descubrimiento de la realidad.« Zal. Rialp, Madrid,
								1974; str. 15 in sled.</note> Stvarnost – realnost – je osnova
							vsega, kar imenujemo »dobro«, kajti biti dober pomeni biti v skladu z
							bistvom stvari, to je z ustvarjenim redom in s samim seboj. Potemtakem
							smemo z gotovostjo trditi, da bodo kakor pretekli tudi sedanji
							ideologizmi prej ali slej v svoji zagnanosti omagali, ker ne sprejemajo
							danosti stvarstva in zato tudi ne upoštevajo človekove narave take, kot
							v resnici je.</p>
						<p>Spoznavanje bližnjega in tudi narave vodi do razumevanja, to pa do
							spoštovanja, in če gre za osebo, lahko tudi do ljubezni, ki je najvišja
							stopnja skladnosti in harmonije, pa tudi tega, kar imenujemo dobro.
							Poglabljanje našega poznavanja resničnosti je potemtakem izhodišče za
							zorenje osebnih odnosov ter znanstvenega in socialnega, pa ne nazadnje
							tudi apostolskega dobrega dela.</p>
						<p>Če pa je tako, potem sloni vse javno delo, od politike pa do kulture in
							gospodarstva, na usklajanju spoznanj stvarnosti z vsakdanjimi
							odločitvami in z načinom življenja. Napake v presojanju globinske
							filozofske, psihološke, sociološke in tudi materialne realnosti vodijo v
							osebno in družbeno nejasnost, v zmedo, v konfliktnost in nesrečo. Ni
							mogoče govoriti o moralni družbeni ureditvi pa zanemarjati resničnost,
							kajti resnica kot temeljna moralna vrednota je izražanje tega, kar je:
							je izraz resničnosti.<note place="foot" n="9">Prim. Sv. Avguštin: »De
								vera religione«, 36; Sv. Tomaž Akvinski: »Quaestiones disputate de
								veritatae«, 1, 1. po: J. Pieper: n. d., str. 18.</note>
						</p>
						<p>Goethejeva pesniška intuicija je poenostavila to misel takole: »Vse
							zakone in moralne norme je mogoče povzeti v eni sami, ki je:
								resnica«.<note place="foot" n="10">J. W. Goethe: A Müller, 28. 3.
								1819.</note> Pomeni, da z resnico stoje in padejo vse moralne
							kreposti, tudi pravica, z njimi pa tudi upanje na kakršnokoli družbeno
							harmonijo. To bi si morali priklicati v spomin vsi, ki mislijo, da je
							mogoče doseči družbeni mir in rast preprosto s pozabo ali s prikrivanjem
							sedanje ali pretekle večkrat boleče resničnosti. </p>
					</div>
					<div type="div3">
						<head>Iskanje resnice</head>
						<p>Vendar priznavanje resničnosti ni dovolj. Poklicani smo k njenemu
							spoznavanju, k prodiranju v njeno nikdar doseženo globino. Najgloblji
							razlogi pa tudi bližnje in daljne, neslutene posledice človekovih dejanj
							presegajo, kakor vse božje stvarstvo, naše neposredno izkustvo; izmikajo
							se nam v nepoznano, kjer slutnje, intuicije, odpirajo pot znanosti.
							Vendar skrivnost sama na sebi ne obstaja, kajti vse, kar je ustvarjeno,
							izžareva Stvarnikovo luč. Naša, človeška omejenost povzroča
							skrivnostnost še nepoznanega. Misterij ni v nekakem božjem zagrinjalu
							resničnosti, temveč v človekovi omejenosti, da bi mogel dojeti
							neskončno. Poklicani smo torej, da se poglabljamo v skrivnosti, ki so
							hkrati izziv stvarnosti našemu umu in Stvarnikov opomin človeku, da se
							kot posameznik in kot družba zave svoje majhnosti, pa tudi veličine, ter
							ga tako usmerja k ponižnosti in k zaupnem iskanju.</p>
						<p>Skrivnost je odmikajoča se meja našega spoznanja resničnosti, nikakor pa
							meja resničnosti same. Ker skriva vsaka stvar v sebi resnico, je
							človekova moralna, ne le praktična naloga, da to mejo neprestano širi in
							s tem veča svoje gospodstvo nad svetom. Pri tem človek odkriva, a ne
							ustvarja. Odkriti pa ne moremo ničesar, kar ne bi obstajalo pred nami.
							Na znanstvenem, gospodarskem in na <pb n="073"/>kulturnem področju naj
							bi odkrivali resničnost z radovedno vedoželjnostjo in s čutom za
							koristno, to je za dobro ter za pravično in lepo, na političnem pa vse
							odkrito urejali pod vidikom skupne blaginje.</p>
						<p>Resničnost stvari vsebuje po sholastični analizi dvojni pomen. Prvi je,
							da pozna Bog vse stvari.<note place="foot" n="11">Tomaž Akvinski: »Nulla
								res est quam intellectus divinus actu non cognoscat.« Quest. disp.
								de veritate, 1,2 ad 4.</note> Zato ni nobena stvar sama na sebi
							iracionalna ali nerazumljiva. Drugi pomen pa je, da je božje poznanje
							stvariteljsko. Sv. Auguštin pravi v zaključku svojih »Izpovedi«, da vidi
							človek stvari zato, ker so, vendar stvari so, ker jih vidi Bog. Isto
							misel najdemo v zaključnem zboru Eliotove drame »Umor v katedrali«: »Vse
							stvari so, in vztrajajo v svojem obstoju, ker jih gledaš Ti, le ker jih
							Ti sam poznaš. Vse stvari obstajajo le v Tvoji luči.« Tako lahko
							razumemo Tomažev argument proti panteizmu, ko pravi, da je pravilneje
							umevati, da so vse stvari v Bogu, kakor da je Bog v stvareh.<note
								place="foot" n="12">Tomaž Akvinski: »Magis res sunt in Deo quam Deus
								in rebus.« Summa Theologica, 1,8,3 ad 3. Prim. J. Pieper: »Warheit
								der Dinge«, španski prevod: »La verdad de las cosas«, zal. Rialp.
								str. 148–151.</note>
						</p>
						<p>Ob tem pomislimo, da je za nas ljudi resničnost, to je stvarnost, časovno
							pred resnico, ki mora biti izrečena, da je, medtem ko obstaja resničnost
							ne glede na naše spoznanje. Ko se ljudje poglabljamo v realnost, jo
							odkrivamo, jo izrekamo, da postane resnica, če je naše spoznanje
							pravilno. Če pa se v naši presoji realnosti motimo, smo izrekli zmoto.
							Le v Bogu, ki je Stvarnik (<emph>1Mz 1,1</emph>) in Beseda (<emph>Jn
								1,1</emph>), se resničnost in resnica od vekomaj krijeta. Sta eno.
							Zato je Jezus upravičeno rekel o sebi, da je Resnica, ker ga od vekomaj
							izreka Beseda, da je Pot, katero nenehno vidi Stvarnik, in Življenje, ki
							ga v večni Ljubezni povezuje z Očetom in s Svetim Duhom. S tem je
							Odrešenik nakazal vernikom smer za pot skozi čas, hkrati pa tudi
							izpovedal svoje božanstvo.</p>
						<p>Vendar, kakor je izrazil že Anselm Canterburijski: »Le malo jih je, ki
							mislijo na resnico, ki je položena v bistvo stvari.«<note place="foot"
								n="13">Anselm Canterburijski: Razgovori o resnici, pogl.9.</note> Ta
							ugotovitev ni nekaka odveza od razmišljanja, ki naj bi bilo morda
							monopol poklicnih filozofov. Gre za ne ravno razveseljivo, a vedno
							veljavno ugotovitev, da je veliko ljudi, ki bi radi »ustvarjali«, a da
							jih je malo, ki bi se zavedali, da je potrebno najprej umevati
							ustvarjeno, spoznavati to, kar je. Sicer se lahko zgodi, da s prezirom
							reda, ki nam je bil zaupan, s svojim nesmotrnim poseganjem v naravo
							ustvarjamo v sebi in okrog sebe nered in z njim prinašamo sebi in drugim
							nesrečo.</p>
						<p>Med poklicanimi k iniciativni ustvarjalnosti, ki naj bi jo vodilo
							spoznavanje resničnosti, imajo svoje obvezno mesto izobraženci, javni
							delavci, vzgojitelji, politiki, in na poseben način tudi inovativni
							podjetniki. Verniki pa po svoji veri še v posebni meri dojemamo resnico
							o stvarjenju in hvaležno sprejemamo Stvarnikovo neskončno dobroto. Vsem
							pa je potrebna ob tem tudi zavest, da živimo sredi podarjenega nam
							neizmernega stvarstva, da smo zanj odgovorni in da smo kot posamezniki
							in kot družba njegov neločljiv del.</p>
					</div>
					<div type="div3">
						<head>Vloga dvoma</head>
						<p>Omenili smo že, da dvom, ki je znak negotovosti v odnosu do resnice, sam
							na sebi ni slab, saj izraža skoraj nujno oklevanje pred odločitvijo.
							Lahko je celo znak moralne in intelektualne rasti, lahko je metoda pri
							poglabljanju resnice. Dvom je nujno povezan s človekovo naravno težnjo
							po spoznavanju resnice, pa tudi z njegovo končnostjo in svobodnostjo.
							Zato dvom ne povzroča v človeku nujno razklanosti, temveč lahko ohranja
							v njem živo zavest o lastni naravni omejenosti in krepi v njem skrito
							silo, ki hoče gotovost, ko usklaja med seboj različna spoznanja in jim
							skuša najti pravi smisel.</p>
						<p>Ima pa dvom večkrat tudi drugačne oblike in razloge. Pogost izraz
							razkrajajočega dvoma je želja izogniti se odgovorom na vznemirljiva
							vprašanja. Morda slutimo, da bi nas razjasnitev dvoma postavila pred
							neprijetna osebna spoznanja in odločitve, morda nam je odveč že sam
							napor razmišljanja, morda bi se radi otresli opredelitve, ki vodi v
							konflikt s prevladujočim mnenjem, kar bi lahko v družbi povzročilo
							napetost. Kadar dvoma nočemo razjasniti, tedaj morda zanikamo obstoj
							vprašanja, ali se zatečemo v meglo »dvojne resničnosti« in v temo
							relativizma. </p>
						<p>Druga oblika dvoma, ki je doma predvsem pri mislečih ljudeh, je iskanje
							odgovorov brez volje za izbiro. Gre za intelektualno brkljanje, brez
							jasnih zaključkov, z mnogimi odprtimi vrati, kar je lahko silno
							zanimivo, na videz morda duhovito, a ki dvom le potencira in zato ne
							vodi nikamor. Res je vsak človeški odgovor nedognan, ker smo ljudje
							omejena bitja, a kdor čaka z odločitvami do tedaj, da bo sam, brez
							pomoči, videl in dognal vse do konca, v resnici noče jasnosti, noče
							odločitve, ker se je boji. Odločitev za resnico pomeni odgovornost, ki
							vodi v dejanje, kar zahteva poleg razumnosti tudi krepost poguma. Zato
							prikrivajo bojazljivci svoj strah z dvomom in odlagajo spoznanje resnice
							v nedogled.</p>
						<p>Najbolj radikalen dvom je priznanje, da ne verjamemo v objektivno
							resnico. Tu pravzaprav ne gre več za dvom, temveč za dokončno, negativno
							stališče do resnice, kot smo ga videli pri Ponciju Pilatu. Dvomimo nad
							resnico kot tako in ne le nad odgovorom na to ali <pb n="074"/>ono
							vprašanje, ki se nam zastavi ob iskanju resnice. Tak načelni relativizem
							je poseben znak današnje dobe. S trditvijo, da resnice ni, naj bi človek
							postal osvobojen, bolj človeški, bolj strpen. Vendar ni tako. Tam, kjer
							skušajo odpraviti resnico, vdere v nastalo praznino roj majhnih,
							začasnih, a skrajno nestrpnih »resnic«. Relativizem ne more odpraviti v
							človeku naravne težnje po resnici, vzame pa pojmu resnice globino,
							jasnost in s tem povezano veličastnost. Neskončno resničnost božjega
							stvarstva zamenja s fata morgano spreminjajočih se človeških predstav. V
							luči dednega pranapuha oznanja človek z dogmatično gotovostjo celo
							zanikanje resnice, ker hoče biti tudi v svojem nihilizmu kakor
							nezmotljivi Bog. </p>
						<p>Odkod sodobni razmah relativizma? Po obdobjih liberalizma in marksizma,
							ki temeljita na resničnih, a relativnih vrednotah, katerim pa dajeta
							absolutno vrednost, svojim izhodiščem pa dogmatičen pečat znanstvenosti,
							so postali ljudje skeptični do vsega, kar jim ponujajo kot resnico. Če
							je namreč resnica zamisel tega ali onega človeka, pa naj bo še tak
							genij, smo do nje upravičeno previdni. Ker je človek, vsak človek, kdaj
							nevreden zaupanja in se kdaj lahko zmoti, je potemtakem vsaj delno
							nevredna zaupanja tudi njegova resnica.</p>
						<p>Pri tem je primerno poudariti, da v resnico verjamemo, ne le ker se nam
							zdi evidentna, temveč tudi, ker zaupamo tistemu, ki nam jo odkriva, o
							njej govori in jo razlaga. Kadar se človekova vera izčrpa v sočloveku,
							ni dosti razlogov za prepričanje o globoki, nespremenljivi resnici. Zato
							se drobi človeštvo, kolikor stavi svoje zaupanje samo nase, okrog
							majhnih, delnih ter večkrat med seboj neskladnih resnic, od katerih ena
							je univerzalni dvom in zanikanje vsake resnice.</p>
						<p>Alternativa, edina trdna alternativa, je resničnost božjega stvarstva in
							božje razodetje o njem. Stvarnik, ki je večen, popoln in zato
							nespremenljiv, je edini lahko vir nespremenljive resničnosti in resnice.
							Ta resnica je tista, o kateri pravi Kristus, da osvobaja (<emph>Jn
								8,32</emph>), ta edina druži, ker je sama v sebi skladna in je lahko
							zanesljivo izhodišče za pravilno, pa tudi pravično presojo naše ožje
							osebne in družbene stvarnosti. Vse, kar je resnično, je del te
							stvarnosti in zunaj nje ni nič resničnega. Kajti tudi tisti drobci
							resnice, ki jih vsebuje sleherna človeška zmota, so del te vseobsegajoče
							resničnosti.</p>
						<p>Močan razlog, ki nagiba sodobnika v radikalni dvom relativizma, je napuh,
							lastnost, ki spremlja človeški rod po svetopisemski pripovedi že od
							prvih dni. Napuh je izraz človekovega nepriznanja resničnosti o lastni
							naravni omejenosti, je zanikanje in praktičen prezir naravnega reda, kar
							pogojuje njegov odnos do stvarstva in do Stvarnika. To je po krščanskem
							vrednotenju upor Bogu ali greh. Vendar to ne zveni prepričljivo v svetu,
							za katerega je postal greh pojem brez vsebine. Morda bodo prepričali
							vase zagledano človeštvo, da je na slabi poti, šele za mnoge
							nepredvidljivi, a neizbežni hudi sadovi preziranja naravne danosti, kar
							je izraz napuha in vir zmede.</p>
						<p>Sodobnik, človek, ki je s tehnologijo stopil v vesolje, ki je položil
							nogo na naš naravni vsemirski satelit, ki je prodrl v sestavne dele
							materije in se približal virom življenja, ki že govori o umetni
							inteligenci in veča spomin človeštva v dimenzijah, ki so se zdele še
							pred nekaj leti nemogoče, je prepričan, da je tik pred tem, da obvlada
							svet. Človek, ki obvladuje vedno nova področja tvarnega sveta, hoče
							obvladati celotno stvarnost in postati tako tudi gospodar resnice. To
							pomeni zavračati vse, kar je zunaj dosegljivosti našega uma, in
							odklanjati skrivnostnost. Tako misterij s svojo neoprijemljivostjo kot
							resnica s svojo trdnostjo nimata prostora v postmodernem, neoliberalnem,
							pa tudi ne v neomarksističnem in novopoganskem svetu, ostajata pa
							večkrat prikrita v tihi, neizrečeni resničnosti človekove
							intimnosti.</p>
						<p>Zdi se, da se sodobni človek ob uspehih, ki jih ima pri odkrivanju
							stvarstva, težko sprijazni z mislijo, da stoji pred izzivom, ki ne bo
							nikoli povsem dognan. Kar je končno, ne bo nikdar povsem dojelo
							neskončnega. Nesprejemanje te praomejitve žene človeka, da hoče
							obvladati vse in takoj, pa tudi, da obenem, ko dvomi o vsem, sprejema
							kot nezmotljiva mnenja, gesla in navade svojega okolja. Ta radikalnost,
							ki nam je poznana kot značilnost revolucionarnih gibanj, zavzema v
							postmodernosti svoje položaje neredko na področju družbenih odnosov pa
							tudi kulture. Odtod nestrpna nasilnost javnega mnenja, ki se giblje pod
							vplivom dnevnih vtisov in ki sprejema kot resnico teorije, o katerih ni
							nihče dokončno prepričan, a ki so nedotakljive in vzvišene nad vsak
							dvom, dokler se ne zrušijo in jih zamenjajo nove, nič manj dokončne. In
							ker je svet moralnih vrednot del naravnega reda, ki ga človek, ki gradi
							realnost po svoji volji, ne priznava, je jasno, da hoče pojem takih
							vrednot najprej relativizirati, potem pa nadomestiti s svojimi novimi
							»univerzalnimi« vrednotami in resnicami, ki naj bi ne dopuščale dvoma. </p>
						<p>Tako se odpro vrata do manipulacije vsega vidnega in nevidnega sveta.
							Kjer ni smisla za globine in skrivnosti stvarstva, kjer ni vere v
							neskončno modrega Stvarnika, ki dopušča <pb n="075"/>
						</p>
						<figure>
							<graphic url="slike_z_88/z_88_44.png"/>
							<head>Lepota brez resnice? <name type="author">Philippe Brame</name>
							</head>
						</figure>
						<p>človeku svobodo dvoma, tam postaja moda, lahko pa tudi znanost in celo
							»sodobnim« razmeram prirejena etika uporabna snov za dogmatično
							manipulacijo človeštva. </p>
					</div>
					<div type="div3">
						<head>Krepost poguma</head>
						<p>Če se vrnemo k sodbi, ki stoji na začetkih naše krščanske preteklosti,
							opazimo, da je v kratkem, a bistvenem posegu Poncija Pilata v človeško
							zgodovino tragično odsotna še ena moralna krepost. To je že nekajkrat
							omenjeni pogum. Predstavnik rimskega imperija in najmogočnejši človek v
							Jeruzalemu je bil strahopetec. Vladar, ki ni resnicoljuben, ne pravičen
							in ne pogumen, je manj kot nesposoben, je slab vladar v najtršem pomenu
							besede. V tisti usodni uri pokaže Pilat kar dvakrat pomanjkanje
							srčnosti, ki je moralna krepost. Ko sliši Jezusove besede: »Nobene
							oblasti ne bi imel, če bi ti ne bilo dano od zgoraj,« se ustraši
							odgovornosti in išče, kako bi obtoženca oprostil. Vendar se takoj nato
							še bolj ustraši kričanja množice: »Če tega oprostiš, nisi cesarjev
							prijatelj.« (<emph>Jn 19,12</emph>) Oblastnik je nato zavestno izrekel
							krivično obsodbo iz strahu pred javnim mnenjem in pred cesarjem.
							Praznino, ki jo v človeku zapustita resnica in pravica, ki sta naravna
							opora pogumu, kadar ju zavestno izrinemo iz svoje duše, napolni bojazen.
							Ko se nekdo »osvobodi« službe resnici in pokorščine pravici, postane
							suženj svojih strahov. </p>
						<p>V dva tisoč letih se glede tega ni nič spremenilo. Iz strahu pred
							konflikti prenaša množica sodobnikov vso težo konfliktnosti vase in tako
							poskrbi, da psihiatrom ne zmanjka dela. Iz strahu pred množico in pred
							cesarjem je krivično sodil Pilat in iz strahu pred drugačnostjo, pred
							pritiskom javnega mnenja in neredko pred nestrpnostjo močnejših se
							zateka današnji povprečnež v mlačnost mnogih resnic.</p>
						<p>Morda je v teh časih še težje kot nekoč biti zvest resnici. Strah pred
							javnim mnenjem, pred drugačnostjo je danes neopazno prisoten v družbi in
							prizadeva tako vladarje, politike in javne delavce kakor slehernega
							človeka pri delu, v šoli in celo v družini. Pa tudi strah pred nosilci
							oblasti ni omejen na bolj ali manj izrazite politične pritiske. Danes se
							križajo vplivi politične moči z gospodarskimi in medijskimi interesi, ki
							v večji ali manjši meri vplivajo na življenje posameznikov in tako brez
							hrupa in skoraj nevidno ustvajajo bojazen, z njo pa željo po
							anonimnosti.</p>
						<p>Skriti se, izginiti v množici in se s tem izogniti osebni odgovornosti pa
							je lahko tudi posledica slabe vesti, zavesti, da sem nekje, nekoč, <pb
								n="076"/>nekaj slabega storil ali dobrega opustil. Čim več bo okrog
							mene takih, kot sem sam, manj opazen bom in moja krivda se bo
							porazgubila, bo izginila z mano v anonimni množici. Odgovornost, če
							sploh kaj takega je, ne bo več osebna, temveč kolektivna, vsi bomo enako
							neodgovorni, in tudi če bi bili krivi, bo to krivda vseh, ne moja. Taka
							drža spominja na ravnanje prvega človeka, ki se je skril po prelomu s
							svojim Stvarnikom, kot beremo v Genezi. (<emph>1Mz 8-10</emph>) Prva
							posledica greha je bil strah, ki ga prej človek ni poznal. </p>
						<p>Tudi prikriti civilni strah širi v družbi tesnobo, kar ni dovolj, da bi
							človeka privedlo do upora, a je dovolj, da mu vzame iniciativnost, da ga
							zapelje v previden molk. Molk, za katerega vemo, da je lahko znak, pa
							tudi pogoj notranje zbranosti ali dobrohotne obzirnosti, je vendarle
							nasprotje izgovorjene besede, ne more nadomestiti resnice. Molk je
							dragocen, ko se v njem oblikuje misel ter dozoreva globoka in živa
							beseda. Z molkom porojenim iz bojazni pa se človek obsodi sam na pasivno
							nemoč.</p>
						<p>V svojem znanem govoru na univerzi v Harvardu leta 1979 je Aleksander
							Solženicin opozoril, da »utegne biti upadanje poguma ena najbolj
							pretresljivih značilnosti, ki jih opazi zunanji opazovalec na Zahodu.«
							Ta lastnost, ki se kaže tudi med kristjani večkrat v nekritičnem in
							nemočnem pesimizmu ter v tihem predajanju navidez nepremagljivim tokovom
							materializma, moralnega razvrata in z begom v bolestno zasebnost, se je
							v naslednjih desetletjih še razširila.<note place="foot" n="14">Prim.:
								William Doino Jr: Christianity is Not for Quitters, First Thing,
								Jun. 4. 2012.</note>
						</p>
						<p>Edini način, da preženemo strah, je, da ga premagamo. S strahom ni
							dialoga. Treba ga je premagati v vseh ozirih in na vseh področjih
							življenja. Za resnico ni dovolj, da jo spoznamo, tudi ni dovolj, da jo
							poglabljamo. Treba jo je izreči. S tem, da resnico izrečemo, kar zahteva
							vedno nekaj poguma, osvobodimo najprej sami sebe strahov in neredko tudi
							dvomov, dokažemo, da so bojazni večkrat neupravičene, hkrati pa
							posredujemo resnico drugim. S tem pa smo storili tudi sami korak na poti
							iskanja in poglobitve.</p>
						<p>Pilatova zgodovinska pojava je žalosten model oblastnikov, politikov,
							javnih delavcev in ljudi vseh vrst, ki jih vse prepogosto srečujemo v
							današnjem svetu. Sredi družbe, ki sanja o neomejeni svobodi, so to
							nesvobodni ljudje, ki polni negotovosti, bojazni in dvomov, ob
							pomanjkanju trezne samozavesti, podrejajo svoje vedenje, govorjenje in
							odločitve centrom moči, modi, javnemu mnenju in strukturam, brez katerih
							se čutijo nemočne in izgubljene.</p>
						<p>Tudi način Pilatove sodbe je značilen za ljudi brez hrbtenice. Obtoženca
							izroči v smrt, a ni zapisano, da bi sodbo glasno izrekel. Naj drugi
							opravijo, naj bodo drugi odgovorni, samo da se on reši iz nadležnega
							položaja. Obnašal se je kakor mnogi sodobniki, ki ne storijo svoje
							dolžnosti, potem pa se zgražajo nad drugimi, ki delajo slabo tam, kjer
							bi oni mogli, a niso storili dobrega. Po Janezovem pripovedovanju sodeč
							gre za greh opustitve, v katerem se družijo strahopetnost, udobnost,
							hinavščina, ki pa Pilata ne rešijo soodgovornosti za vse, kar je sledilo
							preziru resnice in neizpolnjeni dolžnosti. </p>
					</div>
					<div type="div3">
						<head>***</head>
						<p>Če razmišljamo o medčloveških odnosih, o poteh, ki naj privedejo človeški
							rod v boljše čase, nam je Pilat lahko le v svarilo. Gotovo so javni
							delavci, politiki, vzgojitelji, kulturniki, pa tudi podjetniki, prvi
							poklicani, da se včasih pred zrcalom vprašajo, če ne zapazijo na sebi
							kakih Pilatovih potez. Res pa je tudi, da nihče ne živi povsem zasebnega
							življenja. Vsak je do neke mere javni delavec, ko se srečuje z
							vsakdanjimi dolžnostmi, z malimi in velikimi izzivi, z izrečenimi in
							neizrečenimi vprašanji, z vidnimi, pa tudi z le njemu znanimi
							odgovornostmi. Vse ljudi nas veže dolžnost resnicoljubne pravičnosti,
							vsakemu posebej je zaupana skrb za resnico in za življenje. Dostojanstvo
							svobode nas zavezuje, da se podpiramo na življenjski poti in da v
							velikodušni vzajemnosti, s pomočjo Duha, ki krepi in oživlja, pomagamo
							drug drugemu razčistiti dvome ter vedno znova z odprtim in pogumnim
							srcem odgovarjati na vprašanje: Kaj je resnica?</p>
						<pb n="077"/>
					</div>
				</div>
				<div type="div2">
					<head>Na dan skavtov</head>
					<docAuthor>Miran Mihelič</docAuthor>
					<div type="div3">
						<p>Slovenija danes potrebuje aktivno civilno družbo. Ta pa ne bo zapustila
							postboljševiško-tajkunske prakse, ki nadaljuje izključevanja drugače
							mislečih s kulturnim bojem ob podpori 90% medijsko zakupljenega prostora
							in večine vej oblasti, če v njej ne bo osveščenih aktivnih kristjanov
							»nove generacije«.</p>
						<p>Slovenija danes potrebuje državljana s spominom, ki ne pozabi, kdo je v
							resnici ukradel državo in njeno imetje, zaslužen kruh zaposlenim;
							spomin, ki ostaja zvest svojim prepričanjem in sodeluje s svojimi
							somišljeniki tako, da z aktivnostjo v civilni družbi in stranki –
							politiki uveljavlja merila, po katerih hrepeni on in vsak pošten človek,
							bi lahko povzeli nekaj tega, kar je bilo med drugim izrečeno na nedavnem
							shodu za republiko.</p>
						<p>Sodelovati se lahko učimo že mladi in to prenašamo skozi celo življenje
							sproti v prakso, sicer nas »vozijo« drugi, zlasti mlade, kar dokazuje
							politična zmeda v glavah tistih kristjanov, ki se udeležujejo »vstaj« in
							volijo protikrščanske stranke, ki omogočajo svoji »eliti« tudi
							gospodarsko plenjenje in uničevanje kulturno – verske dediščine
							slovenskega naroda in njegove države; z montiranimi sodnimi procesi,
							podprtimi z mediji pa krivdo zvrnejo na svoje žrtve. Samo če se čim več
							mladih ljudi dobre volje aktivno vključi v javne zadeve, da bodo imeli
							vsi čim več prakse v reševanju odprtih vprašanj naše družbe za skupno
							dobro, se lahko rešimo osebno in vsi skupaj.</p>
						<p>Bog je duhovnim voditeljem in vsem nam dal talente in naročilo o javnem
							delovanju, ki ste jih, smo jih zakopali in po padcu komunizma mnogi
							odgovorni še vedno niso pri sebi, spravljeni s svojo vestjo – pri
							pameti.</p>
						<p>Večjo vlogo župnij smo mnogi zaman pričakovali z obuditvijo različnih
							krščanskih organizacij, ki jih je oblast po revoluciji prepovedala. Ker
							bi se lahko imenovale tudi drugače, smo pričakovali več od župnijskih
							svetov … , skavtskih organizacij. Toda, žal, te niso organizirane niti
							na škofijskih gimnazijah. Začetek teh gimnazij je obetal odločilno
							vzgojo in usposobljenost za javno delovanje mladih kristjanov. Kolikor
							bi bili dijaki vključeni v skavte in bi v okviru te organizacije
							potekale tudi duhovne vaje na terenu, bi postali »pripravljeni, vedno
							pripravljeni!«. Toda, kot da se je razvoj načrtno ustavil s
							premestitvijo takratnega edinstvenega metropolita v Vatikan, čeprav smo
							ga krvavo potrebovali v Sloveniji.</p>
						<p>Bivša dijakinja iz ene od škofijskih gimnazij, ki je končala šolo lani,
							je potrdila, da ostaja družbena neaktivnost na škofijski gimnaziji še
							vedno zakopan talent pedagogov po krivdi usmeritve ustanovitelja velik
							problem. Katastrofalen je podatek iz nekdanjih šolskih klopi, da skoraj
							nihče od teh dijakov ni šel niti na volitve!<lb/>Spodbudno je njeno
							mnenje, da bomo morali škofijske gimnazije prevetriti. Pri tem pa ne
							smemo čakati na klerike, ampak moramo k temu spodbuditi mi laiki,
							starši. Ne moremo se izgovarjati na »agitprop« levice, ki še vedno deli
							kristjane na »oefovce«, ki jim je bilo včasih spregledano nekaj obvezne
							oddaje in jih danes kupujejo z nekaj kmetijskimi subvencijami,
							»projekti« in drugim. Toda starši se čudijo, da v teh gimnazijah še
							vedno ni nikakršne vzgoje za krščansko družbeno aktivnost ne za
							domoljubje ne za resnično versko poglabljanje. Tako ostaja ŠG nekdanje
							dijakinje le »neka gimnazija, kjer je malo več reda«. Škoda, ker je le
							to. Pa nas to ne sme potreti, ampak le spodbuditi k večji aktivnosti!
							Žal so starši tu nemočni. Dokler bo tako, se bomo še naprej spraševali,
							kje so v javnosti stotine katoliških izobražencev, ki so šli skozi
							katoliške gimnazije: ni mladih duhovnikov, ni laikov in javnih,
							politično angažiranih delavcev, v vinogradu pa se zaraščata
							protikrščanska robida in osat razdora – tudi najboljši pogoji za
							sovražne prevzeme vsega, od neke denarne ustanove do politične
							stranke.</p>
						<p>Z veseljem pa bi roko stisnil maloštevilnim in jih vprašal, kako vidijo
							pot naprej kot aktivni mladi, družbeno uspešno angažirani javni delavci,
							za katere sem bral, da so obiskovali eno od škofijskih gimnazij. Ena je
							poslanka v državnem zboru, druge dragocene prispevke beremo v Družini;
							še koga srečaš med publicisti, kot predavatelja na Nikodemovih večerih o
							Slovenskih izseljencih v Argentini, tudi za govorniškim odrom v
							Kočevskem Rogu, v Moji zgodbi na Radiu Ognjišče in v Luksemburgu, na
							srečanju treh Slovenij na Višarjah …<pb n="078"/>
						</p>
					</div>
				</div>
			</div>
			<div type="div1">
				<head>Iskanja in besede</head>
				<div type="div2">
					<head>»Vse je bilo velika laž«</head>
					<docAuthor>Urška Makovec</docAuthor>

					<p>»Vse je bilo velika laž, ki sem jo ponavljal znova in znova,« je ob priznanju
						jemanja prepovedanih substanc dejal ameriški kolesarski zvezdnik Lance
						Armstrong. Priznal je, da je vseh sedem zmag na Tour de France dosegel s
						pomočjo poživil in da je bil njegov edini cilj zmagovati ne glede na
						sredstva. Zato je vse očitke o dopingu ostro zavračal in celo tožil tiste,
						ki so mu preveč oporekali. Zbolel je za rakom in ga v isti neizprosni želji
						obvladovati svoj svet tudi premagal. Bil je idol mnogim športnikom in simbol
						borca proti raku. Vse to na podlagi mita. Streznil ga je menda šele pogovor
						s trinajstletnim sinom.</p>
					<p>»Vse je bilo velika laž, ki sem jo ponavljal znova in znova,« je ob priznanju
						sodelovanja pri komunističnih grozodejstvih dejal Janez Stanovnik. Priznal
						je, da so bile vse partizanske zmage dosežene v sodelovanju oziroma z
						izkoriščanjem okupatorja in da je bil edini cilj komunistov prevzeti oblast
						ne glede na sredstva. Zato so vse očitke o pri tem zagrešenih zločinih ostro
						zavračali in celo pobijali ter zapirali tiste, ki so jim preveč oporekali.
						Zgodila se je osamosvojitev Slovenije, a so se v isti neizprosni želji
						obvladovati jo uspeli obdržati na oblasti. Bili so idoli mnogim Slovencem in
						simbol borcev proti okupatorjem. Vse to na podlagi mita. </p>
					<p>Sinovi pa so po tolikih letih ideologije že preveč sprijeni, da bi jih
						streznili, zato bo zgornji odstavek še nekaj časa čakal na uresničitev …</p>

					<pb n="079"/>
					<figure>
						<graphic url="slike_z_88/z_88_45.png"/>
						<head><name>Lance Armstrong</name> splet/Harpo, Inc. </head>
					</figure>
				</div>
			</div>

			<div type="div1">
				<pb n="080"/>
				<head>Živeli so slovensko življenje v Argentini</head>
				<div type="div2">
					<head>Svoboda neke Slovenije, ki je komunizem ni zatrl</head>
					<docAuthor>Urška Makovec</docAuthor>
					<div type="div3">

						<p>Biti med našimi ljudmi v Argentini je kot biti doma. Zares doma. Ali na
							pravem oddihu, na duhovnih vajah. Ne potrebuješ filtrov, ne ko govoriš
							ne ko poslušaš, ker veš, da vsaj v temeljih nič od slišanega ne
							nasprotuje tvojim prepričanjem. Lahko le srkaš domoljubje, lepo
							slovenščino, veselje do življenja, svežino, se polniš z njihovo duhovno
							in intelektualno močjo.</p>
						<p>Ta vtis ni le bežen. Med njimi sicer nisem preživela veliko časa, a
							kolikor ga je bilo, je bil intenziven. Skušala sem dojeti njihov način
							razmišljanja, dojemanja sveta, Slovenije, slovenstva, način življenja –
							posameznika in skupnosti. Nisem si želela le videti, kakšno je njihovo
							življenje, ampak ga tudi resnično začutiti in ponotranjiti. </p>
						<p>Morda je moje doživljanje slovenske politične emigracije v Argentini
							nekoliko idealistično, a idealizem se ponavadi ruši, ko si na terenu,
							med njimi, meni pa se ta občutja le še utrjujejo. Že res, da bom v
							nadaljevanju pisala o najboljših, najbolj zvestih, najbolj vidnih v
							skupnosti – o eliti, a ta drži skupnost pokonci, ustvarja »javno
							mnenje«, po njej se ostali ravnajo. Kamor vodijo elite, bo verjetno šla
							vsa skupnost.</p>
						<p>Naj takoj na začetku povem, da država Argentina že dolgo ni več taka, kot
							si jo mi Evropejci predstavljamo. Ni krščanska, ni demokratična, ampak
							drvi v pravi komunizem in moralni propad, da katastrofalnih varnostnih
							razmer sploh ne omenjam. Nemorala in pranje možganov sta tam v nekaterih
							vidikih v zadnjem času presegla tovrstne »dosežke« v Sloveniji.
							Argentinski okolici torej ne moremo pripisovati prevelikih zaslug za
							zgledno življenje skupnosti. Svojo moč črpajo predvsem od znotraj. Iz
							tega, kar so prinesli iz Slovenije. Predrevolucionarne Slovenije.</p>
						<p>Če je torej med njimi duh tak, kot sem ga opisala v prvem odstavku, je
							treba nujno ugotoviti, zakaj je tak, iz česa je zrastel. Odgovor mi bo
							pomagal, da ga bom lahko širila tudi drugod. Pri tem imam seveda
							predvsem v mislih domovino, ki se je popolnoma vdala mrtvilu.</p>
						<p>Jasno je, da je miselnost v slovenski skupnosti v Argentini drugačna, ker
							jim je bilo prizaneseno z dolgimi režimskimi leti in pranjem možganov.
							Rasli so v svobodi, v – vsaj nekoč – razmeroma krščanskem svetu. Ker so
							bili primorani zapustiti domovino, so po njej hrepeneli in oddaljenost
							je še utrdila njihovo ljubezen do nje. A »le« zaradi tega skupnost ne bi
							bila taka, kot je. Na podlagi doživetega sem izluščila deset, po mojem
							mnenju ključnih stebrov, iz katerih skupnost črpa svoje bogato
							življenje.</p>
					</div>
					<div type="div3">
						<head>1. Poznavanje zgodovine</head>
						<p>Pa ne le, da se je učijo v slovenskih sobotnih šolah, ampak o njej
							poslušajo tudi od svojih starih staršev, se zavedajo njene pomembnosti
							za prihodnost. Ne govorim samo o poznavanju resnice glede dogajanja med
							drugo svetovno vojno in po njej, ampak o celotni slovenski zgodovini, iz
							katere je rastel slovenski značaj. Vsak pozna rojstne kraje svojih
							starih staršev, svoj rodovnik, življenjske zgodbe svojih prednikov. Tako
							ve, od kod prihaja in kdo pravzaprav je, in zato tudi, kam lahko
							gre.</p>
					</div>
					<div type="div3">
						<head>2. Odpuščanje</head>
						<p>Politični emigraciji je bila nasilno odvzeta domovina, zaradi pobojev in
							izseljevanja je marsikdo ostal brez družine, zapustili so dom in tako
							rekoč vse tisto, kar jim je bilo drago. Razlogov za žalost, travme,
							pesimizem in zamere gotovo ni manjkalo. Pa tega ni prav veliko čutiti.
							Mogoče le žalost, ko govorijo o stanju duha v Sloveniji. Sicer pa se od
							njih lahko učim, kaj za kristjana pomeni vstali Kristus – zmaga
							življenja nad smrtjo, odpuščanje namesto zamer, veselje namesto
							sovraštva, svoboda namesto zagrenjenosti. Če bi v Sloveniji ljudem dali
							orožje, bi me zelo skrbelo, da ga ne bi kdo tudi uporabil, tam pa je
							jasno, da se ga ne bi dotaknili, čeprav bi pred njimi stali njihovi
							krvniki.</p>
					</div>
					<div type="div3">
						<head>3. Skupni temelji</head>
						<p>Slovenska skupnost v Argentini stoji na enotnih temeljih – črpa iz
							poznavanja resnice o <pb n="081"/>slovenski zgodovini, zvestobe
							slovenstvu in trdnosti v veri. Morda je nekoč k enotnosti prispeval tudi
							komunizem kot zunanji sovražnik, a ga že dobrih dvajset let (vsaj
							formalno) ni več. Danes je očitno, da bi že propadla, če bi bila to
							njena edina vez. A skupnost živi dalje, ker je že od nekdaj živela
							zaradi višjih vrednot.</p>
						<p>V Sloveniji imam vedno občutek, da sem v minusu. Karkoli začnem, se moram
							najprej izkopati iz blata, šele nato lahko gradim nekaj novega.
							Zapletamo se z najosnovnejšimi vprašanji, ki nam bi morala biti že
							zdavnaj jasna, če želimo kaj ustvarjati, zato ne pridemo nikamor. Če pa
							so, nasprotno, temelji vsem jasni, izhodišča nesporna, se lahko
							ustvarja. Nikakor ne morem reči, da med rojaki v Argentini ni razprtij,
							a ko govorijo o zgodovinskih, verskih, moralnih, domovinskih vprašanjih,
							so stvari jasne. Različnost mnenj, ki se pojavlja, je kvečjemu
							ustvarjalna – spodbuja zdravo tekmovalnost in inovativnost.</p>
					</div>
					<div type="div3">
						<head>4. Organiziranost</head>
						<p>Po eni strani se zdi, da so naši rojaki ob prihodu v Argentino preprosto
							»čutili«, kaj vse potrebujejo, da bo skupnost zaživela in se ohranila,
							po drugi strani pa dobimo vtis, da je bilo vse skrbno načrtovano. Šolski
							sistem, mladinske organizacije, politična dejavnost, šport, tisk,
							gledališče, pevski zbori – nič se ni zgodilo kar tako, zato je nepošteno
							govoriti o »argentinskem čudežu«. Ni čudež, je sad trdega, vestnega,
							odgovornega dela.</p>
						<p>Pomemben vidik organiziranosti pa je tudi dejstvo, da se tisti, ki so
							vključeni v te organizacije »spontano« učijo prevzemati odgovornost,
							delati v skupini, voditi, nastopati, pogajati se, delati za skupno
							dobro, strateško misliti … Iz takih struktur rastejo odgovorni
							državljani.</p>
					</div>
					<div type="div3">
						<head>5. Šolstvo</head>
						<p>Dobro šolstvo je temelj vsake skupnosti. Ob sobotah se od vrtca do
							srednje šole otroci in mladostniki zbirajo po slovenskih domovih. Pouk
							začnejo vsi skupaj – s slovensko in argentinsko himno ter dviganjem
							zastav. Potem jih čakajo slovenščina, slovenska zgodovina, verouk,
							petje, zemljepis Slovenije, etnografija, filozofija, svetovni nazori,
							retorika … Ta izbor predmetov mi vedno znova da misliti!</p>
					</div>
					<div type="div3">
						<head>6. Človek je telo, duh, duša</head>
						<p>Ni treba posebej govoriti o mnogih dejavnostih, ki potekajo v slovenski
							skupnosti. Njeni voditelji niso hoteli ustvarjati nekakšnih parcialnih
							elit ali je paralizirati s poudarjanjem le ene od komponent človeške
							osebnosti, ampak so razvijali vse razsežnosti in potenciale, vzgajali
							celotno družbo.</p>
						<p>Iz družbe, ki spodbuja razvijanje talentov, lahko izidejo uspešni
							podjetniki (Herman Zupan), filozofi (dr. Milan Komar), misijonarji
							(Peter Opeka), veliko število duhovnikov (menda le iz ene ulice v Buenos
							Airesu sedemnajst, od tega so trije škofje) in izjemni kulturniki, kot
							so na primer letošnji (kar trije!) Prešernovi nagrajenci – Zorko Simčič
							ter Bernarda in Marko Fink. A našteti niso vsi. Skupnost v Argentini ima
							še veliko drugih zelo uspešnih posameznikov, velikih osebnosti.</p>
					</div>
					<div type="div3">
						<head>7. Relativna zaprtost</head>
						<p>Pogost je očitek, da je skupnost zaprta – najprej za Neslovence, pa tudi
							za ljudi, ki niso čisto po njenih merilih. Mislim, da deloma drži, a le
							to jo ohranja pri življenju. Samo poglejmo na primer Nemčijo, ki je že
							ugotovila, da jo pretirana odprtost vodi v pogubo. Jasno je, da
							vsesplošno sprejemanje vsega, kar »pride mimo«, ni sprejemljivo. Samo
							določena mera pravil in omejitev lahko zagotovi red in napredek. Ob tem
							je treba poudariti, da v skupnosti najdemo veliko število narodnostno
							mešanih zakonov, ki se odlično vključujejo, kar dokazuje, da ne gre za a
							priori odklanjanje drugih. Mnogim pa delovanje skupnosti in njena (delno
							toga) pravila ne ustrezajo, zato so jo zapustili, pa so kljub temu
							odlični ljudje, odlični Slovenci.</p>
						<p>Poudariti je treba tudi, da Slovenci državi Argentini neprestano izražajo
							hvaležnost, da jih je kot begunce sprejela in jim omogočila, da so si
							ustvarili nov dom. Čeprav jim je ohranjanje slovenstva prva skrb, so
							sicer popolnoma vključeni v argentinsko družbo, zavedajo se svoje
							dolžnosti do države, v kateri živijo.</p>
					</div>
					<div type="div3">
						<head>8. Inteligenca</head>
						<p>Politična emigracija je imela to srečo, da so z njo (če ne v Argentino,
							pa v ZDA ali Kanado) odšli tako rekoč vsi preživeli slovenski
							izobraženci. Ti so s svojim znanjem in modrostjo lahko držali skupnost
							pokonci, jo <pb n="082"/>organizirali in vodili do danes. Ni manjkalo ne
							filozofske podlage ne duhovne oskrbe ne podjetniške žilice. Zdi se mi,
							da so odlično združili tradicijo z izzivi sodobne družbe, saj je
							zastarelost v jeziku in navadah predvsem stereotip, ki ga imamo o
							politični emigraciji. Rekla bi, da gre bolj za konservativnost, ki nam v
							domovini vsaj v določeni meri sploh ne bi škodila. In predvsem,
							voditelji skupnosti so videli ne le štiri leta naprej niti ne samo do
							svoje smrti, ampak so imeli pravo, dolgoročno vizijo za skupnost.</p>
					</div>
					<div type="div3">
						<head>9. Velike družine</head>
						<p>Dr. Iva Keržeta smo na oktobrskem Zboru kristjanov na Otočcu lahko
							slišali govoriti o nuji, da bi imela vsaka dobra slovenska družina vsaj
							pet otrok. Tega se med Slovenci v Argentini niso zavedli šele sedaj ob
							črnih demografskih trendih v svetu, ampak je bil to sad logičnega
							razmisleka, zdrave pameti, preprostega ekonomskega izračuna, če želite.
							Sodobni trendi so sicer tudi med njimi zmanjšali družine, a kljub vsemu
							še vedno ostajajo daleč nad povprečjem.</p>
					</div>
					<div type="div3">
						<head>10. Zvestoba Bogu in domovini</head>
						<p>Krona bitja, delovanja in obstoja slovenske skupnosti v Argentini je
							zagotovo zvestoba – Bogu, slovenstvu in slovenskim mučencem. Iz svetosti
							slednjih črpajo moč za ohranjanje slovenstva in krščanstva. Skupnost se
							zaveda, da mora ostati zvesta tistemu, zaradi česar so naši rojaki
							umirali. Zvestoba tem velikim rečem določa lestvico vrednot, postavlja
							tudi vse ostalo na pravo mesto.</p>
						<p>Kratko sem skušala pokazati, da je tudi slovenska družba lahko uspešna in
							polna življenja. Če seveda ne pusti, da jo zgodovina zasužnjuje. Če v
							Sloveniji zaradi ideološke ujetosti marsikdaj ne zmoremo razločevati,
							kaj je resnica in na čem graditi, postane ob duhu, ki veje med našimi
							rojaki v Argentini, to popolnoma jasno. Čeprav ne bi poznala njihove
							zgodovine, bi vedela, da črpajo iz resnice, saj sicer ne bi mogli biti
							tako sveža, svobodna skupnost.</p>
						<p>Verjetno sem teh deset točk iskala in izoblikovala z vidika nekoga, ki
							živi v Sloveniji, kjer mu (skoraj) vse našteto manjka. O zgodovini vemo
							bore malo, še najmanj o slovenski, sprave in odpuščanja še ni na vidiku,
							skupnega imenovalca ne znamo najti, namesto organizirane dejavnosti
							obdelujemo vsak svoj vrtiček, šolstvo je le prebavljanje informacij, na
							presežno naravo človeka smo pozabili. Ne samo, da ne vzgajamo elit,
							ampak ne vzgajamo sploh ničesar, saj nima kdo vzgajati. Inteligence ni,
							ker je v letih po vojni odšla ali bila pobita, kar je je ostalo, pa je
							otopela. Nova se ni razvila, saj smo morali biti »vsi enaki«. Otroci so
							postali preveliko (finančno) breme, da bi si jih želeli, zvestoba pa ni
							več pojem, saj je – odkar je padel komunizem – vse relativno, torej
							absolutnega, čemur bi bil zvest, ni več. Edino, kar je morda podobno, je
							zaprtost. Ta je značilna tudi za matično državo, a ne zato, da bi
							ohranili slovenstvo, ampak bolj kot strah pred svobodo, ki veje onkraj
							meja.</p>
						<p>Dediščina režima je torej znana, kaj bi namesto njega lahko imeli, tudi.
							Ne trdim pa, da bi bila Slovenija, če bi se revolucija ne zgodila, danes
							taka, kot je naša skupnost v Argentini. Čeprav postavljeno na trdnih
							temeljih, bi jo do neke mere gotovo razjedal globalni duh nihilizma,
							svobodnjaštva in uživaštva, saj ne bi stopila tako tesno skupaj, kot je
							v Argentini, »ogrožena« od španskega sveta in postavljena kot protiutež
							komunizmu v domovini. A ostali bi temelji, ki jih slovenstvo goji že
							stoletja in za katere se zdi, da jih je režim v pol stoletja uspel
							uničiti ali vsaj tako razgraditi, da obnova pri večini ljudi ni več
							možna.</p>
						<p>Tako vidim dve poti – obe vsebinsko zgrajeni na istih, zgoraj naštetih
							temeljih, razlika je le v izvedbi. Prva je v tem, da imajo svobodni (ki
							jih je v Sloveniji dovolj, a niso vidni in se ne povezujejo) toliko
							otrok, da prek njih in njihove dobre vzgoje prekvasijo vso Slovenijo,
							druga pa v razumevanju novega slovenskega genskega zapisa in
							vzpostavljanju temu primernega novega apostolata. Ne gre namreč tarnati,
							ker Slovenec ni več to, kar je bil pred drugo svetovno vojno. Danes je
							drugačen, v svojem bistvu drugačen. (Režim je dobro opravil svojo
							nalogo!) Takega moramo razumeti in najti način, kako ga nagovoriti. </p>
						<p>Obe poti nam bosta koristili. A treba se je končno resno podati na eno
							ali drugo, in to takoj!<pb n="083"/>
						</p>
						<figure>
							<graphic url="slike_z_88/z_88_46.png"/>
							<head/>
						</figure>
						<figure>
							<graphic url="slike_z_88/z_88_47.png"/>
							<head/>
						</figure>
						<figure>
							<graphic url="slike_z_88/z_88_48.png"/>
							<head/>
						</figure>
						<p>Pokončni oznanjevalci vrednot, ki jih goji slovenska skupnost v
							Argentini, so tudi trije letošnji Prešernovi nagrajenci. Akademiku Zorku
							Simčiču ter pevcema Bernardi in Marku Finku iskreno čestitamo in se jim
							zahvaljujemo za pristen zgled domoljubja, zvestobe in vere.<pb n="084"/>
						</p>
					</div>
				</div>
			</div>
			<div type="div1">
				<head>Božično-novoletno srečanje</head>
				<div type="div2">
					<head>Pravica, da smo slišani</head>
					<docAuthor>Marta Keršič</docAuthor>
					<div type="div3">
						<p>Zavod Sv. Stanislava, Ljubljana Šentvid, sobota, 15. december 2012 ob 10.
							uri</p>
						<p>Spoštovani gostje, drage članice in člani Nove Slovenske zaveze,
							prijatelji in vsi zbrani, prinašam vam prisrčne pozdrave zaposlenih na
							Študijskem centru za narodno spravo, še posebej direktorice dr. Andreje
							Valič Zver, ki je v teh dneh v tujini, na delovnem srečanju Agencije EU
							za temeljne pravice, katere članica je postala letos.</p>
						<p>V teh prazničnih dneh bi si človek želel, da govorimo o pričakovanju
							adventa, o pripravah na božične dneve, o prijateljskem klepetu za domačo
							mizo, kjer bi kakšno lepo povedali o naši mladi državi. Vendar ni čisto
							tako. Skrb za sočloveka in za sebe zahteva od nas tudi soočenje s
							trenutnimi družbenimi razmerami v državi in z aktivnim dejanjem v prid
							izboljšanja sedanjega stanja. Razmere niso rožnate in se ne bodo obrnile
							na bolje same od sebe. Ali bodo vajeti v roke prevzeli tisti, ki želijo
							s kaosom in brezvladjem ponovno prevzeti totalno oblast nad našim
							življenjem na isti način, kot so to storili pred dobrimi 70. leti, ali
							pa bomo te napade vzdržali in Slovenijo kljub hudemu viharju in burnim
							valovom popeljali mimo čeri v varno prihodnost. </p>
						<p>Vse prevečkrat je tudi med nami kristjani slišati, da je politika grda in
							da se z njo ne smemo ukvarjati. Hitro podležemo vsiljeni javni
							miselnosti, ki nam jo vsak dan znova posredujejo mediji, z izjemo
							katoliških in še nekaterih, da so vsi politiki enaki, da ko prideš
							enkrat na oblast, se takoj pokvariš, postaneš nepošten, gledaš le še na
							svoje koristi. To govorijo mediji, ki so zavezani »veliki ideologiji« in
							širijo samo »resnico« po naročilu mafijskih šefov. Takšno okolje je
							idealno za manipulacijo z množicami, ki hitro prenehajo razmišljati s
							svojo glavo in se raje telebansko sončijo v senci svojih manipulatorjev.
							Pa nam že kratka pamet pove, da ni tako. Ali je bila politika Adolfa
							Hitlerja enaka politiki, ki jo danes vodi Angela Merkel? Ali današnji
							evropski politiki uporabljajo Stalinove in Titove metode vladanja?
							Osebno poznam precej ljudi, ki se ukvarjajo s politiko, pa so dobri,
							pošteni in vredni zaupanja. Ne živijo na tuj račun, plačujejo davke,
							skrbijo za skupno dobro, še več, pri svojem delu morajo marsikdaj
							postaviti na stran svoje interese, potrebe svojih družin v korist
							skupnemu dobremu. Pod politiko pa ne razumem samo poslancev, ministrov,
							voditeljev strank. Politika je del vsakega od nas in ji ne moremo
							ubežati. Politika je cesta, po kateri se peljemo v službo, je šola, ki
							jo obiskuje naš otrok, je trgovina, v kateri nakupujemo izdelke za dom,
							je prostor, kjer se družimo s prijatelji, je pravica, da svojo vero
							javno živimo, in še marsikaj. Je tudi varno okolje, v katerem lahko
							spregovorimo o tistem, kar nas teži, kar se nam je hudega zgodilo.
							Pravna država nam mora varnost zagotoviti. Vse prevečkrat mislimo, da
							nam bo vse to nekdo prinesel na pladnju in ne mislimo politično.
							Udeležba na volitvah je naša prva in najosnovnejša odgovornost, brez
							katere nimamo pravice kritizirati. Močno nam primanjkuje tradicije v
							demokraciji in politične pismenosti, zato smo lahek plen v rokah
							neokomunistov. Izvor sedanjega stanja je v drugi svetovni vojni, v
							izpeljani komunistični revoluciji, ki ji je v veliki meri uspelo
							pretrgati vez s stopnjo družbene dozorelosti Slovencev izpred vojne in
							nas je postavila ne na nov začetek, ampak v prazen brezzračni prostor,
							kjer lebdimo brez korenin in se ne zavedamo, od kod prihajamo. Vzeli so
							nam tla pod nogami in nam pustijo dihati le toliko, kolikor se njim
							zahoče.</p>
						<p>Na Študijskem centru za narodno spravo zbiramo pričevanja žrtev in
							njihovih svojcev iz časa totalitarizma druge svetovne vojne in po njej.
							Njihove zgodbe objavljamo v knjigah, ki jih izdajamo in predvajamo v
							oddaji Moja zgodba na Radiu Ognjišče. Pomenljivo je, da nam je v teh
							dneh, ko se po Sloveniji širijo demonstracije, kar nekaj že dogovorjenih
							pričevalcev povedalo, da jih je strah in da nam zgodb v tem trenutku ne
							bodo povedali. Ali se je v njih zopet naselil tisti strah, ki so ga
							komunisti zasejali med Slovence z umori leta 1941 in potem vsa vojna in
							povojna leta? Ko so izkoristili okupacijo in izzvali kaos, v katerem so
							izpeljali revolucijo in prevzeli oblast? Ali ni naša dolžnost, da z
							odkrivanjem resnice bistrimo pogled v nedavno slovensko zgodovino, da z
							glasnim opozarjanjem pokažemo nase, pokažemo, da obstajamo. Veliko nas
							je, ki podobno mislimo, samo oglasiti se moramo, ker če nič ne rečemo,
							se zdi, KOT DA NAS NI. Kdo pa je pri tem dosegel svoj namen? Utišati
							nas, nam vzeti pogum, je cilj vseh tistih, ki jim nismo po volji. Že
							zavoljo vseh, ki so <pb n="085"/>
						</p>
						<figure>
							<graphic url="slike_z_88/z_88_49.png"/>
							<head>Poklicani, da obhajamo spomin <name type="author">Janez
									Rihar</name>
							</head>
						</figure>
						<p>dali življenja za vero in dom in zavoljo naših potomcev ne smemo biti
							tiho. Naša dolžnost je, da spregovorimo, naša pravica, da smo slišani.
							Vsak je k temu poklican, v okolju in na način, ki je zanj najbolj
							primeren. Vsak od vas lahko stori mnogo dobrega v okviru Nove Slovenske
							zaveze in v svojem domačem kraju. Zaposleni na Študijskem centru se
							trudimo po svojih najboljših močeh. Oboji skupaj odpiramo pot svetlobi v
							zatemnjen slovenski prostor. Namesto petard in granitnih kock v rokah
							nosimo pogumno besedo, s katero bodrimo drug drugega in širimo idejo o
							odgovorni svobodi.</p>
						<p>Dokler ne bomo očistili ran iz preteklosti, ne bomo zmogli naprej. Država
							še vedno ni obsodila zločinskega komunističnega sistema. Lustracija ni
							bila izpeljana. Kdaj bomo ugotovili, da pokopavanje mrtvih ni ideološko
							vprašanje, ampak osnovna človekova pravica, ki izhaja iz spoštovanja in
							dostojanstva do človeka. Kdaj bomo spoznali, da ima kriza v ekonomiji,
							gospodarstvu, šolstvu, pravu temelje v nespoštovanju osnovnih moralnih
							načel. Tako kot pravi profesor Justin Stanovnik, je treba stvari
							poimenovati s pravimi besedami. Če je nekdo požigal, je to požig, če je
							nekdo ubijal, je to umor, in ni besede v slovenskem slovarju, ki bi
							zamenjala ali olepšala izraz za to nekoč storjeno dejanje. Ti grehi
							zahtevajo obsodbo, v nasprotnem primeru smo namreč zameglili mejo med
							tistim, kar se sme in kar ne. Tako tanka je meja med obema, a hkrati
							tako enostavna za vsakega, ki prisluhne svoji vesti.</p>
						<p>Kljub težkim časom smo torej lahko mirni, če vemo, da smo odgovorno
							opravili svoje poslanstvo, če smo naredili vsaj kakšno malenkost za
							skupno dobro. Še posebej smo poklicani, da ohranjamo spomin na čas
							totalitarizmov druge svetovne vojne in po njej. Verjemimo vase, v to da
							smo sposobni z dobrimi deli nekaj premakniti in ne prepuščajmo se
							malodušju! </p>
						<p>Voščim vam blagoslovljene božične praznike, v novem letu pogumno in
							ponosno praznovanje dneva samostojnosti in enotnosti naše domovine
							Slovenije. Naj ne bo med nami hiše, ki je ne bi v prihajajočih
							prazničnih dneh krasila slovenska zastava. </p>
						<p>Hvala za pozornost in prijeten dan vsem, ki ste se udeležili današnjega
							srečanja, in tudi vašim domačim!<pb n="086"/>
						</p>
					</div>
				</div>
				<div type="div2">
					<head>Uveljavljati temeljno slovensko resnico</head>
					<docAuthor>Justin Stanovnik</docAuthor>
					<div type="div3">
						<p>Dragi bralci in prijatelji Zaveze, veseli me in dobro se počutim, da vas
							lahko nagovorim s temi besedami. Njihova upravičenost mi daje
							zagotovilo, da bodo moje besede sprejemali in ocenjevali ne samo ljudje,
							ki jim človek lahko upravičeno reče prijatelji, ampak ljudje, ki imajo
							to v sebi, da jih, če povzamem to misel z eno besedo, ki imajo to v
							sebi, da jih skrbi. Ljudje, ki segajo po Zavezi in ki so se danes zbrali
							v tem prostoru, imajo to skupno in jih to povezuje, da jim ni vseeno. Ki
							so, da ponovimo, take sorte, da jim ni vseeno; ki so zrasli v hiši, ki
							ji ni bilo vseeno, v vasi, ki ji ni bilo vseeno, v dolini, ki ji ni bilo
							vseeno. Ljudje, ki nosijo v sebi tako srce, in v katere je bila položena
							taka pamet, da jim nikoli ni bilo dovoljeno, da bi jim bilo vseeno. Ki
							so nekatere stvari vzeli nase tako zares in tako dokončno, da so – če je
							bilo treba – svoj obstoj pogojevali z njihovim obstojem. Tako izbrani
							ljudje so danes tukaj, da ne moremo pretiravati z izražanjem svojega
							zadovoljstva. Vidite, prišla je velika preizkušnja, tako velika, da so
							se mnogi prestrašili in zbežali, nad nekaterimi pa je bila ta milost, da
							so mogli ostati; milost, pridobljena od vernosti mater, od zvestobe
							očetov, od junaškega zgleda mučencev, tolikih mučencev, da so mogli
							utemeljiti ime »mučeniški narod«. To govorim zato, da utemeljim naše
							zadovoljstvo. Saj ste gotovo videli: ni mi bilo treba iskati praznih
							besedi, imel sem po sebi prepričljive razloge, da sem upravičil besedo
							zadovoljstvo. </p>
						<p>Ob tem ni daleč misel, da bi bilo treba reči dve besedi o našem času,
							pravzaprav o našem evropskem in našem slovenskem času. Glede obojega
							časa je <emph>anno Domini bis millesimo decimo secundo</emph> – v letu
							Gospodovemu dva tisoč dvanajst, mogoče reči nekaj, česar do sedaj s tako
							gotovostjo ni bilo mogoče reči o nobenem od obeh. Latinske besede sem
							rabil zato, da sem pokazal na starost kulture, iz katere živimo.</p>
						<p>
							<emph>Najprej evropski čas</emph>. V začetku, do 14., 15., 16. stoletja,
							je v celoti veljal antični krščanski čas. Človek se je imel za
							ustvarjenega, njegova velikost se je merila s sprejetjem ustvarjenosti,
							s tem da je stvar. Po tem času pa so prišli ljudje z drugačnim
							oznanilom: da je človek sam svoj stvarnik, da je vse, kar je komu
							dolžan, dolžan samemu sebi, samo sebi. Skratka, novi človek je bil v
							stanju verjeti, da je bog. In vsa stoletja <emph>do tega</emph>, ki je
							minilo pred dvanajstimi leti, je to trditev bilo sicer mogoče javno
							ovreči, a le v glavi, le v misli. V našem času, v stoletju, ki je
							pravkar minilo, pa je to storila tudi <emph>zgodovina</emph>. S
							pošastnimi prizori je <emph>zgodovina</emph> dokončno ovrgla misel, da
							je človek bog: nosilec sveta in nosilec sebe. Ta človek je namreč
							zanikal svojo božanskost tako, da je postavil Auschwitz, Gulag,
							Lubjanko, Rab, Hudo jamo, Goli otok. Zgodovina je pokazala, v kaj se
							spremeni človek, če se spremeni v boga. Potrdila se je – ne v mislih,
							ampak v <emph>zgodovini</emph> – veljavnost starega hebrejskega psalma:
								<emph>Glej, prihajam, da izpolnim Tvojo voljo, Gospod</emph>. To je
							človek. Njegova velikost je v služenju: sebi, svoji družini, svoji vasi,
							svoji dolini, svojemu narodu, svoji državi in svoji Cerkvi. Vedno komu
							drugemu ali čemu drugemu, toda čudno, prečudno, istočasno vedno tudi
							sebi! Služenje, se je izkazalo, ni sramota, služenje je človekova slava.
							Zgodovina je s tem uveljavila »večnega človeka«, človeka, kakršen bo v
							temelju večno, če bo hotel biti človek. </p>
						<p>Tudi dialektiko <emph>slovenskega modernega časa</emph> je zgodovina v
							našem času pripeljala do konca. Konec osemdesetih let je prišlo do
							sesutja evropskega boljševiškega imperija. Ko je ta zgodovinski obračun
							zajel tudi Rusijo ali Sovjetsko zvezo, smo vedeli, da je sodba
								<emph>zgodovine</emph> dokončna in celostna. Ilegalni kritiki
							slovenskega boljševizma v totalitarnem času sicer ni bilo mogoče
							ugovarjati – v mislih – a <emph>zgodovina</emph>, se je zdelo, da ga
							prenaša. Ko pa je na prelomu med osemdesetimi in devetdesetimi leti tudi
								<emph>zgodovina</emph> pokazala, da je bila njegova duhovna,
							družbena in politična interpretacija sveta zmotna, je bilo jasno, da je
							bila v preteklosti tudi naša kritična misel tja od 30. leta naprej o
							njem pravilna. Tako je <emph>zgodovina</emph> zavrgla obe stranpoti,
							evropsko in specifično slovensko. Tudi pohujšani slovenski človek je v
							svoji boljševiški zavezanosti delal stvari, ki so ga v njegovi zadnji
							nadutosti diskreditirale do konca. </p>
						<p>Zgodba, ki sem jo na nedopustno skrajšan način tu povedal, je v veliki
							meri zgodba o katoličanih. V kar se je ta zgodba nazadnje izšla, je bila
							njihova potrditev. Čudno se nam zato zdi, da naša teza ni bila sprejeta
							v splošno krščansko interpretacijsko shemo. Morda zato, ker je kljub
							svoji dokončnosti nedokončana. V čem nedokončana? Tako Evropa kot tudi
							Slovenija sta se znašli namreč v protislovju: izreka zgodovine sicer ni
							mogoče izbrisati ali izničiti, mogoče pa se je <emph>upreti</emph> in
								<pb n="087"/>nečesa, kar je dokazano, ne priznati. Tu ne gre za
							nobeno negotovost, tu gre za <emph>Upor</emph>.</p>
						<p>Takšno je torej stanje v Evropi in Sloveniji: ne gre več za negotovost,
							nejasnost ali dvom, tu gre za čisto odločitev, za na ničemer utemeljeno
							odločitev – za <emph>Upor</emph>. Če ljudje česa nočejo videti, čeprav
							je evidentno jasno, tej nepripravljenosti ni mogoče reči drugače kot
							upor. Še to povejmo tu, da ima upor, ki zanika spoznanje, duhovno
							obeležje in se ga zato drži tveganje, ki ga krščanska vera pripisuje
							človekovi začetni upornosti. Evropa in Slovenija sta torej v stanju
							upora. To je najpomembnejša stvar, ki jo imamo ta trenutek povedati
							svojemu času, evropskemu in slovenskemu. Oba sta naša in za oba smo
							odgovorni. Zato to delamo.</p>
						<p>Nova Slovenska zaveza mora v tem poslanstvu videti ukaz, ki je ljudem dan
							z najvišjega mesta. Mi smo zato tukaj, da sporočamo in uveljavljamo
								<emph>temeljno slovensko resnico</emph>. Če še pomislimo, da zaradi
							svoje krščanske obveščenosti in zaradi svoje specifične zgodovine –
							predvsem zaradi strašne smrti, ki nas je zadela – to resnico vidimo bolj
							jasno izpisano na nebu slovenskega obstajanja, tako jasno in nujno, da
							nas spremlja, kamor gremo in kjer smo. Spričo te zavezanosti bi nam bilo
							morda v pomoč, če bi imeli v ušesih besede, ki jih je izrekla Judinja
							Edith Stein, ki je pred porto karmeličanskega samostana v Echtu, preden
							je stopila v gestapovski avto, prijela sestro za roko in rekla: »Pojdiva
							za najin narod!« Le malo bi bilo treba spremeniti ta stavek, pa bi ga
							mogli kdaj izreči tudi mi. </p>
						<p>Danes je v Sloveniji stanje takšno, da ni glasila, ki bi tako odkrito in
							celostno govorilo o hudodelski agresiji boljševikov na naš narod kot
								<emph>Zaveza</emph>. Samo Nova Slovenska zaveza ima to v sebi, da
							vidi in nekoliko razume pratemo, v kateri se je rodila zamisel tega
							zavrženega dejanja. Občutek imamo, da smo nekoliko na nivoju, če
							pravimo, da je to bil izstop iz zgodovine. Neki prijatelj, poznavalec
							slovenske literarne zgodovine, mi je nekoč omenil, da je liberalni
							dnevnik <emph>Slovenski narod</emph> na prelomu stoletja v svoji
							protikatoliški gonji šel tako daleč, da ga morda tudi poznejša
							komunistična agitpropovska besedila v tej točki kdaj niso dosegala. A je
							kljub vsemu treba reči, da so se liberalni napadi vseeno odvijali v
							slogu dialoga, da je medsebojne odnose tu nazadnje le še urejala beseda.
							Ko pa je zjutraj 13. oktobra 1942 terorist Franc Štadler banu Marku
							Natlačenu izročil zaupno pismo, iz katerega naj bi izvedel pomembne
							reči, in ga je ta za mizo sede začel brati, je Štadler potegnil pištolo
							in bralca ustrelil v čelo. Gledal ga je in ustrelil. Kakor je bil ta
							umor načrtovan in izveden, odseva simbolno celoten boljševiški nastop.
							Pismo naj bi prihajalo od zaupnega človeka, torej je bil umor izveden s
							prevaro. Morilec je nadalje ustrelil svojo žrtev v čelo, s čimer si je
							ne samo zagotovil uspeh, ampak je nehote tudi pokazal, kako si
							boljševiki predstavljajo polaščanje ljudi. Partija je dialog spremenila
							v umor. Orodje politike ni bila več beseda, ampak uboj. </p>
						<p>A za nas je važno, da smo ostali, kakor sem rekel, sami, zato nam je
							toliko manj dovoljeno pozabiti, kaj smo. Uspeli bomo samo tako, da bomo
							govorili resnico. Samo resnico. Od tega, kar je resnično, pa bomo
							poskrbeli, da nič ne bo ostalo skrito. Zato, vidite, moramo vztrajati. </p>
						<p>Govoreč o slovenski sedanjosti se moramo dotakniti še nečesa. Moram o tem
							spregovoriti, čeprav na račun vašega potrpljenja. Ko ste kdaj gledali
							kako omizje na televiziji ali kak drug javni skupinski pogovor, je
							skoraj nemogoče, da ne bi vsakič, dobesedno vsakič, opazili, da na koncu
							niso ne udeleženci ne poslušalci prišli do kakega spoznanja, na osnovi
							katerega bi bilo mogoče kaj narediti. Med pogovorom je bilo izrečeno
							vedno tudi nekaj stavkov, ki jim niste mogli odrekati veljavnosti, a ni
							nobeden od udeležencev za katerega poprijel in ga skušal uporabiti v
							zaključni izjavi. Če to opažanje združimo v en stavek, bi morali reči,
							da Slovenci nismo več v stanju organizirati javni pogovor. Naši pogovori
							so zgolj besedne predstave, med katerimi slišimo nekaj sto stavkov, od
							katerih nas za trenutek kateri celo prevzame, k našemu končnemu védenju
							pa ne more prispevati nič, ker tega védenja končno sploh ni. Ker v
							pogovoru za védenje sploh ni šlo. Šlo je samo za govorjenje.</p>
						<p>Naj vam povem, zakaj mislim, da je tako. To je zato, vidite, ker se po
							nekem nenapisanem pravilu vsi skrbno izogibajo, da bi kdo omenil to, kar
							je najbolj važno in kar smiselno in usmerjeno razpravo onemogoča. Nihče
							si ne drzne nakazati, v kakšnem prostoru se pri nas stvari dogajajo in v
							kakšen prostor naši stavki padajo. Ta prostor pa določa naša bistvena
							različnost, ki jo je povzročilo slovensko dvajseto stoletje, ali
							drugače, nerazrešena zgodovina te preteklosti. Ta téma pa se, kot
							rečeno, nikoli ne odpre. Zato vse miselne uprizoritve ostanejo bedni,
							nezadostni, frustrirajoči improvizoriji. Tu je jedro slovenske moralne,
							družbene in politične bede. Zato o sebi tako malo vemo.<pb n="088"/>
						</p>
						<p>Dogodki in dejanja slovenskega dvajsetega stoletja vstajajo in vpijejo,
							mi pa smo se domenili, da jih ne bomo slišali, raje se posvečamo
							šepetanju razstavnih predmetov na provincialnem sejmu ničevosti. Ljudje,
							ki so nas petdeset let – in potem še in še – mojstrili z grobim pa tudi
							rafiniranim nasiljem, so nas izšolali do take mere, da tega – bogve
							zakaj – tudi sedaj ne delamo. Oni pa si za to tako zelo prizadevajo, ker
							se natanko zavedajo, da bi razmislek o dvajsetem stoletju, če bi se
							razvil na odprtem prostoru, nazadnje pripeljal do tega, da bi morali
							oditi. A naj bo že kakorkoli, če v Sloveniji ne bo opravljena politična
							refleksija 20. stoletja, bomo ali bolje bodo Slovenci čez sto let
							natanko tako onemogli in brezciljni, kot smo danes. To se pravi, če bomo
							še naprej dovoljevali, da se bo naša zavest oblikovala in uveljavljala
								<emph>v prostoru, ki ga ne bodo določali parametri zgodovine, ampak
								ideološko postavljena boljševiška mitologija</emph>. </p>
						<p>Konec novembra in v začetku decembra so nas presenetili množični
							protestni nastopi po trgih in ulicah nekaterih slovenskih mest. Mediji –
							v tem so se jim pridružili tudi nekateri politiki, med drugim tudi
							nekateri politiki aktualne koalicije – so nas hoteli prepričati o
							dvodelnosti teh nastopov. V prvem delu naj bi nastopili ljudje, ki jih
							je v javnost prignala beda in gnev do obstoječe politične oblasti, ki
							skrbi zase, namesto da bi se posvetila skrbi za skupnost. Ti protesti so
							bili ocenjeni za legitimne. V drugem delu pa naj bi se pojavili temni
							elementi, ki so zakonite proteste izrabili za fizično obračunavanje s
							policijo. Ta razlika je bila sprejeta in je, se zdi, obveljala. Toda s
							tem so tisti, ki so pri tem sodelovali in nas o tem prepričevali,
							pokazali, da ne vedo prav dobro, kaj je nasilje. V to kategorijo namreč
							ne spada samo fizično nasilje, ampak tud nekontrolirano besedno
							obračunavanje – zlasti na javnem prostoru. In tega je bilo v »legitimnih
							političnih protestih«, tako imenovanih, toliko, da se človek čudi, kako
							so tisti, na katere so te žaljive diskvalifikacije letele, to mogli
							prenašati. Stvar je pravzaprav še širša. Če ljudje vpijejo, da je neka
							legitimno izvoljena politična garnitura »klika«, so žaljeni tudi tisti,
							ki so to garnituro izvolili in stojijo za njo še naprej. </p>
						<p>Čeprav je v naši državi tako, da zgodovinski politični prostor, na primer
							v državnem zboru ne deluje v odprtem besedilu, so v vsakem od njegovih
							postavitev, če besedam, tam izgovorjenim, poiščemo latentni pomen,
							silhuete tega prostora le določljive. Kljub vsemu se nekoliko ve tudi
							tam, kdo je kdo. A tu se je domiselno postboljševiško zaledje pojavilo z
							izumom, ki ga pridno uporabljajo. Saj ste opazili, da kar naprej
							govorijo na primer o »politiki«, čeprav politike kot politike ni, ampak
							sta v Sloveniji zagotovo najmanj dve politiki, po svojih osnovnih
							smotrih druga od druge astronomsko oddaljeni. Pri takem govorjenju pa se
							ne ve, kdo je kdo. </p>
						<p>Nimamo časa, da bi se ob vsem tem podrobno ustavljali, toda nekaj nam le
							mora biti jasno, nečesa se moramo zavedati. Po tem, kako so se ljudje na
							teh tako imenovanih protestih obnašali in kaj so hoteli, tisti, ki so
							bili pripravljeni ubijati z granitnimi kockami, in tisti, ki so hoteli
							doseči isti učinek s parolami, ki niso mogle skriti, da so bile izdelane
							vnaprej – spričo vsega tega se ne smemo umikati pred spoznanjem, da so
							bili ti <emph>ljudski protesti inštalacije, natanko tako, kakor je bil
								instalacija boljševiški narodnoosovobodilni boj</emph>. Doživeli smo
							dovolj veliko lekcijo, da te stvari sedaj nekoliko poznamo. </p>
						<p>Slovenci smo se znašli v prostoru, ki ga je predvidel poljski disident
							Adam Michnik. Rekel je: »Na komunizmu je najhujše to, kar pride za
							njim.« Tu smo sedaj. Ne recite, da je vse skupaj že prehudo. Slovenski
							človek, ki <emph>v celoti</emph> prihaja s trde zemlje, si takega stavka
							nikoli ne bo dovolil izreči. Voditi nas mora misel, da imamo prav, da
							nas podpira resnica. Gotovo ste opazili, da nismo potrebovali nobenih
							jezikovnih premetov in prevalov, nobene retorične telovadbe, ko smo na
							začetku tega govorjenja to, upam, dokazali.<pb n="089"/>
						</p>
					</div>
				</div>
			</div>
			<div type="div1">
				<head>V spomin</head>
				<div type="div2">
					<head>In memoriam Jožef Kočar 1928 – 2013</head>
					<docAuthor>Janko Maček</docAuthor>
					<div type="div3">
						<p>V nedeljo, 20. januarja, je na svojem domu v Mostah pri Komendi umrl naš
							član in sodelavec revije Zaveza <emph>Jožef Kočar</emph>; v torek, 22.
							januarja smo se od njega poslovili z mašo zadušnico, ki jo je v farni
							cerkvi v Komendi ob somaševanju še sedmih duhovnikov vodil domači župnik
							Stanko Žagar in pokojnega skupaj s somaševalci pospremil na pokopališče
							pri cerkvi sv. Petra. Besede slovesa so izrekli vojaški vikar dr. Jože
							Plut, generalni tajnik Slovenske Karitas Imre Jerebic, predstavnik Nove
							Slovenske zaveze in hčerka Majda v imenu domačih ter sorodnikov. Slišali
							smo, kako veliko delo je pokojni opravil na področju krščanske
							solidarnosti in dobrodelnosti, saj je bil dolga leta član, nekaj časa
							tudi predsednik sveta Škofijske Karitas Ljubljana, od ustanovitve leta
							1991 pa do nedavnega tajnik župnijske Karitas Komenda, celih dvajset let
							je v Komendi organiziral nabirko krompirja in drugih živil za Materinski
							dom na Škofljici, komendskim župljanom v stiski pa delil pomoč škofijske
							Karitas. Kdo bo nadomestil njegovo delo pri Novi Slovenski zavezi: sad
							njegovega znanja in truda so trije debeli zvezki z naslovom
							Bibliografski pregled člankov revije Zaveza in veliko dela je vložil v
							tri knjige Farnih spominskih plošč; čeprav že hudo bolan je še sodeloval
							pri predstavitvi tretje, zadnje knjige. S svojim računalniškim znanjem
							je bil vedno in povsod pripravljen pomagati pri ohranjanju
							verodostojnega zgodovinskega spomina. Tako je za izdajo pripravil knjigo
							Requiem za organista o učiteljiščniku Janezu Pavčiču, sodeloval pri
							knjigi dr. Lovra Šturma Brez milosti, pri knjigi dr. Vinka Škafarja o
							mučencu Katoliške akcije Jaroslavu Kiklju, pri knjigi Janka Mačka Rovte
							v viharju vojne in revolucije in še bi lahko naštevali. Pri vsem tem pa
							je ostal tih in skromen in marsikdo za njegovo delo ni vedel.</p>
						<p>Če bi pri tem kdo pomislil, da je Jožef Kočar zaradi dela in skrbi za
							druge morda zanemaril lastno družino, bi se hudo motil. Ko se je leta
							1952 poročil z Marijo Boštic s Klanca pri Komendi, sta se kmalu
							preselila v lasten dom (brez vode in elektrike) v Mostah pri Komendi.
							Rodili so se jima trije otroci: Jožef, Stane in Majda. Ker je postala
							hišica v Mostah za tako povečano družino pretesna, se je pogumno odločil
							za gradnjo nove; gradila sta jo z ženo, dobršen del z lastnim delom in
							samo z njegovo plačo, kasneje so jima pomagali tudi otroci. Ker je sam
							zaradi svoje zaznamovanosti po letu 1945 imel težave s šolanjem, kot
							bomo videli kasneje, je znal ceniti izobrazbo in je vsem trem otrokom
							omogočil, da so dokončali univerzitetne študije. Njegovo skrb za dom in
							družino dokazuje tudi to, da je po upokojitvi v Kemijski industriji
							Kamnik, kjer je bil najdlje v službi, nekaj časa po Mostah z mopedom
							razvažal Dnevnik.</p>
						<p>Jožef Kočar je eden redkih domobrancev, ki so podatke o svojem
							domobranstvu, o poti v </p>
						<figure>
							<graphic url="slike_z_88/z_88_50.png"/>
							<head>Jožef Kočar na predstavitvi tretje knjige farnih spominskih plošč
									<name type="author">Tatjana Splichal</name>
							</head>
						</figure>
						<pb n="090"/>
						<p>Vetrinj in prisilni vrnitvi v domovino tudi zapisali. V članku Postojanka
							na Ravniku pri sv. Barbari – Zaveza št. 49 – opisuje del svojega
							domobranstva: „V 46. četo sem prišel v začetku julija 1944. Bil sem
							usposobljen za telefonista in signalista. Poveljnik 46. čete v
							Hotedršici je bil nadporočnik Bajc, poveljnik voda na Ravniku pa
							narednik ali podnarednik Viktor Rozman. Niti v Hotedršici niti na
							Ravniku ni bilo nobenega Nemca. Sem tisti „deček Kalin, ki je bil
							signalist“, kot me omenja Grom v svoji knjigi. (Leta 1976 je v Buenos
							Airesu izšla knjiga: Siena Blažič, Revolucija v Hotedršici. – Siena
							Blažič je psevdonim za nekdanjega hotenjskega domobranca Franca Groma,
							ki je leta 1945 ostal živ, v tujini postal duhovnik in župnikoval v
							Argentini.) Postojanka na Ravniku je bila ustanovljena teden dni pred
							mojim prihodom. Iz Hotedršice so vanjo poslali tako imenovani udarni
							vod, ki je štel okrog trideset domobrancev. Utrdil se je pri cerkvi sv.
							Barbare. Zvečine so bili mladi fantje iz Hotedršice in okolice, iz
							Podkraja, od Črnega Vrha in Godoviča … Imeli smo telefonsko povezavo z
							Gornjim Logatcem in Hotedršico ter redno signalno povezavo z Vrhom (Sv.
							Trije Kralji), z Veharšami in z Rakekom. V zvonik z orožjem nismo šli,
							ker je bila okolica s tal dovolj pregledna. Pač pa so fantje po končanem
							napadu navadno šli vanj pritrkavat … Spominjam se, kako so partizani na
							velikonočno jutro 1945 med Godovičem in Črnim Vrhom napadli domobranski
							tovornjak, ki se je vračal z Otlice. Štirje fantje so bili takoj mrtvi,
							med njimi tudi bogoslovec Alfonz Malavašič iz Šentjošta, šest pa
							ranjenih … Marca 1945 so se začeli na domobranske postojanke partizanski
							letalski napadi, ki so zelo motili red in slabili samozavest. Letala so
							bila obarvana črno in so letela zelo nizko. Z Ravnika smo jih videli v
							isti višini ali celo od zgoraj navzdol. Nekajkrat so Hotedršico samo
							preletela, ker so šla napadat Idrijo. Najhuje je bilo, ker pred njimi ni
							bilo mogoče zavarovanje in tudi ne pravočasen alarm. Bližali so se
							usodni majski dnevi in za 1. maj je zapadel celo sneg. 4. maja se je
							dokaj prijazna ravniška zgodba zame končala.«</p>
						<p>V 56. številki Zaveze je pod naslovom »Trnova pot« objavljen Kočarjev
							dnevnik od 4. maja 1945, ko je s svojo enoto odšel z Ravnika proti
							Vetrinju, do 19. avgusta 1945, ko se je po odpustu iz taborišča v
							Šentvidu vrnil domov v Zalog. Poglejmo vsaj nekaj stavkov. <emph>4. maj,
								petek</emph>. Zvečer je padel Logatec. Ni preostalo drugega, kot da
							se umaknemo proti Rovtam. Posadka iz Hotedršice je okrog osmih zvečer
							prišla na Ravnik. Ob pol enajstih smo se skupno z logaškim vodom, ki je
							držal postojanko na Ostrem vrhu nad Kalcami, umaknili v Rovte. Umik je
							bil organiziran z vozovi, ki so jih vzeli s seboj domači domobranci.
							Precej materiala je ostalo v postojanki. Ostale so tudi moje knjige.
								<emph>5. maj, sobota</emph>. Okrog štirih zjutraj smo prišli v Rovte
							in ob enajstih dopoldne nadaljevali pot proti Šentjoštu, popoldne pa čez
							Suhi dol in Lučine v Gorenjo vas, kjer smo prespali. <emph>7. maj,
								ponedeljek</emph>. Skozi Poljane, Zminec in Škofjo Loko smo prišli k
							Sv. Duhu. Iz zvonika cerkve v Škofji Loki je visela dolga zastava,
							slovenska ali jugoslovanska, seveda brez zvezde. Povsod je bilo
							popolnoma mirno. Pomislil sem, da bi se lahko odpravil domov, kjer nisem
							bil skoraj štiri leta. <emph>10. maja, vnebohod</emph>. Ves dan smo
							stali pred Tržičem. Vse poti so bile polne voz in civilnih beguncev. Med
							begunci je bila tudi družina Zupanc, ki jih nisem videl že od začetka
							vojne, ko sem se 14. julija 1941 peš odpravil v Ljubljano. <emph>11.
								maj, petek</emph>. Premaknili smo se v Tržič. Popoldne je bil napad.
							Partizani so s topovi ali minometi obstreljevali cesto v središču
							Tržiča. Ker je bil Tržič poln beguncev in vojakov, je praktično vsaka
							granata ali mina zadela v živo. <emph>12. maj, sobota</emph>. Ker je
							bila cesta zabita z vozovi, smo zjutraj pustili komoro in bežali naprej.
							Pred predorom ni bilo nobene zapore, le vse polno ljudi in voz. V
							predoru je bila popolna tema, blato in gneča. Ob 10h smo prišli na drugo
							stran – brez hrane in opreme. <emph>13. maj, nedelja</emph>. Šli smo
							naprej – čez Dravo. Kakih sto metrov od mostu, na vzponu proti prvemu
							ovinku, sta stala dva Angleža in tam je bilo treba odvreči orožje. Nato
							smo odšli v taborišče pri Vetrinju. Od 14. do 31. maja smo bili v
							taborišču. Hrana je bila redna, ampak malo. Enote so se na novo
							organizirale. Tudi mi nismo bili več skupaj v istem vodu. Bili smo SNV –
							Slovenska narodna vojska. Imeli smo redno urjenje, kot bi bili na vajah.
								<emph>31. maj, četrtek – Sv. Rešnje Telo</emph>. Kot zadnji je bil
							na vrsti za transport prvi polk. Vsi drugi so že odšli. Zgodaj zjutraj
							je bil izredni zbor čete ali bataljona. Poveljujoči častnik je povedal,
							da so nekateri transporti šli namesto v Italijo nazaj v Slovenijo.
							Razpustil je enoto in dejal, naj se vsak sam odloči, ali gre na
							transport ali pa se preobleče in skrije. Novica je delovala kot šok.
							Bili smo zmedeni, negotovi, kaj naj storimo. Kar precej se nas je
							odločilo, da gremo, kamor so šli drugi. Ob pol devetih so nas Angleži s
							tovornjaki odpeljali na železniško postajo Maria Elend (Podgorje).</p>
						<p>Kočar nato opisuje, kako so še potem, ko so na vlaku že bili partizani,
							upali, da bo vlak zavil proti Italiji. Šele ko so se ustavili v
							Radovljici, so dokončno videli, v čigavih rokah so. Razvrstili so jih v
							skupine – on je prišel med mladoletnike – in nekaterih, s katerimi so
							skupaj odšli iz Vetrinja, niso več videli. Verjetno so jih že od tam
							odgnali v smrt. V nedeljo, 3. junija je s skupino mladoletnikov prišel v
							Kranj, kjer so <pb n="091"/>
						</p>
						<figure>
							<graphic url="slike_z_88/z_88_51.png"/>
							<head>Z najbližjimi ob biserni poroki</head>
						</figure>
						<p>na poti s postaje v barake blizu vodovodnega stolpa doživeli sprejem
							(zmerjanje in pljuvanje) nahujskane množice. 15. junija so jih končno
							prignali v Škofove zavode v Šentvidu. V sobi, kamor so jih strpali, je
							bil tudi Kočarjev gimnazijski sošolec Bogdan Pugelj. 6. julija sta v
							njihovi sobi umrla Turk in Tekavec, oba letnik 1928, ki ju pa ni poznal.
							Tudi sam je bil bolan, imel je hudo grižo in vročino. Vrstila so se
							zaslišanja. K sreči njega niso poznali. 6. avgusta Kočar zapiše: Od
							danes dobimo zjutraj 30 dkg kruha. Od 1. junija, to je 66 dni, nisem
							imel v ustih niti drobtinice kruha. Sedaj dobro razumem prošnjo: Daj nam
							danes naš vsakdanji kruh. <emph>7. avgust, Št. Vid</emph>. Ob 9h smo
							zvedeli za amnestijo. Ob 18.30h jih je šlo 152 domov. Zunaj v zboru nas
							je bilo vseh 170, vendar nas 18 ni bilo na spisku, zato smo morali
							razočarani oditi nazaj v sobo. Nič ne vemo in tudi nič ne rečejo, kaj bo
							zdaj z nami. Najhujša je negotovost. </p>
						<p>S še nekaterimi sotrpini je Kočar potem ostal v Šentvidu do 18. avgusta.
							Pospravljali so sobe, ribali hodnike in čakali, kaj se bo zgodilo z
							njimi. 16. avgusta, na dan sv. Roka je doživel nenavadno »srečanje« s
							Stankom Osenarjem, poveljnikom domobranske postojanke v Cerkljah. Osenar
							je bil zaprt v sobi z oknom nasproti njihove sobe. Ker so bila okna
							odprta, je lahko poklical in vprašal, če je med njimi kdo iz
							cerkljanskega konca. Ko se mu je oglasil Kočar, je bil zadovoljen in je
							naročil pozdrave za svoje v Cerkljah. Tudi on je tedaj še upal na
							amnestijo, toda v začetku leta 1946 je bil na procesu obsojen na smrt in
							ustreljen. Ko je bil Kočar 18. avgusta izpuščen na svobodo z ukazom, da
							se mora doma javiti OZNI in da ne sme govoriti o tem, kar je doživel v
							zaporu, je odšel k teti v Ljubljano in naslednji dan v njenem spremstvu
							prišel domov v Zalog. Piše, da je bil zdoma štiri leta, en mesec in pet
							dni.</p>
						<p>Ob delu na domači kmetiji se je Jožefu vrnila volja do življenja in po
							dveh letih se je vpisal na Srednjo tehniško šolo v Ljubljani, kasneje pa
							ob delu dokončal še Visoko tehniško šolo kemijske tehnologije in Visoko
							komercialno šolo ter dosegel naslov diplomiranega ekonomista tehniške
							smeri. Nič čudnega ne bi bilo, če bi se po tolikih grenkih izkušnjah
							zaprl v ograje svojega doma, vendar se to ni zgodilo, kajti zavedal se
							je, da mu je bilo življenje ponovno podarjeno, saj se je vrnil domov,
							medtem ko so mnogi njegovi sotrpini – taboriščniki pokopani zunaj
							pokopališkega zidu v Šentvidu ali v Vodiški gmajni, na kar spominja
							kamen z napisom: Ker nikomur nismo nič storili, bili smo oproščeni, ko
							pot vodila nas domov je, pa tu bili smo umorjeni … Zavedal se je, da je
							namesto njih, ki so jim v cvetu mladosti usta zasuli s prstjo, dolžan
							braniti resnico in delati dobro. 17. novembra 2012 sta z ženo Marijo še
							praznovala šestdeseto – biserno obletnico poroke in tudi s tem potrdila
							zavezanost izročilu prednikov. Naj dobri Bog, ki je večna Resnica,
							Jožefu Kočarju obilno poplača vse njegovo delo in zvestobo ter mu da
							svoj mir!<pb n="092"/>
						</p>
					</div>
				</div>
			</div>
			<div type="div1">
				<head>Po branju</head>
				<div type="div2">
					<head>Komu izstaviti račun?</head>
					<docAuthor>Jože Pavlič</docAuthor>
					<div type="div3">
						<p>»Komu izstaviti račun? Izzivanja in madeži«, tak je naslov knjige, ki jo
							je napisal dr. Julij Bertoncelj in je izšla pri Založbi Berton d.o.o. v
							Kranju z letnico izida 2013 v sozaložbi z Novimi obzorji d.o.o.
							Ljubljana in Novim glasom Gorica v nakladi 1000 izvodov. </p>
						<p>Pomenljivi naslov in pa dejstvo, da sta se izdajatelju pridružili tudi
							drugi dve založbi, sta takoj vzbudila našo radovednost in vzeli smo si
							čas ter knjigo prebrali. Morda tudi za vas in predvsem zato, da bi nanjo
							lahko opozorili tudi vas. Knjiga ni napisana kar tako, da bi koga
							zabavala. Četudi nazadnje tudi to lahko. Za branje pa si je vendar treba
							vzeti kar nekaj časa, saj obsega celih 527, sicer ne preveč obsežnih
							strani, a njena vsebina je, lahko bi rekli, vendar kar zahtevno in
							vredno branje. Prvih približno 300 strani je posvečenih razčlembi naše
							zgodovine. Najprej razmer pred drugo svetovno vojno, potem pa tistih med
							vojno in po njej do današnjih dni. Avtor oriše svetovno politiko in
							njene protagoniste, oceni tudi komunizem in ugotovi, da je bil to
							zločinski sistem, prav tako vidi v partizanstvu igro komunistične
							revolucije, ki je povzročila zaporedje absurdov in veliko gorja. Dobro
							vidi, da se je to bolj posvečalo vaškim stražam in domobranstvu kot
							okupatorju. Dobro opaža, da se je partizanom predvsem posrečilo vzbuditi
							veliko sovraštva in ga vnesti med Slovence.</p>
						<p>Če listamo po tej, po videzu in obliki všečni knjigi kar tako, si jo
							ogledujemo in preberemo iz radovednosti malo tu malo tam, je na prvi
							pogled videti vsebina knjige nekako razbita. Ko pa se zares zaženemo
							vanjo, preberemo uvod in prve strani, nas potegne vase in težko jo
							odložimo, dokler ne preberemo njene zadnje strani in njenih zaključkov.
							Njena vsebina je res večplastna, sicer pa vestno, da, prav inženirsko
							organizirana, napisana je pronicljivo in premišljeno, v sočnem in
							razgibanem jeziku. Pripoved bralca, kot rečeno, zagrabi in ga nosi s
							seboj. Knjiga pa ni roman, ni bajka ali domiselna izmišljija ali kake
							posebne vrste zabaven priročnik. Čeprav se zdi pripoved lahkotna in
							duhovita, zavita v navidezno lahkotnost in fino ironijo, je vsebina
							knjige globoko premišljujoča in poučna, obenem pa še kako aktualna. </p>
						<figure>
							<graphic url="slike_z_88/z_88_52.png"/>
							<head/>
						</figure>
						<p>Pravzaprav bi bila lahko in morala biti nam – ljudstvu in našim
							voditeljem – kar tudi zares pravi priročnik za razumevanje zgodovinskih
							dogajanj in odpravljanje sedanjih tegob, ki so prizadele in dušijo danes
							Slovence. Za bolj jasno in stvarno podajanje vsebine je pisec knjige
							delno res izbral tehniko priročnikov ali učbenikov z vprašanji in
							odgovori, kar je raziskovalno, poučno, racionalno in praktično.
							Vprašanjem, ki so izzivalna in zahtevajo odgovore, takoj sledijo
							odgovori z relevantnimi podatki in referencami znanja iz prakse, pa tudi
							logično izpeljani zaključki. </p>
						<p>Če se nam na začetku zaradi inovativne postavitve teksta branje nekoliko
							zatakne in se pojavi skrb, da bomo zaradi obsežnosti in nekaterih
							vnaprejšnjih opozoril avtorja <pb n="093"/>o organiziranju vsebine
							branju le težko prišli do konca, nas potem pisanje in vsebina zagrabita
							in nezadržno potegneta s seboj. Sistematično in miselno jasno si sledijo
							teme, se postavljajo vprašanja in odgovori, vse v soju zdrave
							kritičnosti, nepretenciozno, duhovito, logično in racionalno, kot si
							dogodki ali dejanja zaslužijo glede na svoj pomen in usodnost; včasih
							tudi z neprikrito ironijo, a vedno odgovorno in s skrbjo ter željo po
							jasnosti in razsvetlitvi. Knjiga nima namena kogarkoli žaliti kar tako,
							vse razmišljanje prežema volja po resnici in skrb – prava skrb in
							ljubezen do naše domovine Slovenije. V skrbi za resnico in poštenost
							avtor v knjigi vseskozi nagovarja Slovence k pameti, poštenosti in
							enotnosti, ki so bistvene za obstoj majhnega in ranljivega naroda ostro
							pa zavrača neresnico, nepoštenost, sebičnost in barbarstva vseh vrst, ki
							so se naselili med nami. Jasno napoveduje prihodnost, če se ne bomo
							spametovali – vsi, od voditeljev, naših politikov, ki naj bi nas
							odgovorno vodili, do gospodarstvenikov, ki vodijo naše narodno
							gospodarstvo, in nas, preprostih ljudi, ki naj bi imeli tukaj, v tej
							naši deželi vsak svoj dom in svojo pravico. Vsi smo davkoplačevalci, vsi
							prispevamo in moramo prispevati za državo po svojih močeh, vsi smo zanjo
							odgovorni in mora biti naša skrb. Vsi imamo pravico soodločanja.
							Politiki so plačani od nas in nam bi morali služiti, ne pa nas
							izkoriščati, z nami manipulirati in nas potiskati v revščino in
							odvisnost. Mi državljani bi morali biti bolj kritični in bolj odgovorni:
							vedno bi se morali spraševati, kako je z našo državo, kako je s
							Slovenijo.</p>
						<p>Avtor to isto počne sam, ko gleda to našo situacijo – zablodelo
							preteklost in sedanjost – in razmišlja o naši slovenski prihodnosti.
							Logično je, da ne spregleda naše preteklosti, ki bi jo nekateri tako
							radi pozabili in veselo uživali v sedanjosti, in če bi se dalo, seveda
							tudi v prihodnosti. Pisec sistematično in preprosto niza dogodke in
							dejanja, jih analizira, primerja in dela iz njih zaključke. Kot tehnični
							strokovnjak in raziskovalec jih metodično postavlja in opazuje. Vse je
							logično in jasno – razjasnjeno in razumljivo. Vzroki in posledice.
							Sistematično ponuja predloge za nadaljnje raziskave in rešitve.</p>
						<p>Julij Bertoncelj je doktor tehničnih znanosti, ki je deloval na
							ljubljanski univerzi, na Tehniški univerzi Berlin, na Stanfordu v
							Kaliforniji in MIT v Bostonu, sodeloval je z več poslovnimi sistemi po
							svetu in je tudi avtor nekaj knjig in izumov. Kot vrhunski tehnični
							strokovnjak in odgovoren izobraženec z izkustvi, razgledan po svetu in
							duhovno, pošten, resnicoljuben in človek, ki je zvest sebi in narodu, ki
							ceni tradicijo in spoštuje našo civilizacijo z njenimi pozitivnimi
							pridobitvami, ne da ju ne bi hotel tudi izboljšati in nadgraditi, se je,
							nekako izzvan po dogodkih in stanju pri nas, v tej knjigi lotil kot
							raziskovalne naloge analize razmer pri nas. Ne zanima ga samo politika,
							veliko govori tudi o gospodarstvu, ki je materialni temelj družbe. Kot
							inženir-raziskovalec se je lotil naloge stvarno in strokovno. Postavil
							si je jasna vprašanja in nanje tudi jasno odgovoril. Soočil se je z našo
							preteklostjo, jo pregledal in jo povezal s sedanjostjo. Analiziral in
							ocenil je tudi to in nam potem dal napotke za prihodnost. Ti napotki so
							jasni, stvarni in brezkompromisni. Zahtevajo našo zresnitev. Dajejo nam
							upanje, vendar pa tudi kažejo pot našega izničenja, če jim ne bomo
							sledili. Na nas je, da se odločimo. Neenotnost nas bo ugonobila, morali
							bi se poenotiti in združiti sile, nalog pa se lotiti s pametjo, odločno
							in sistemsko. Povsod prihaja do zaključkov, ki jih narekujeta normalnost
							in zdrava pamet.</p>
						<p>Za nas pri Novi Slovenski zavezi njegove ugotovitve niso kako novo
							odkritje. So le potrditev naših stališč in mnenj. Novo presenečenje pa
							je morda to, da ta odlična knjiga in analiza razmer slovenske
							preteklosti in sedanjosti prihaja iz rok nekoga, ki se je kot
							strokovnjak najprej uveljavil in odlikoval na tehničnem področju, pa je
							potem prej preprosto in bolje razložil preteklost in razloge za našo
							mračno sedanjost in prihodnost, kot so tega zmožni kordoni magistrov in
							doktorjev zgodovine, filozofije, sociologije in vsakovrstnih
							družbeno-političnih specialnosti. Veseli smo, da se ponovno tudi s to
							knjigo v splošnem potrjujejo naša stališča in se vendarle, morda nekako
							počasi, razgrinja megla in tema slovenske medvojne preteklosti in
							današnje zmanipulirane sedanjosti.</p>
						<p>Pogled na slovenska dogajanja v naši bližnji zgodovinski preteklosti in
							sedanjosti je za nas jasen. Z ugotovitvami, ki smo jih našli v tej
							knjigi, se stališča NSZ pretežno pokrivajo. S to knjigo Slovenci, naši
							politiki, gospodarstveniki in vsakršni izobraženci – predvsem pa
							pravniki – dobivamo kristalno čisto ogledalo. Ob njem, ker odseva polno
							madežev, absurdov in naše slovenske sramote, nas lahko tako kot pisca
							knjige grabi sveta jeza. Pomaga ne dosti. Knjiga je tu, a koliko ljudi
							jo bo prebralo in res razumelo? <pb n="094"/>Razumelo tako, da bi na
							osnovi njenih ugotovitev in predlogov tudi kaj spremenili v svojih
							stališčih in dejanjih. </p>
						<p>Kar nas ob tej knjigi nekoliko preseneča, je vendarle dejstvo, da avtor,
							po našem zaznavanju, ko se vprašuje po vzrokih strašne tragedije
							slovenskega naroda v drugi svetovni vojni, razmeroma malo spregovori o
							vaških stražah in slovenskem domobranstvu, čeprav naj bi bili ti zaradi
							svojega nastopa in krvave eliminacije s prizorišča po našem mnenju eden
							ključnih problemov. Njihovega pojava ne razčlenjuje podrobneje sam,
							ampak daje besedo večinoma drugim avtorjem, kot so Mlakar, Vodušek,
							Zdešar, Kermauner in še kdo. O vzrokih za njihov nastanek torej ni
							nobenega dvoma, a v ocene kolaboracije, ki je bila sicer legitimna in
							pravno utemeljena, se sam ne spušča. Za Novo Slovensko zavezo kot
							društvo, ki že 20 let izdaja revijo Zaveza, je tudi presenetljivo, da v
							obravnavani knjigi ni nikjer uporabljeno ali vsaj omenjeno védenje, ki
							ga ta revija prinaša. Je to opozorilo nam samim, kako malo se
							informacije, znanje in védenje, ki jih imamo in nudimo, v Sloveniji
							prenašajo v javnost, kako malo vplivajo na stanje duha pri nas? Očitno
							so raziskovalni izzivi – še tako pomembni – pri slovenskih ljudeh še
							tako nezaznavni in omejeni ali pa jih sploh ni, čeprav so in to še
							kakšni! Dr. Julij Bertoncelj jih je zagledal, jih vidi in na mnoge tudi
							kompetentno odgovori. Njegov odgovor na vprašanje, komu izstaviti račun,
							kot je tudi naslov njegove raziskave in knjige, je strnjen v zaključku
							njegovega dela, da so bile vse žrtve zaman, da je bilo vse trpljenje
							zaman, da smo ponižani, oguljufani, nemočni, izkoriščani in uničeni,
							pravi statisti v svetu, ki nas obdaja in se razvija. Šokantna bi morala
							biti tudi njegova ugotovitev, da je pri nas ob približno sto tisoč
							žrtvah druge svetovne vojne z revolucijo, kakršna je bila, za enega v
							boju s partizani padlega pravega nemškega vojaka moralo umreti od
							štiristo do petsto Slovencev. Vse te silne žrtve pa so bile vendarle
							zaman. Bo morda zdaj ta presenetljiva knjiga deležna več pozornosti
							slovenske javnosti, ali bo šla kar mimo nje in se bomo še kar naprej
							delali, kot da je vse v redu in se ni nič zgodilo? Jo bodo branjevke in
							branjevci z idejami prebrali in kaj rekli o njej? Doslej jih še ni bilo
							slišati. </p>
						<p>K še kar naprej in trenutno po pobudi dr. Štuheca v Družini št. 6 od 10.
							2. 13 str. 3 spet zelo aktualni tematiki sprave naj omenimo, da tudi dr.
							J. Bertoncelj v knjigi Komu izstaviti račun vabi k raziskavi te tematike
							s seznamom predlogov, ki jih je kar precej, a niso posebej utemeljeni.
							Domnevamo, da imajo za cilj poiskati zgodovinsko resnico in najti
							optimalne rešitve. Za katarzo je ponudil nemški model.</p>
						<p>Preberite to knjigo!</p>
						<p>P. S.: Mnenjem o politikih, pravnikih in drugih poklicih, ki se v knjigi
							pojavijo, se pridružuje tudi precej negativno mnenje o lektorjih. Gotovo
							so avtorjeve izkušnje odločujoče za to oceno, vendar bi avtorju za
							naslednjo izdajo le priporočili kakega boljšega lektorja, ki bo dovolj
							občutljiv do teksta in bo hitro opravil z nekaj nepotrebnimi slovničnimi
							ali pravopisnimi napakami, ne da bi knjigi vzel njeno neposrednost,
							sočnost in svežino, nasprotno, prispeval bo samo k njeni žlahtnosti in
							izrazni ostrini.</p>
					</div>
				</div>
			</div>
			<pb n="095"/>
			<div type="div1">
				<head>Na robu</head>
				<div type="div2">
					<head>Živela svoboda itd … </head>
					<docAuthor>Majda Lampič</docAuthor>
					<div type="div3">
						<p>Tak je bil Plečnikov provizorični napis na pečnicah v načrtu za krušno
							peč privatnega stanovanja. </p>
						<p>Kaj Slovencem pomeni prostost, je pa res vprašanje. Po sesutju
							berlinskega zidu sem mislila, da bo na cestah rajanje, pa je na vse
							šolnike legla mora zaskrbljenosti: kako pa zdaj učiti in voditi?</p>
						<p>Takrat sem na avtobusu od Črnuč do Trzina doživela tale prizor. V polnem
							avtobusu sta se dva moška ob vsesplošnem molku na ves glas prepirala:
							»Ti, zdaj je pa lepo, ko se vse lahko reče!« »Ja, pa je vse manj denarja
							in služb.« »Lahko pa vse poveš!« » Kaj to, ko pa je žep vse bolj
							prazen.« Izstopila sta na avtobusni postaji in čakala na naslednji
							avtobus. Najbrž sta skeč ponovila. Zamisliti bi se morali nad tem
							učinkovitim pouličnim gledališčem. </p>
						<p>Postalo mi je jasno, da je svoboda sila nelagodna stvar. »Na varnem in
							svoboden« – ta izključujoča situacija se je posrečila p. B. Häringu.
							Ampak to v neki drugi paradigmi razumetja sveta, ki tukaj ni prostora
							zanjo. Si je pa G. Stridsberg (Mojih pet življenj) od vseh alternativ
							izbrala čisto vest in jo tudi pred esesovci v svojo škodo izpovedala. Za
							»Živeti v resnici« (slov. prevod) se Vaclavu Havlu ni bilo treba toliko
							truditi kot našemu Jožetu Pučniku, ker na Češkem ni bila tako silovito
							pretrgana normalnost kot na Slovenskem.</p>
						<p>Na Havlov pogreb sta šla dva naša neosvetljena državnika, čeprav je bila
							tam izpeljana lustracija. To je bilo pri nas zamolčano. </p>
						<p>Še ena zgodba me veseli in peklí.</p>
						<p>Za časa mojega službovanja so bile v nekem času zelo pogoste akcije Nič
							nas ne sme presenetiti. Naša šola jih je ubogljivo načrtovala.
							Ravnateljica me je opozorila, da me bodo poklicali ob 4h zjutraj, jaz pa
							bom morala nemudoma na pot. Tedaj sem imela knjižničarski seminar v
							Tolminu; zdelo se mi je to bolj koristno. Res je prišel poziv ob 4h
							zjutraj, mama je povedala, kje sem. Naslednji dan me je ravnateljica
							zaslišala in zagrozila, da bom pač primerno kaznovana. Pokazala sem zelo
							radovedno, kako se bo to zgodilo. Ali me bodo zažgali na grmadi, kar bi
							me močno veselilo, saj so zažigali le velike ljudi. Še bolj se je
							ujezila. Čez nekaj dni smo praznovali in popili kakšen kozarček preveč.
							In taista oseba mi je zaupala, da mi zelo zavida in da bi bila rada
							taka, kot sem jaz.</p>
						<p>Takole se je nepričakovano končalo mirnodobno zastraševanje, ki mu
							množice podlegajo.</p>
						<figure>
							<graphic url="slike_z_88/z_88_53.png"/>
							<head>
								<name type="author">Janez Rihar</name>
							</head>
						</figure>
					</div>
				</div>
				<pb n="096"/>
				<div type="div2">
					<head>Voščilo</head>
					<div type="div3">
						<figure>
							<graphic url="slike_z_88/z_88_54.png"/>
							<head>Pozdravljen, križ! <name>Marta Jakopič Kunaver</name>,
									<date>2009</date>
							</head>
						</figure>
						<p>KRIŽ.</p>
						<p>NEKOČ ZNAMENJE SRAMOTNE SMRTI.</p>
						<p>DANES SIMBOL NAŠE VERE, </p>
						<p>UPANJA V VSTAJENJE, </p>
						<p>V LJUBEZEN, KI PREMAGA SMRT.</p>
						<p>BLAGOSLOVLJENO VELIKO NOČ!</p>
						<p>NOVA SLOVENSKA ZAVEZA</p>
					</div>
				</div>
			</div>
		</body>
		<back>
			<div type="div1">
				<head>Na platnicah</head>
				<div type="div2">
					<head>Milko Mikola: Rdeče nasilje</head>
					<div type="div3">
						<p>»Če skušamo na podlagi vseh do sedaj navedenih dejstev in podatkov podati
							pregled komunističnega nasilja v Sloveniji, je mogoče zapisati
							naslednje.</p>
						<p>Obdobje vojne (1941–1945):</p>
						<p>– najmanj 4.200 pobitih civilistov;</p>
						<p>– več sto od partizanov nasilno pregnanih družin z njihovih domov;</p>
						<p>– več od partizanov požganih vasi.</p>
						<p>Povojno obdobje:</p>
						<p>– blizu 15.000 izvensodno pobitih slovenskih vojnih ujetnikov in
							civilistov;</p>
						<p>– več kot 100.000 izvensodno pobitih pripadnikov drugih jugoslovanskih
							narodov;</p>
						<p>– obstoj 8 večjih in več manjših koncentracijskih taborišč;</p>
						<p>– obstoj 4 kazenskih taborišč za prisilno delo;</p>
						<p>– obstoj blizu 20 taborišč za poboljševalno delo in za družbeno koristno
							delo;</p>
						<p>– okoli 17.000 beguncev, ki so ob koncu vojne leta 1945 pred nasiljem
							zbežali v Avstrijo in Italijo in se od tam razselili po svetu;</p>
						<p>– okoli 16.000 političnih obsojencev;</p>
						<p>– okoli 25.000 političnih zapornikov;</p>
						<p>– blizu 60.000 nasilnih razlastitev premoženja;</p>
						<p>– izgon okoli 10.000 pripadnikov nemške narodne manjšine iz Slovenije v
							Avstrijo;</p>
						<p>– izgon več sto slovenskih družin in posameznikov iz obmejnega pasu z
							Avstrijo in iz notranjosti Slovenije na Kočevsko;</p>
						<p>– izgon 215 madžarskih družin leta 1948 in 1949 iz vasi Petišovci.</p>
						<p>Z upoštevanjem teh podatkov je mogoče sklepati, da je bilo vseh
							neposredno prizadetih žrtev komunističnega nasilja v Sloveniji skupaj
							več kot 100.000. Če bi upoštevali še njihove svojce, bi bila ta številka
							nekajkrat višja. Razen tega so v njej zajeti samo prebivalci Slovenije,
							ne pa tudi prebivalci drugih delov Jugoslavije, ki so bili po vojni
							pobiti na slovenskem ozemlju. Če bi upoštevali tudi te, bi število žrtev
							komunističnega nasilja v Sloveniji naraslo na več sto tisoč.«</p>
						<p>Milko Mikola: Rdeče nasilje: represija v Sloveniji po letu 1945,
							<lb/>Celjska Mohorjeva družba, Celje, 2012 (str. 371)</p>
					</div>
				</div>
				<div type="div2">
					<head>Priporočamo</head>
					<div type="div3">
						<p>Milko Mikola: <lb/>Rdeče nasilje:<lb/>Represija v Sloveniji po letu
							1945</p>
						<figure>
							<graphic url="slike_z_88/z_88_55.png"/>
							<head/>
						</figure>
						<p>Celjska Mohorjeva družba, Celje, 2012</p>
					</div>
				</div>
			</div>
		</back>
	</text>
</TEI>
