<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Fotografije za to številko sta prispevala</resp>
               <name>mag. Mirko Kambič</name>
               <name>Simon Dan</name>
            </respStmt>
            <respStmt>
               <resp>Fotografije za dokumentarna besedila smo dobili iz zasebnih arhivov
                  družin</resp>
               <name>Lisjak </name>
               <name>Hiti </name>
               <name>Arhiv RS</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">24</idno>
            <idno type="ISSN">??</idno>
            <date>2011-03-28</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">24</biblScope>
                     <biblScope type="vol">VII</biblScope>
                     <biblScope>številka 1, marec 1997</biblScope>
                     <date when="1997-03">1997</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-03-28">
            <name>Andrej Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 24</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <div type="div3">
                  <p>Ko se za potrebe vsakokratnega komentarja v tem časopisu razgledujemo po naši
                     kulturni in politični pokrajini; ko iščemo, kateri od dogodkov bi se smel
                     potegovati za mesto v sliki, ki jo kanimo izdelati o svojem času, da bi bil
                     predstavljen čimbolj resnično in čimbolj pravično; ko to počnemo, zavedajoč se
                     menjajoče se sreče, se kar naprej ustavljamo ob spoznanju, da ima vsak od
                     opaženih dogodkov sicer svoje lastno življenje – svojo lastno oblikovanost in
                     zgradbo – hkrati pa ima vsak še nekaj, kar ni samo njegovo, ampak pripada vsem.
                     Ob tem vedno tudi bolj ali manj jasno zaslutimo, da je tisti skupni nekaj tako
                     pomembna reč, da bomo posamezen dogodek razumeli ne samo zelo nepopolno, ampak
                     mogoče tudi povsem napačno, če ne bomo prej v sebi poiskali toliko miru,
                     potrpežljivosti in vztrajnosti, da bomo dognali, kaj tisti skupni nekaj
                     pravzaprav je.</p>
                  <p>Tisti nekaj, ki nam odpira pot do resničnosti dogajanja, je temeljna struktura
                     časa. Njej je podrejeno vse, kar se zgodi. Ko bi bila temeljna struktura časa
                     drugačna, bi se vse, kar se dogaja, dogajalo drugače. Mogoče lahko gremo še
                     dlje in tvegamo trditev, da se zaradi časa, kakršen se je konkretno uveljavil,
                     nekatere stvari sploh ne morejo zgoditi. Za védenje o tem, zakaj se stvari
                     godijo, kakor se godijo, pa tudi za védenje o tem, kaj pomenijo, je potrebno –
                     sprva tipajoče, potem pa vedno bolj preverjeno in zanesljivo – védenje o času
                     kot o prostoru dogajanja. Da bi torej čas doumeli, po vrsti postavljamo domneve
                     in jih zavračamo, dokler ne naletimo na tisto, ki nam omogoči, da stvari
                     sestavimo v razumno celoto, ne da bi bilo treba nad njimi izvajati nasilje. Z
                     razumetjem časa se nad stvari razlije svetloba, v kateri jih gledamo umljive in
                     resnične.</p>
                  <p>Slovenija se je znašla v prostoru, v katerem se mešata dva časa: splošno
                     evropski moderni ali pomoderni čas in naš specifični posocialistični čas. Redke
                     so stvari, ki bi bile tako čiste, da bi zanje lahko rekli, da so pod oblastjo
                     zgolj enega ali drugega; večidel izkazujejo, v različnih sorazmerjih, prvine
                     obojega. To dela stvari zelo zapletene, čeprav je tudi res, da soobstajanje
                     elementov raznorodnega časa – evropskega modernega ali pomodernega in
                     posocialističnega – načeloma in vnaprej ni nerazločljivo in nerazrešljivo.
                     Čeprav bi bilo to delo zanimivo in potrebno, se bomo v tem komentarju omejili
                     na posocialistični čas – specifično slovenski posocialistični čas – in skušali
                     dognati, kaj je v njegovi srži in kako določa našo sedanjost.</p>
               </div>
               <div type="div3">
                  <head>Dvojnost posocialističnega časa</head>
                  <p>Nekdanji socialistični čas in prihodnji demokratični čas sta v izključujočem se
                     odnosu. Ko se bodo nekoč uveljavili aksiomi demokratičnega časa v celoti, bo
                     socialistični čas izginil povsem. Sedanji posocialistični čas pa ni čist, ampak
                     se v njem prepletata stari socialistični čas in nastajajoči demokratični čas.
                     To je torej njegova bistvena faktura, da je to dvojni čas ali čas v
                     neidentiteti. V njem so najprej idejne prvine, ki se zavedajo izključnosti obeh
                     časov in v celoti podpirajo logiko, ki jo ta izključnost terja: to so sile, ki
                     jih moralni, kulturni in politični vzgon žene iz območja zaukazane
                     socialistične misli v območje svobodne demokratične misli. Ker so te sile
                     skladne z zgodovino, je njihov angažma pokrit s seboj in enovit; to, kar so na
                     zunaj, so tudi na znotraj; v njih je naravna možnost enotnosti misli, besede in
                     dejanja. To so sile, ki so zmerom lahko to, kar so, in so zato bistveno
                     svobodne. Nesvobodne so samo toliko, kolikor ne razumejo svojega zgodovinskega
                     položaja.</p>
                  <p>V posocialističnem času – v našem, slovenskem posocialističnem času posebej –
                     pa so tudi prvine, ki izključnost med preteklim socialističnim in prihodnjim
                     demokratičnim časom sicer vidijo, a nanjo ne pristajajo. Vidijo, v katero smer
                     teče zgodovina, a mislijo, pohujšani od impozantnih uspehov v preteklosti, da
                     bo zgodovino mogoče prevarati, tako da v njej hkrati bodo in ne bodo. Pri tem
                     jih podpira njihovo specifično umevanje zgodovine: zgodovina zanje ni poslušno,
                     naporno in odgovorno delo za obstoj civilizacije v času, ampak je zgodovina
                     takšno gibanje, na katero se je mogoče predvsem vkrcati in v njegovem okviru
                     uresničiti voljo do moči. Toda te sile, kljub veščosti in izvedenosti, s katero
                     lovijo ravnotežje v vedno menjavajočem se prostoru, niso svobodne – kljub
                     drugačnemu videzu. Svobodne niso zato, ker ne morejo vzpostaviti naravnega
                     odnosa do resničnosti.</p>
                  <p>Posocialistična slovenska polis teče torej v ritmu dvojnega časa. Dve temeljno
                     različni misli se bojujeta in tekmujeta za oblast, ki bi jima omogočila, da
                     dasta času integralno podobo: postkomunistična levica in reformne sile izvorne
                     demokracije. Tu ne gre za bodočnost države. Prej ali slej se bo država ujela v
                     enoten ritem, ki ga bo določala zavest, ki se bo napajala iz demokratične
                     kulture. O tem imamo pravico dvomiti. Postkomunistična levica, ki se natanko
                     tako kot komunistična levica, iz katere je izšla, utemeljuje na volji do moči,
                     bo prej ali slej uvidela, da volja do moči ne more soobstajati z demokratično
                     kulturo. Ko smo rekli »uvidela«, smo ji pripisali preveč. Nobene avtohtone
                     refleksije ne bo, ničesar ne bo »uvidela«, pač pa jo bo »duh zakonov«, ki jih
                     bo uveljavila demokracija, onemogočil v njeni tujosti. Takrat bo dosegla država
                     osnovno in nujno identiteto.</p>
                  <p>Danes pa je država v neidentiteti in njena dvojnost je tako globoka, da je ni
                     mogoče premostiti z nobenimi mostovi. Govorjenje o grajenju mostov med obema
                     deloma razdeljene države ni samo prazno, ampak tudi zavajajoče, saj zakriva
                     temeljno danost politične sedanjosti. Stanje te sedanjosti pa je tako, da ga ni
                     mogoče imenovati drugače kot državljanska vojna. Sentimentalne in »dobre« duše
                     se ob tej besedi seveda zdrznejo. Toda preprosto dejstvo, da mir po
                     državljanski vojni še ni bil sklenjen, dokazuje, da državljanska vojna še
                     traja. Stran, ki je lansirala revolucijo in s tem sprožila državljansko vojno
                     in ki je zaradi specifičnih, deloma notranjih, predvsem pa zunanjih okoliščin
                     dosegla zmago, ki jo je izkoristila tako, da je uveljavila svoj bizarni
                     politični projekt, ni pripravljena (potem ko se je izkazalo, da je bila
                     vpletena v krvavo zunajcivilizacijsko avanturo), sesti za mirovno mizo. Ve
                     namreč, da bi se tu pojavili papirji, ki bi razkrili njeno pravo podobo.
                     Postkomunistična levica je v natanko isti meri, s katero sedaj utemeljuje svojo
                     vsakovrstno moč na pozicijah, pridobljenih v totalitarizmu, vpletena v globoko
                     krivdo ali bolje sokrivdo. Njena sokrivda je v tem, da je v sporu z lastnim
                     narodom. Sile, ki so ji naredile politični prostor, se namreč s tem, da so
                     sprožile revolucijo v času, kakršen je bil čas med 1941 in 1945, naredile
                     dejanje, ki ga ni mogoče označiti drugače kot napoved vojne lastnemu narodu. Te
                     sile so po zmagi vladale narodu pol stoletja. Kako globoka je ta sokrivost in
                     sovpletenost, vidimo bolje, če pomislimo še na nekoristnost, zastonjskost,
                     praznost, ničnost, ki se drži komunističnega nastopa v zgodovini. Lahko bi bilo
                     namreč tako, da bi bila sicer kri, a bi bila tudi cvetoča prihodnost; da bi
                     bilo nasilje, a bi bila tudi sijajna svoboda. V resnici ni bilo nič od tega:
                     bila je samo kri, bilo je samo nasilje.</p>
               </div>
               <div type="div3">
                  <head>Zveza: komunizem – moderna – intelektualci</head>
                  <p>Komunizem je bil, kakor vemo, vedno dvignjen nad svoje neugledno totalitarno
                     sorodstvo. Da je imperij poskrbel za trume plačanih apologetov, je, če
                     upoštevamo razmere, razumljivo. Manj razumljivo in celo bizarno pa je to, da
                     jih ni imel nič manj v deželah, ki niso bile neposredno pod njegovo upravo.
                     Razlogov, zakaj komunizem ni bil izprašan z enako rigoroznostjo, kot sta bila
                     fašizem in nacizem, je več. Med poglavitnimi je vendar ta, da je komunizem
                     projekt moderne – nelegitimen, a vendar sprožen iz duhovne situacije, ki jo je
                     ustvarila moderna. Intelektualec je bil kot služabnik moderne prisoten pri
                     rojstvu tega nelepega otroka; spremljal je njegovo doraščanje, vendar
                     pomislekov, ki so v njem gotovo nastajali, ni izrazil. Vedel je namreč, da
                     komunizem opravlja neko nalogo, za katero je čutil, da jo moderna, če naj bo
                     polnopravna naslednica svoje predhodnice – predmoderne –, mora opraviti.
                     Predmoderna je namreč človeku omogočila popolno rešitev ali odrešitev. Moderna
                     je bila v precepu, ker take rešitve, če je hotela biti zvesta svojim duhovnim
                     izhodiščem, ni mogla ponuditi, po drugi strani pa je zaradi te pomanjkljivosti
                     čutila določeno nezadostnost. Komunizem pa je popolno rešitev ali odrešitev
                     imel v programu in intelektualec ga je zato, sicer z določenim nelagodjem, vzel
                     v zaščito in mu ponudil svoje usluge. Podprl ga je tako rekoč od zunaj, in to
                     je bilo natanko to, kar je komunizem želel. Okoristil se je z dobrim imenom, ki
                     ga je intelektualec kot služabnik v templju moderne imel, hkrati pa je bil
                     varen pred njegovimi manirami, ki bi utegnile biti zelo neprijetne, če bi ga
                     imel v hiši. Tako smo dobili pojav, nekakšno simbiozo, ki je, začenši s
                     tridesetimi leti pa tja v šestdeseta in sedemdeseta leta, odločilno
                     soustvarjala evropsko kulturno-politično sceno. Pojavile so se besede, ki so
                     pokrivale ta pojav: sopotniki, compagni di strada, Mitläufer, fellow travellers
                     in tako dalje. To je bila velika, dobro izurjena, skrbno negovana pomožna
                     armada, ki je komunizmu odločilno pomagala v času njenega vzpona. Nekateri
                     intelektualci so se vpletli celo na tak način, da se jih zgodovina spominja kot
                     »inženirjev odvratnih prizorov«. Samo pričakovati je bilo torej, da bodo
                     intelektualci stali komunizmu ob strani tudi v času »njegovega zgrmetja«. Sedaj
                     so se evropski intelektualci še bolj zavedeli bodisi očetovskih instinktov
                     bodisi botrskih dolžnosti. Začela so se različna teoretska prizadevanja, ki so
                     komunizmu želela odvzeti nekaj zle slave.</p>
                  <p>Skraja, se pravi, v prvih povojnih desetletjih, je seveda veljala teorija
                     totalitarizma kot sprejemljiva razlaga komunizma. Razvila in utemeljila jo je
                     predvsem Hannah Arendt. S to teorijo je bil komunizem postavljen v isto vrsto
                     kot fašizem in nacizem. Že v šestdesetih letih pa so se začeli oglašati
                     sociologi in politologi s teorijami, ki so hotele komunizmu odvzeti totalitarni
                     značaj in ga vključiti v civilizacijske tokove.</p>
                  <p>Najprej se je pojavila teorija, ki je v komunizmu hotela videti varianto
                     svetovnega procesa modernizacije. Bila je željno sprejeta in je cvetela eno,
                     dve desetletji, potem pa so jo porazila dejstva. O teh pravi zgodovinar Andrzej
                     Paczkowski z Instituta za politične vede v Varšavi tole: »Glede tega je Evropa
                     najboljši primer. Kljub največjim naporom in celo žrtvam se ni niti ena
                     komunistična država na »tablici modernizacije« dvignila v primerjavi z letom
                     1939. Posamezne države, kot na primer Čehoslovaška republika, in posamezne
                     družbene skupine, na primer inteligenca, pa so celo znatno padle.
                     »Marksistični« režimi v Etiopiji, Angoli in Mozambiku – da ne govorimo o Kubi –
                     gospodarsko niso mogli prehiteti Nigerije ali Sudana. Z eno besedo, ta
                     paradigma je služila zgolj kot sredstvo zelo preprostega falzificiranja
                     dejstev.«</p>
                  <p>Ko je ta teorija izgubila verodostojnost, se je pojavila druga. Hotela je
                     zmanjšati totalitarni naboj komunizma s tezo o notranji pluralnosti
                     enopartijskih sistemov, zlasti v postalinistični dobi. Glede te teorije
                     profesor Paczkowski sicer priznava, da so tudi v teh sistemih obstajali zelo
                     različni skupinski interesi, a jih je bilo mogoče artikulirati in braniti samo
                     v okviru partijske strukture in samo ob priznavanju sistema klika – klient. Za
                     ilustracijo je uporabil primer ameriške demokracije: »Če bi človek sledil
                     advokatom teze o pluralnosti v komunističnih sistemih, bi bilo – z malo
                     pretiravanja, priznam –, mogoče trditi, da predstavljajo lobistične skupine
                     temelj ameriškega pluralizma, ne pa dejstvo, da je tam svoboda govora in
                     zbiranja in da so tam v rednih razmikih demokratske volitve.«</p>
                  <p>Opisani poizkusi, dati komunizmu sprejemljivo podobo, nekoliko tudi
                     pojasnjujejo, zakaj komunizem odhaja neocenjen. To dejstvo – da ostaja
                     komunizem neocenjen – pa je tisto temeljno dejstvo, ki omogoča radikalno
                     dvojnost posocialističnega časa.</p>
               </div>
               <div type="div3">
                  <head>Obremenjenost posocialističnih ustanov</head>
                  <p>Kdo pa bi komunizem – recimo, slovenski komunizem – lahko ocenil? Najprej so to
                     institucije, ki jih vzdržujeta narod in država, da čim bolj objektivno
                     raziščejo, v kakšnem stanju tadva sta in kako je do tega stanja prišlo; da
                     raziščejo duhovne, kulturne, politične in gospodarske vidike njunega sedanjega
                     stanja. Zakaj tega ne naredijo? Zakaj so pri nas tako redke knjige, ki bi
                     govorile o komunistični preteklosti? O njej ne vemo tako rekoč nič. V Nemčiji
                     je izšlo na tisoče knjig – dobesedno – ki govorijo o tem, kako je delovala
                     nacistična država, tako da so pokrita ne samo vsa poglavitna področja (šolstvo,
                     sodstvo, znanost, policija, kultura) ampak tudi tako bizarna, da bi nanja
                     človek komaj pomislil. Tem se v zadnjih letih v naraščajočem številu
                     pridružujejo knjige, ki govorijo o tem, kako je delovala komunistična Vzhodna
                     Nemčija. V ta tako obsežen in tako razvejen kolektivni spomin je vedno mogoče
                     vstopiti in se poučiti o področju, ki človeka zanima. Pri nas nimamo praktično
                     ničesar. Ne samo zato, ker smo maloštevilna skupnost, kar je brez dvoma resna
                     in težko premagljiva ovira, ampak predvsem zato, ker obstajajo mogočne sile, ki
                     hočejo na vsak način preprečiti, da bi pred nami zrastla resnična podoba naše
                     preteklosti in sedanjosti. O tem, kako vztrajno, dosledno in rafinirano te sile
                     delujejo, bo tudi mogoče napisati napeto knjigo.</p>
                  <p>Če hočemo razumeti umanjkanje moralnega in intelektualnega vzgona, ki bi
                     omogočil, da se opravijo potrebne analize preteklega in sedanjega časa, se
                     moramo vsaj bežno dotakniti stanja duha v znanstvenih, pedagoških, kulturnih in
                     medijskih institucijah, v prostorih, v katerih naj bi se dogajalo narodovo
                     samozavedanje. Pri tem bomo morali opozoriti na dva momenta.</p>
                  <p>Najprej so bile v preteklosti te ustanove skrbno nadzorovane. Vanje so bili
                     praviloma pripuščeni ljudje, ki so bili iz take snovi, da so lahko podpisali
                     določene partijske papirje in so potem igrali vlogo elitne ideološke manjšine,
                     potem pa ljudje iz zelo širokega in pisanega, a v bistvu neopredeljenega
                     liberalnega območja, nazadnje pa, redko in le izjemoma, tudi ljudje iz
                     ideološko nasprotnega tabora. Tako je prišlo do tega, da so poglavitne
                     institucije poleg ljudi iz ideološkega aparata večinsko naseljevali ljudje
                     liberalnega miselnega razpoloženja. Vmes je bilo tudi nekaj katolikov, a ti so
                     vedeli, da so zgolj tolerirani, in so se temu primerno vedli – včasih dokaj
                     neugledno. Takšna sestava je omogočala razmeroma stabilne razmere. Pravo
                     vprašanje, ki pri tem nastaja, se glasi: Zakaj so liberalci – kot povsod so
                     bile tudi tu izjeme – podprli komuniste tako pri njihovem vzponu na oblast kot
                     tudi pozneje, ko je šlo za to, da se zagotovi funkcioniranje oblasti?</p>
               </div>
               <div type="div3">
                  <head>Melanholična politična igra v treh dejanjih</head>
                  <figure>
                     <graphic url="slike_z_24/z_24_01.png"/>
                     <head>Prvo dejanje – Četrtek, 9. januarja</head>
                  </figure>
                  <figure>
                     <graphic url="slike_z_24/z_24_02.png"/>
                     <head>Drugo dejanje – Četrtek, 6. februarja</head>
                  </figure>
                  <figure>
                     <graphic url="slike_z_24/z_24_03.png"/>
                     <head>Tretje dejanje – Petek, 14. februarja</head>
                  </figure>
               </div>
               <div type="div3">
                  <head>Komunizem in slovenski liberalizem – stari in novi</head>
                  <p>Med komunizmom in liberalizmom – zlasti med slovenskim liberalizmom, ki je bil,
                     kot smo že nekajkrat naglasili, izrazito provincialen in se je izčrpaval in
                     použival v nereflektiranem antikrščanstvu – je obstajalo sorodstveno razmerje,
                     ki je bilo samo na videz paradoksno. Po žilah obeh nazorov se je pretakal
                     nihilizem. Tako liberalizem kot komunizem sta bila pod oblastjo ene od dveh
                     nihilističnih ideologij: prvega je obvladoval racionalizem, drugega pa
                     marksistična eshatologija. V zadevah človekovega moralnega zadržanja sta bila
                     oba, komunizem in liberalizem, permisivna. Za liberalizem je bila poljubnost
                     osebnega moralnega zadržanja, ki ga je komunizem oznanjal, poglavitni razlog za
                     njegovo dvomljivo in nikoli dognano in domišljeno politično zavezništvo s
                     komunizmom. Diktatura je liberalce sicer motila, rajši bi videli svojo varianto
                     nihilizma realizirano v bolj salonski obliki, toda pri tehtanju med svetom, ki
                     so mu vladale vrednote, zlasti če so bile utemeljene v katoliški tradiciji, in
                     med praktičnim komunističnim libertinizmom, so večinsko uvidevali, da se bodo
                     tu počutili bolj doma. V ozadju vsega pa je bilo seveda še tisto, kar je
                     najgloblje: ustvariti kraljestvo božje na zemlji, kakor je to ambicijo
                     formuliral Heine. Ustvaril naj bi ga človek – solus homo, človek sam. Slepota
                     slovenskega liberalizma je bila v tem, da ni opazil, da bi človek utegnil biti
                     pri tem poizkusu zelo prizadet. Ali pa mu ni bilo mar! Toda vsa dolga, pa tudi
                     grozljiva slovenska zgodba s komunizmom je bila mogoča zaradi te osnovne
                     odločitve v liberalnem taboru: od sokolov in kulturnikov in liberalnih »boljših
                     ljudi« po vaseh in trgih leta 1941 pa do eldeesovske politične substance jeseni
                     1996. Ker bi resnica o naši preteklosti in sedanjosti vse to razkrila in pri
                     tem koristila silam, ki hočejo svet postaviti na vrednote, te resnice še dolgo
                     ne bo. Ker bi resnica o preteklosti in sedanjosti razkrila vpletenost
                     liberalnega slovenskega sveta v nedovoljene igre z narodom in njegovo omiko, te
                     resnice še dolgo ne bo.</p>
                  <p>Druga stvar, o kateri moramo razmisliti, če hočemo razumeti stanje v
                     institucijah, kjer se dogaja narodovo samozavedanje, pa je pojem služenja: kaj
                     se pravi služiti? Ali je hlapec vezan na gospodarja samo za čas, ki je zapisan
                     v pogodbi, ali pa vezanost traja še potem, ko služba preneha. Ali služenje že
                     po sebi pomeni globljo vpletenost in ni vse v tem, da si najet in plačan?
                     Predvsem pa, ali ni služenje gospodarju, ki se ga drži nelegalnost in
                     nelegitimnost, obenem tudi že več: ne zgolj služenje, ampak tudi kompliciteta –
                     sovédenje in sokrivost? To se zdi zdaj pravo vprašanje: ali je mogoče to reč
                     kar tako odvreči in pozabiti, potem pa še začeti raziskavo, ki bo nedovoljeno
                     vpletenost in sokrivost razkrila in razgalila? Tudi zaradi tega resnice o naši
                     preteklosti in sedanjosti še zlepa ne bo. Mogoče nekoč, ko bodo prišli mladi
                     ljudje in rekli: Čakajte malo, kako pa je s to rečjo pravzaprav bilo?</p>
                  <p>Pri tistih, ki liberalno misel mislijo tako rekoč zavestno in v zgodovinskih
                     razsežnostih, pa obstaja še drug, močan in morda najmočnejši nagib, da
                     preteklosti in sedanjosti ne bodo postavili na tehtnico preiskujočega razuma.
                     Za vsem je namreč čutiti neko spoznanje, o katerem se javno in odkrito ne
                     govori, a ga je čutiti iz ozadja kot nekaj, česar ni mogoče ne videti. Gre za
                     naslednjo reč. Liberalizem je bil pri Slovencih – vsaj politično, če že ne
                     miselno – vselej manjšinska stvar. Z revolucijo in državljansko vojno pa se je
                     ustvarilo stanje, ki je liberalizmu odprlo možnosti, da zasede teren, na
                     katerega sicer nikoli ne bi bil mogel upati – večinski teren. Vzporedno s
                     postopnim degeneriranjem komunistične ideologije je poleg tega naraščala
                     narodova liberalna substanca, dokler ni bilo doseženo sedanje stanje, ko bomo
                     mogoče morali reči, da smo Slovenci postali liberalen narod.</p>
                  <p>Pri tem je treba reči naslednje: če bi se ta transformacija dogodila po naravni
                     poti, posledice ne bi bile tako hude, ker evolutivna pot vrednot, ki so v
                     liberalizmu izvorno vendarle bile, ne bi uničila; ker pa je do temeljne
                     zamenjave sil prišlo zaradi nasilja in liberalna premoč ne stoji na naporu
                     misli in duha, je stanje, ki se je uveljavilo, nenaravno. Nenaravnost
                     ekspanzije sedanjega liberalizma je v tem, da ni prenesel v sedanji čas svoje
                     kulture, da je vrednostno izpraznjen. Poleg tega pa sile, ki vanj dotekajo,
                     delajo njegovo podobo še bolj problematično. To so komunisti, ki, pohujšani od
                     zgodovinskega poraza in izgubljene vere, niso mogli pristati drugod kot v
                     nekakšnem liberalizmu. Prave spreobrnitve pa, kakor vemo, ni bilo.
                     Posocialistični liberalizem ni kulturotvoren v pravem pomenu besede, zaveda pa
                     se svoje politične možnosti, da na stanju, kakršno se je zgodovinsko
                     vzpostavilo, utemelji svojo epoho, ki bo liberalna epoha slovenske zgodovine.
                     To je velik projekt, nikjer oznanjen in razgrnjen, a zanj in proti njemu se
                     zdaj preliva črnilo, zanj in proti njemu vzletavajo in pristajajo »krilate
                     besede«. V njem najde pravi smisel tudi znamenito »ustavljanje desnice«.</p>
                  <p>Posocialistični čas se torej dogaja na dveh ravneh. Na eni uveljavljajo svojo
                     misel tisti, ki v preteklosti ne vidijo nič posebnega, nič izstopajočega, nič
                     nenormalnega, nič takega, s čimer bi bilo treba v imenu osnovne človečnosti
                     radikalno prekiniti, nič takega, kar bi moralo priti pred sodišče narodove
                     moralne, kulturne in pravne zavesti; na drugi pa so se znašli ljudje, ki v
                     preteklosti vidijo izstop iz civilizacije z vsemi posledicami, ki jih je ta
                     izstop imel za življenje in usodo posameznikov in za življenje in usodo vsakega
                     naroda, in ne vidijo nobenih pravih možnosti za prihodnost, če se o tej
                     preteklosti ne bodo izrekle določene besede duhovne, kulturne in politične
                     narave in naredila tem besedam ustrezna dejanja. Dva časa torej tečeta skozi
                     slovensko polis, v njej je prostor za dve zgodovinski zavesti in dve politiki.
                     Ljudje, ki so obdarjeni za zgodovinsko relevantnost, so v območju ene ali druge
                     politike. Obstajata namreč samo dve osnovni možnosti: nobene tretje ali četrte
                     ali pete možnosti ni. Pač pa obstaja vprašanje, s kako prisebnostjo služijo
                     svojemu času eni in s kako drugi.</p>
               </div>
               <div type="div3">
                  <head>Taktika posocialistične levice</head>
                  <p>Akterji posocialistične levice igrajo svojo vlogo skrajno prisebno, natanko
                     tako, kakor jim ukazuje njihova situacija. Ta pa terja, da stvarnosti, kakršna
                     je, odvzemajo njeno resničnost in ji nadevajo nadomestno resničnost. V skladu s
                     to nadomestno ali fiktivno resničnostjo pa predvsem ni dvojnega časa, o katerem
                     smo govorili. Najbolj napadana beseda je torej »delitev«. Delitve so posledica
                     različnosti in različnost je za demokratično družbo in demokratični parlament
                     nekaj najbolj naravnega – še več, je znak njune avtentičnosti. Stranke morajo
                     delovati v skladu s tem, kar so, in v skladu s tem, kar njihovi volivci od njih
                     pričakujejo, zato pa nujno ustvarjajo »delitve«. S tem, da ustvarjajo delitve,
                     stranke uresničujejo osnovna načela demokratične družbe. Zato je napad na
                     »delitve« napad na demokracijo samo.</p>
                  <p>Toda v glavah ljudi, ki se ne vprašujejo, kaj besede pomenijo, ampak se
                     odzivajo na besede tako, kakor so bili kondicionirani v enoumnem socialističnem
                     času, se beseda »delitve« samodejno povezujejo z nečim, kar je neučinkovito,
                     neekonomsko, neracionalno, nelepo in hudobno. In res, kaj je nazadnje bolj
                     racionalno kot monolitna partijska država? Kam je torej usmerjena ta kritika?
                     Nesmiselno bi bilo reči, da nazaj, v smeri partijske države iz prve polovice
                     stoletja. Nedvomno pa nekam drugam: k slabljenju avtentičnih demokratičnih
                     vzgonov in k večanju veljave izbranih posameznikov, ki se jim tako s pomočjo
                     medijev nabira okoli glave avreola racionalnosti. Nekateri posamezniki so
                     prišteti k zboru legitimnih izrekovalcev kompetentnih sodb in čim bolj je
                     njihovo mesto v javnosti izpostavljeno in utrjeno, tem večji vpliv imajo te
                     sodbe. Ustvarja se specifično javno mnenje, ki ga je v medijski monokraciji
                     mogoče po volji ustvarjati in ohranjati.</p>
                  <p>Jezik, ki se pri tem ustvarja, je posreden: ni vprašljiva na primer
                     demokracija, vprašljive so stranke: stranke postavljajo zidove v parlamentu,
                     stranke so nesposobne za politični dialog, stranke nimajo moči, da bi
                     prestopile meje, ki so si jih same zarisale, stranke si umetno ustvarjajo
                     pregraje, stranke so krive, da bomo žrtve večnih delitev. Nazadnje pa pride
                     »bipolarnost«, s katero se začne crescendo, ki se na koncu povzpne v »politično
                     mrhovinarstvo«. Govori se samo o strankah, brez imen, po načelu nomina sunt
                     odiosa (imen se je treba varovati). A se vendar govori tako, da je zadnjemu
                     političnemu komentatorju pri zadnjem slovenskem šanku jasno, da gre za pomladne
                     stranke. Visok državni uradnik je to, na očitek, da ne uporablja imen, v nekem
                     nedavnem intervjuju takole utemeljil in upravičil: »V razporeditvi političnih
                     opcij, o katerih govoriva, pa se lahko prepozna marsikdo, pa tudi drugi lahko
                     vsakogar prepoznajo.«</p>
                  <p>Včasih pa, če je stvar zelo urgentna, pa časnikarji odvržejo vsak sram in tedaj
                     beremo v odprtem tekstu o krivdi pomladnih strank za konfliktnost politične
                     situacije, o veselju nad tem, da »pomladna fronta poka«, o zadovoljstvu, da se
                     veča »razpoka, ki jo je prvi usekal Pucko«, o tem, da je njegova odločitev »v
                     trenutku izvotlila velike ambicije pomladnega trojčka«. In tako dalje.</p>
                  <p>V tem in takem govorjenju je malo normalne človeške neposrednosti; vse je
                     velika igra, tako značilna za postkomunistično stvarnost. Sem spada tudi
                     sprenevedanje glede levega bloka. Jasno je, da levi blok obstaja še iz časov
                     pred demokratičnim obratom in da obstaja med strankami komunističnega
                     nasledstva globok, zgodovinsko utemeljen sporazum, nekakšna entente cordiale,
                     ki končno večno jamči za akcijsko enotnost. Jasno je, da levi blok ne samo da
                     obstaja, ampak da ima dvojno povezavo, z zgodovinskim spominom in interesom, s
                     sedanjim današnjim političnim ekonomskim interesom, pri čemer je treba vedeti,
                     da je interes beseda, ki ima pri ljudeh marksistične provenience nekakšen
                     metafizični status. Levi blok je torej že obstajal, še preden so se začele
                     prebujati prve sile, ki so pozneje uvidele, da imajo skupno težišče v
                     demokratični ideji. In vendar je naše javno mnenje takšno, da je mogoče reči,
                     da je bilo treba zaradi grupiranja pomladnih strank narediti tudi »na levici
                     nekaj nasprotnemu bloku podobnega« in da je prvo »zlo v tem, da se je
                     vzpostavil pomladni blok«.</p>
                  <p>Tako smo v postkomunističnem svetu soočeni z veliko igro, katere poglavitni
                     cilj je ta, da se, kot smo videli, stvarem nadene nadomestna, fiktivna
                     resničnost. Samo v taki resničnosti morejo namreč sile komunističnega
                     nasledstva upati na trajnejši obstoj. Ko smo govorili o tem, kako spretno
                     vodijo svojo igro, smo morda malo pretiravali. Ni njihova igra tako spretna,
                     kot je igra njihovih protiigralcev nespretna. Res pa je, da je ljudi, ki so
                     vpleteni v igro na levici, veliko in da so imeli dolgo in udobno učno dobo.</p>
               </div>
               <div type="div3">
                  <head>Sence dvojnega časa in dvojne igre</head>
                  <p>Bolj pomembno pa je na vsej stvari nekaj drugega. Zaradi manipulacije z videzom
                     in resničnostjo, ki je dramaturški koncept igre na levici, je prizadeta
                     primarna nevprašljivost življenjskega sveta okoli nas. Igralci na levici
                     zabrisujejo resnično morfologijo časa tako, da zanikajo njegovo bistveno
                     dvojnost, poleg tega ali pa prav zato pa so prisiljeni v dvojnost svoje lastne
                     specifične igre. Netransparentnost nastopa jih drži v neidentiteti, toda to, da
                     niso v identiteti, da niso to, kar so, ampak morajo biti vedno nekaj drugega,
                     ne prizadene samo njih, ampak vso skupnost. Vsa družba postaja bolj in bolj
                     nepregledna in nepredvidljiva in neobvladljiva: predvsem pa negotova.
                     Negotovost je določilno stanje postkomunističnega sveta. Jósef Tischner takole
                     zgoščeno opiše krizno stanje te družbe: »Obstaja dobro in obstaja zlo, nobeno
                     pa ni gotovo. Obstajata resnica in neresnica, a ni gotovo, da je resnica
                     resnica in da je neresnica njena potvorba. Obstaja lepota in njeno nasprotje,
                     zaradi vsesplošne negotovosti pa se med seboj zamenjujeta; negotovo je pravo,
                     pa tudi nepravo; isto velja za moralo in nemoralo, za pekel in nebo. Kdo še zna
                     razločevati med pogumom in silaštvom, med ironijo in cinizmom, med vero in
                     bolno fantazijo? Kako je moglo priti do tega, da je izginila vsaka gotovost?
                     Izginila je tedaj, ko je sočlovek postal lažnivec. Ko sem namreč enkrat obdan
                     od samih lažnivcev, izgine tudi 'moj čisti jaz', zakaj tudi ta je osumljen
                     laži. Celo prvinski vzgib gotovosti, ki nam je dan ob pogledu nase, nujno
                     razpade.« Kar nam Tischner razkriva, je to, da vsesplošna dvojnost in
                     manipulacija ob odsotnosti radikalnega spraševanja po resnici dela tudi našo
                     lastno identiteto za vprašljivo.</p>
               </div>
               <div type="div3">
                  <head>Komunizem in vprašanje zaupanja</head>
                  <p>To je namreč naša osnovna izkušnja s komunizmom: da mu ne moremo zaupati, še
                     več, da mu ne smemo zaupati. Zaradi njegove bistvene in permanentne dvojne
                     igre. V našem kolektivnem spominu sta shranjeni dve podobi komunizma: ena ga
                     prikazuje kot svetovno gibanje, ki je trdilo o sebi, da prinaša odrešenje, a je
                     povsod, kjer se je uveljavilo, prineslo sužnost; druga pa pripoveduje o
                     njegovem medvojnem posegu v slovenske razmere, ki je uspel zato, ker je zmogel
                     prepričati dovolj ljudi, da se bori za narodovo svobodo, a se je potem
                     izkazalo, da se bori za oblast. Tako strašne in izrojene igre s svetom si do
                     sedaj ni upal začeti še nobeden. Ljudje s komunistično inspiracijo so si to
                     upali. Dmitri Volkonogov pravi v biografiji o Trockem tudi tole: »Kljub
                     nekaterim pomembnim razlikam so vsi trije, Lenin, Stalin in Trocki, imeli
                     skupno vero v družbeno nasilje, prepričanje v absolutno gotovost samo ene
                     ideologije in zavest, da imajo pravico do razpolaganja z usodo narodov.«
                     »Razpolagati z usodo narodov« je tista oblika nihilizma, za katero bi bilo
                     mogoče reči, da presega človeške možnosti. To je drznost (hybris), ki ukinja
                     zadnjo človekovo razdaljo do sebe. Odslej je človek v celoti in brez ostanka
                     pokrit s svojo voljo.</p>
                  <p>Natanko tako, z isto dramaturško veščostjo, so komunisti zaigrali tudi svoj
                     odhod iz zgodovine. Ko jim je bilo milostno sporočeno, kaj so, niso hoteli
                     razumeti časa obiskanja – poraz je vedno čas obiskanja – in niso hoteli vzeti
                     na znanje sporočila zgodovine. Bila je to velika prilika, pretresljivo velika
                     priložnost: kaj bi bilo bolj naravno kot to, da bi, brutalno soočeni z
                     resničnostjo, to resničnost tudi priznali? Njihovo priznanje bi moglo biti
                     moment – začetek premikanja – na gledanje na vsako vpletenost v zgodovino.
                     Lahko bi ponudili svoje moči za obnovo opustošene duhovne in politične
                     pokrajine! Toda namesto tega so prav na prizorišču te opustošene duhovne in
                     politične pokrajine začeli z novo igro – z natanko isto predrznostjo kot
                     vedno.</p>
                  <p>Spet so nas opozorili, da jim ne moremo zaupati. Zaupati jim tudi ne smemo,
                     zakaj človeku ni dovoljeno biti neumnemu. To nezaupanje dosega dramatične
                     razsežnosti. Denimo, da bi slovenska mesta zadel uničujoč potres, ali pa, da bi
                     nad državo prišla kaka druga ujma; denimo nadalje, da bi – o čemer niti malo ne
                     dvomimo – bili med prvimi in najbolj požrtvovalnimi reševalci ravno komunisti.
                     Toda, ali bi bili v celoti in do kraja prepričani, da svoje pomoči ne bodo
                     izkoristili za uresničenje katerega od svojih skrivnih načrtov? To nezaupanje
                     ni samo dramatično, ampak tudi tragično, saj ni dvoma, da bi veliko, če ne
                     večina teh reševalcev pritekla brez skrite misli. Toda, ali bi jim vseeno mogli
                     zaupati? Enkrat so to namreč že naredili in noben zanesljiv znak – zanesljiv v
                     pomenu ustrezen velikosti one prevare – še ni bil poslan iz njihovih
                     kvartirjev.</p>
               </div>
               <div type="div3">
                  <head>Sodelovanje s komunisti – nikoli premagana skušnjava</head>
                  <p>Pametno, razumno, racionalno in modro bi torej bilo sprejeti praktično načelo,
                     da komunistom (danes s tem imenom mislimo ljudi, ki jim je bila zaupana duhovna
                     in politična očetna dediščina in ki so to dediščino na neki način tudi
                     sprejeli) nikakor in pod nobenim pogojem ne gre zaupati. Toda pri tem se
                     srečamo s paradoksom, pred katerim vsakič brez moči obstanemo, čeprav vidimo,
                     da ga čas še ni nehal potrjevati. Vedno znova se najdejo posamezniki, skupine
                     in gibanja, ki se prepustijo varljivi misli, da bo s komunisti mogoče
                     enakopravno sodelovati. Ljudje, ki so hodili v šole, in ljudje, ki niso hodili
                     v šole, učeni in neuki, posvetni gospodje in duhovni gospodje, zasebniki in
                     politiki: vedno se pojavi kdo, ki se, prezirajoč smrt, vda ambiciji, da mu bo
                     uspelo tam, kjer ni uspelo še nobenemu. Sled, ki jo komunizem na poti skozi čas
                     pušča za sabo, je posuta s trupli neuspešnih ljubimcev, ki so pogum – močnejši
                     kot vsa svarila pameti in vse izkušnje – plačali s smrtjo. Simpatije, ki jih je
                     bila komunistična avantura deležna na začetku, še nekako razumemo, a sedaj –
                     koliko let že pravi Cankar, da je ta burka stara – sedaj je to mnogo teže
                     razložiti in opravičiti.</p>
                  <p>Tudi v Sloveniji. Najprej se je odtrgal od skupine in stekel naprej Kocbek – in
                     padel. Potem je, ko se je po dolgem času ponudila prva priložnost, volontiral
                     Peterle – in padel. Potem pa se je, še preden je utihnilo žalovanje za njegovim
                     predhodnikom, odločil, da se žrtvuje, Podobnik, ne meneč se za rotenje, naj se
                     za božjo voljo ustavi. Difficile est saturam non scribere!</p>
               </div>
               <div type="div3">
                  <head>Ne bi se bilo smelo zgoditi</head>
                  <p>V resnici gre za vprašanje, kako peljejo svojo igro sile na demokratski
                     desnici. Za politiko na posocialistični levici smo že rekli in deloma tudi
                     pokazali,– da je virtuozno prisebna. V nemogočem položaju so iz velike podrtije
                     naredili kar čedno stavbo, čeprav se ji pozna, da je in da bo ostala
                     provizorij. Njihov največji dosežek je to, da so preteklost, ki bi jih bila
                     morala pokopati, preuredili tako, da sedaj od nje živijo. Za demokratsko
                     desnico tega ne moremo reči. Specifična oblika njene nezadostnosti je v tem, da
                     ne sprejema temeljne strukture časa, mogoče je tudi ne pozna. Temeljna
                     struktura časa je njegova dvojnost in glede tega so si interesi levice in
                     desnice koničasto nasprotni: za levico je življenjskega pomena, da se dvojnost
                     časa pozabi, za desnico pa je življenjskega pomena, da dvojnost časa, ki je
                     njegova temeljna resnica, stopi v zavest večine ljudi. Politična elita izvorno
                     demokratičnih sil bi na tej dvojnosti morala graditi svojo politično praktiko.
                     Tako bi uresničila dva pogoja, ki sta nujna, da ostane v soju zgodovinske
                     resničnosti; vzdrževala bi svojo identiteto, vedno bolj bi vedela, kaj je,
                     hkrati pa bi tako bistveno prispevala k preglednosti celotnega političnega
                     prostora. Politika mora biti, kakor antični Antej z zemljo, povezana z
                     resničnostjo. Njena zveza z resničnostjo je v nevarnosti zlasti takrat, kadar
                     njena prisebnost degenerira v sentiment in iluzijo. To pa je tudi že klic k
                     misli, k mišljenju, k razmišljanju. Tu ne moremo, da ne bi spet spomnili na
                     Tischnerja: »Kdor misli, rešuje ljudi in njihov svet v njegovi
                     resničnosti.«</p>
                  <p>Tu je sedaj na vrsti vprašanje, kako to, da prvaki Slovenske ljudske stranke,
                     če ne drugega, niso postali pozorni na agresivni ton, s katerim so mediji na
                     levici tirali stranko v zvezo z LDS. Ali niso opazili, da jih tako malo cenijo,
                     da so jih v isti sapi, ko so govorili, da je »Peterle svojo priložnost za lep
                     čas zakockal«, vabili nje same v zvezo, v kateri jih komaj kaj more obvarovati,
                     da se ne bo z njimi zgodilo isto? In ko so govorili o veliki koaliciji iz leta
                     1992 kot o »politično briljantni ideji«, ali niso pomislili na končni facit te
                     »briljantne ideje«? Ali niso postali pozorni, ko so se jim posmehovali, da so
                     se »nesmiselno zacementirali v pomladnem trojčku«? Ali niso opazili, da je za
                     vsem slabo prikrit parcialni interes, daleč od »ustvarjanja kritične javnosti«,
                     za katero naj bi se novinarji po mnenju nekega urednika trudili? Predvsem pa,
                     kako to, da se niso prebudili ob nekem gorostasnem stavku, na videz slučajno
                     vrženem: »Sedaj, ko je tranzicije konec.« Konec tranzicije namreč pomeni konec
                     dvojnega časa in konec upravičenosti obstoja demokratičnega bloka. S kakšnimi
                     arijami so si dovolili polniti ušesa, da niso ničesar slišali?</p>
                  <p>Za prihodnost velja predvsem to, da je nenapovedljiva. Ne ve se natanko, kakšne
                     posledice bo imel nepričakovani korak, ki ga je naredila SLS. Včasih je
                     zgodovina usmiljena. Kakor življenje ne kaznuje čisto vsake avanture, tako je
                     ne kaznuje tudi zgodovina. Vendar ne bomo ničesar olepševali, spomnili se bomo
                     vsega, kar smo v tem komentarju napisali, in rekli: Zgodilo se je nekaj, kar se
                     nikakor ne bi bilo smelo zgoditi. A se hkrati ni zgodilo nič takega, kar bi
                     bistveno prizadelo slovensko pomlad. Samo malo pozneje bo zato prišel čas, ko,
                     kot pravi Prešeren, »veselje spreleti naturo celo«. Škoda, a nič hudega.</p>
               </div>
            </div>
         </div>
         <div type="div1">
            <head>Javna besedila Nove Slovenske zaveze</head>
            <div type="div2">
               <head>Pismo predsedniku državnega zbora</head>
               <div type="div3">
                  <p>DR. JANEZ PODOBNIK </p>
                  <p>DRŽAVNI ZBOR REPUBLIKE SLOVENIJE</p>
                  <p>LJUBLJANA, ŠUBIČEVA 4</p>
                  <p>NOVA SLOVENSKA ZAVEZA</p>
                  <p>1000 LJUBLJANA, RESLJEVA, 14/V</p>
                  <p>6. JANUARJA 1997</p>
                  <p>Spoštovani gospod predsednik!</p>
                  <p>Nova slovenska zaveza je sklenila, da Vas seznani s svojimi pogledi na nekatere
                     stvari politične narave, ki so posebej vezane na Vašo visoko službo in bi
                     utegnile nemalo vplivati na prihodnost slovenske države in njene demokratične
                     kulture. Vemo, da ste do vratu zasuti z neodložljivimi opravili, a Vas vseeno
                     prosimo, da toliko časa posvetite temu besedilu, da bo moglo stopiti v Vas s
                     svojim sporočilom. Še preden pridemo k stvari, bi Vam radi izrazili svoje
                     človeške in državljanske simpatije, ki izhajajo iz spoznanja o zahtevnosti in
                     odgovornosti službe, ki ste jo pogumno vzeli nase. Vse, kar bomo v naslednjem
                     rekli, je dobronamerno, tako kakor vemo, da so dobronamerne tudi Vaše odločitve
                     in Vaša dejanja.</p>
                  <p>Ko boste prebrali to besedilo, Vas prosimo, da ne pozabite, da se je Nova
                     slovenska zaveza odločila zanj zato, ker živi v soju nekega zgodovinskega
                     dogajanja, ki se visoko dviga nad gabarit naše preteklosti in ki njegova
                     tragična velikost dovoljuje, da ga nosimo v sebi samo tako, da se spomin nanj
                     spreminja v skrajno izostreno zavest prisebnosti, zrelosti in odgovornosti.
                     Tako oblikovana zavest naj bi bila norma vsake prihodnje slovenske politike. Ne
                     nazadnje pa smo se odločili za to pisanje tudi zato, ker je veliko, morda
                     večina naših članov in simpatizerjev Vaših volivcev in volivcev Vaše
                     stranke.</p>
                  <p>Politika je igra moči. Politika je sicer tudi stvar poštenosti,
                     dobronamernosti, miru in pravičnosti, a bo vse to politika lahko dosegla samo v
                     posesti moči. Zadnji človek in zadnji volivec na dnu duše to ve in zadnji
                     človek in zadnji volivec pričakuje in zahteva, da to vedo tudi ljudje, ki so se
                     ponudili in jim je bilo dovoljeno, da stopijo na kapitanski most. Ljudje, ki se
                     bavijo s politiko, se morajo naučiti politično misliti in politično govoriti.
                     In ker je mišljenje kakor feniks, ki se lahko dvigne in vstane iz lastnega
                     pepela, se je za tako misel in tak govor vedno mogoče odločiti. A odločiti se
                     je treba, zakaj samo političen govor, ki izhaja iz politične misli, daje ljudem
                     varno zavest, da je krmilo države v poklicanih rokah.</p>
                  <p>Gospod predsednik. Vaš govor na slavnostni akademiji ob dnevu samostojnosti v
                     Cankarjevem domu 26. decembra lani nas ni pustil brez nekih želja po drugačnem
                     in boljšem. Čeprav je bil pri občinstvu lepo sprejet, Vam vseeno predlagamo, da
                     ne dovolite, da Vas prevzamejo površinski odzivi. V notranjosti, tam, kjer se
                     stvari dogajajo zares, so ljudje realisti in umanjkanje stvari, ki jih določen
                     čas in določen prostor zahtevata, ne ostane neregistrirano. Vaše prizadaevanje,
                     da bi bili sprejemljivi za vse strani, ste morali plačati tako, da ste za
                     gradbeni material svojega govora uporabili tako imenovane dobre besede, a je to
                     šlo na škodo profila, ki je za politika predragocen, če ne že nepogrešljiv.
                     Posebej je bil tako prizadet Vaš ekskurz v zgodovino, ki je bil nujno
                     šablonski. Manjkal mu je dinamizem novega in svežega uvida, manjkala je nova
                     organizacija narodove preteklosti, ki bi izhajala iz intenzivnega razumetja
                     sedanjega časa. Morda si niste zastavili pravih vprašanj. Vprašanja so
                     pobožnost uma, kot je nekdo rekel, in pogoj za prihod rodovitnih misli.</p>
                  <p>A to so splošne zadeve. O okviru stvari, ki posebej zanimajo Novo slovensko
                     zavezo, pa bi Vas radi opozorili na tri konkretne stvari v Vašem govoru, ki ne
                     bi mogle obstati pred kritično in preiskujočo mislijo. Vse tri so povezane z
                     interpretacijo preteklosti.</p>
                  <p>Ko ste govorili o naši zgodovinski poti, ste našteli njene standardne postaje,
                     pri čemer niste pozabili na "osvobodilni boj, ki nas je uvrstil v krog
                     protifašističnih držav". Če bi rekli, da smo ob taki oceni imeli pomisleke, bi
                     rekli premalo, saj je interpretacija "osvobodilnega boja" v obliki, kot ste jo
                     ponudili, ena od prvin komunistične ideologije. Slovenci smo, gospod
                     predsednik, bili v "krogu protifašističnih držav" že pred vsakim "osvobodilnim
                     bojem", saj nas je napadla fašistična Italija in nacistična Nemčija in smo
                     imeli v Londonu begunsko vlado v krogu "protifašističnih držav". Noben
                     enobejevski "osvobodilni boj" ni bil potreben za dokazovanje naše
                     protifašističnosti. "Osvobodilni boj" je bil potreben nekim ljudem. Potrebovali
                     so ga in na noge so ga postavili "demoni revolucije", da so nas spravili pod
                     oblast tretjega od totalitarnih bratov, ki so določili usodo dvajsetega
                     stoletja. Slovenci smo bili protifašisti po svoji tradicionalni kulturi, pa
                     tudi po svojih političnih odločitvah prej in takrat.</p>
                  <p>Ko ste v govoru prišli do novejšega časa - in to je druga reč, na katero bi Vas
                     radi opozorili - ste omenili "sinove in vnuke" nekdanjih nasprotnikov, ki so
                     "ne glede na svetovnonazorska, ideološka in politična prepričanja tako na
                     plebiscitu kot v osamosvojitveni vojni za Slovenijo skupaj, enotno nastopili in
                     izkazali enotno državljansko voljo". Ta trditev na prvi pogled ni v nasprotju z
                     dejanskim stanjem, če pa jo pogledamo natančneje, pa daje zamegljeno ali
                     premaknjeno sliko, ki je mogla nastati samo v odsotnosti analitične in
                     razločevalne volje avtorja. Trditev namreč enači vse "sinove in vnuke" in jih
                     postavlja v isto vrsto in daje vsem enako priznanje za njihovo patriotsko in
                     državljansko vedenje. V resnici pa logika njihovih položajev še zdaleč ni bila
                     enaka. Za tiste "sinove in vnuke", ki so bili žrtev takšne ali drugačne, večje
                     ali manjše totalitarne represije, sploh ni bilo vprašanje, kako se bodo odzvali
                     na dilemo, ki seje pojavila. Balkanska komunistična država ni bila njihova
                     država. Poklon bi morali dati "sinovom in vnukom" revolucionarjev, ki so bili
                     nosilci represije. Njim bi morali dati priznanje - in na ta način izraziti
                     presenečenje - da so se v zadnjem trenutku premislili in podprli plebiscit in
                     da so se nazadnje le odločili, da osvobodilni vojni vsaj nasprotovali ne bodo,
                     če je že ne bodo podprli.</p>
                  <p>Tretja in najvažnejša reč pa je bila ta, da v zgodovinskem delu govora, v
                     katerem ste govorili o tem, kako smo prišli Slovenci v sedanji čas, niti z eno
                     besedo niste omenili slovenskega holokavsta. To lahko pomeni le dvoje: ali je
                     nad Vami zmagala za trenutek oportunistična misel ali pa holokavst ni stopil
                     pred Vas v svoji grandiozni in presežni obliki. Holokavst tako zelo izstopa iz
                     območja skušenega in predvidljivega, da ga ne moreta zajeti ne filozofski
                     diskurz ne umetniški uvid. Vsak poizkus, da bi ga človek doumel, se konča v
                     nemoči. Samo čutimo, da je bil in da je. Vemo tudi to, da je bil holokavst
                     velika slovenska biološka rana in zato politično dejstvo, če je sploh kdaj bilo
                     kako dejstvo politično. Sprašujemo se zato, kako to, da se Vas ni dotaknil -
                     kot človeka in kot politika. Kako to, da niste nikoli pomislili, da bi bil
                     lahko - kot extremus necessitudinis casus - v svoji presežni velikosti
                     edinstveni vzgon k očiščenju in utrditvi slovenske zavesti?</p>
                  <p>Nazadnje je tu še neka reč, o kateri pravzaprav govorimo neradi. Ne moremo je
                     namreč razumeti kot nekaj, kar človek v naglici pozabi ali opusti, kot nekakšen
                     spodrsljaj, ki gaje mogoče opravičiti, saj se človeku navsezadnje lahko vse
                     zgodi. Tu smo namreč že na črti, kjer zadenemo ob krivico, na meji, kjer se
                     začenja območje krivde. Na slavnostno sejo Državnega zbora ob dnevu
                     samostojnosti ste povabili predstavnika ZZB, nobenega povabila pa ni dobila
                     NSZ. Zakaj ste to naredili? Res, zakaj? V Državnem zboru seje tako vzpostavilo
                     groteskno stanje: NSZ, ki se bori za ponižane in razžaljene, za človeške
                     pravice tisočev, ki ne morejo govoriti; ki je, tako nekoč kot danes, storila
                     vse, da zmaga stvar demokracije, NSZ je bila brutalno odrinjena. Pač pa so bili
                     tam predstavniki sil, ki so, polaščene od demonov, revolucije tirale narod v
                     dolgotrajno in akutno nesrečo, katere posledice še trajajo in so
                     nepredvidljive. Kako seje to moglo zgoditi? Kako to, da predsednik, ki izhaja
                     iz izvirno demokratične stranke, ni imel v sebi te moči, da bi vsaj na simbolni
                     ravni pokazal z neko gesto, da je pripravljen končati državljansko vojno. Ali
                     bi bilo bistveno drugače, če bi zboru predsedoval Potrč? Vi ste bili vzgojeni,
                     blagi in ste gradili mostove. Toda na čigav račun? In ali so ti mostovi taki,
                     da peljejo do kakšnih cest na oni strani? V mislih imam stavek, ki ga je
                     zapisal Leszek Kolakowski v razpravi Moderna na zatožni klopi: Čisto mogoče je,
                     da sta spoštljivost do mrtvih in spoštljivost do živih - do življenja sploh -
                     nedeljivi. In kaj potem?</p>
                  <p>Prepričani smo, da nam ne zamerite besedi, ki smo jih tu napisali. Tudi mi Vam
                     tega, o čemer smo govorili, ne zamerimo. S svojim besedilom smo hoteli dati
                     majhen prispevek k temu, da svet ne bi bil tako nespodbuden prostor, kot je.
                     Ali ste tudi Vi prebrali novico, da je v prvih petih dneh tega leta šestnajst
                     Slovencev naredilo samomor? Ali se Vam ne zdi, da je čas za novo politiko?</p>
                  <p>Nazadnje bi Vam radi zagotovili, da smo z Vami. Z Vami borno tudi takrat, kadar
                     ne boste mogli delati tako, kakor bi mi pričakovali in želeli. Vemo namreč, da
                     je politika prostor možnega. A vemo tudi, da je tudi v tem prostoru mogoče
                     dostojno in celo dostojanstveno ravnati.</p>
                  <figure>
                     <graphic url="slike_z_24/z_24_04.png"/>
                     <head>Svetli in temni loki <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Komunisti udarijo po Menišiji</head>
               <docAuthor>Janko Maček</docAuthor>
               <div type="div3">
                  <head>Razgledi po Menišiji</head>
                  <p>Ko se po položnem pobočju Zalake vzpenjamo od Dobca proti Kožljeku, nas
                     pritegne lepota pokrajine, ki se odpira pred nami. Prav blizu sta vasici Dobec
                     in Bezuljak. S snegom pokrite senožeti pod nami se bleščijo v januarskem soncu.
                     Ob vznožju gozdnate Slivnice se stiskajo Begunje in malo naprej Cerknica. V
                     kotu med Slivnico in Javorniki se kot kos srebrnega ogledala leskeče zaledenela
                     površina Cerkniškega jezera. V daljavi na jugu se komaj vidi beli vrh Snežnika.
                     Radi bi pogledali v Grahovo in na Bloško planoto, toda široka gmota Slivnice
                     nam ju zakriva. Le nekaj serpentin nas še loči od male planote, ki se imenuje
                     po vasici Kožljek. Na severni strani te planote se dviga skoraj 1000 m visoki
                     Vinji vrh, na njegovi osojni strani pa izvira Borovniščica in se skozi
                     Koželjski graben in slapove v Peklu spušča proti Borovnici.</p>
                  <p>Spokojen mir zimskega poldneva pretrga glas zvona v cerkvi Marijinega
                     vnebovzetja v Bezuljaku in kmalu se mu pridruži še zvon svetega Lenarta v
                     Dobcu. Naše misli se obrnejo v daljno preteklost, v 13. stoletje, ko so davni
                     predniki v Begunjah gradili prvo cerkev. Menihi kartuzijani iz Bistre pri
                     Borovnici so bili več stoletij duhovni oskrbniki in tudi zemljiški gospodje teh
                     krajev, zato se jih je prijelo ime Menišija, prebivalci so pa postali
                     Meniševci. Ime se je obdržalo do danes, kot so se obdržale cerkvice po teh
                     vaseh kljub mnogim naravnim in drugim ujmam, ki so jih v daljni in bližnji
                     preteklosti morali pretrpeti Meniševci. Res, tudi in še posebno v bližnji
                     preteklosti.</p>
                  <p>Starejši ljudje teh krajev še pomnijo, kako se je 27. julija 1942 ponoči nad
                     Menišijo razbesnela strašna nevihta. Pravijo, da ne prej ne kasneje ni bilo
                     take. Morda je podoba tiste nevihte v spominu Meniševcev dobila nenavadne
                     dimenzije tudi zato, ker se je združila s sliko krvave revolucije, ki je prav
                     med tistim grmenjem in bliskanjem v Menišiji pokazala svoj pravi obraz. O tej
                     nevihti in o dogodkih tiste viharne noči bo govorila tudi naša zgodba. Z njo
                     želimo položiti vsaj nekaj kamenčkov v mozaik prave zgodovine Meniševcev, kjer
                     manjka še marsikateri delček in čaka na umetnika, ki bo imel dovolj znanja,
                     predvsem pa spoštovanja do resnice.</p>
               </div>
               <div type="div3">
                  <head>V Begunjah dobijo kovača</head>
                  <p>Pred prvo svetovno vojno in še tudi med obema vojnama je bila kovaška obrt za
                     naše kmečko podeželje zelo pomembna. Kovačeva roka je bila potrebna pri kmečkih
                     vozovih, plugih, različnem drugem orodju, pa tudi konji in voli bi brez kovača
                     bili bosi in bi težko vzdržali vsakodnevno delo na polju ali pa naporne vožnje
                     pri spravilu lesa iz gozdov. Begunjci so bili kar zadovoljni, ko so leta 1911
                     slišali, da se bo k njim priselil mladi kovač Janez Hiti iz Grahovega, ki se je
                     obrti naučil doma pri očetu, kjer so se poleg kmetije ukvarjali tudi s
                     kovaštvom.</p>
                  <p>Ob prihodu v Begunje je bil Janez star dvaindvajset let. S seboj ni prinesel
                     drugega kot pridne roke, pogum in trdno vero. Najel si je delavnico in
                     stanovanje. Skrbno je opravljal svojo obrt in varčeval prigarani denar. Tik
                     pred začetkom prve svetovne vojne je sredi Begunj kupil skromno domačijo. Kmalu
                     nato je bil vpoklican v vojsko. Po vojni se je vrnil v Begunje in si uredil
                     poleg svoje hiše za tisti čas kar moderno kovačijo. Leta 1919 se je poročil s
                     Frančiško Jurca iz Gorenja pri Postojni. Že leta 1920 se jima je rodil sin
                     Janez, nato so se zvrstili še Vika, France, Vinko, Ana, Pavla in leta 1933
                     Lojze. Pri rojstvu tretjega otroka se je mati hudo prehladila in od tedaj ni
                     bila več zdrava. Vendar je do konca marljivo delala in skrbela za številno
                     družino. Pri zadnjem otroku so jo nekateri resno nagovarjali, naj se mu iz
                     zdravstvenih razlogov odpove, toda ona jih je odločno zavrnila. Ko je potem
                     komunistična revolucija pogoltnila tri sinove, je prav najmlajši, ki je bil
                     tedaj še otrok, ostal opora staršem. Pred poroko je bila Frančiška v
                     gospodinjski šoli pri šolskih sestrah v Šmihelu pri Novem mestu. Ta šola ji je
                     kasneje zelo koristila. Bila je dobra gospodinja in skrbna vzgojiteljica.
                     Otroke je navajala k delavnosti in redoljubnosti, pot vere pa jim je kazala
                     predvsem s svetlim zgledom. Prav gotovo je bila njena velika zasluga, da je
                     bilo ob praznikih pri hiši vedno prijetno razpoloženje, ki je kasneje, ko so
                     otroci nekoliko odrasli, privabljalo tudi njihove vrstnike in prijatelje. Kljub
                     obilnemu delu je večkrat vzela v roke knjigo Hoja za Kristusom in kaj prebrala
                     iz nje. Dve njeni sestri sta bili pri zagrebških usmiljenkah in mati je otrokom
                     večkrat govorila, kako lep poklic sta si izbrali.</p>
                  <p>Oče Janez je bil do otrok strog in so se ga skoraj bali. Od jutra do večera so
                     iz kovačije na koncu hiše odmevali udarci njegovega kladiva. Bližnji in daljni
                     kmetje so vodili k njemu podkovat konje in vole. Pomagali so mu pri delu, saj
                     je bilo treba konju ali volu pridržati nogo, da je kovač nanjo lahko namestil
                     in pribil podkev, obenem so se pa tudi pogovarjali o domačih dogodkih in o
                     visoki politiki. Vedeli so, da je Janez razgledan, saj je imel naročene skoraj
                     vse časopise od Slovenskega doma do Domoljuba in Bogoljuba. Bil je v odboru
                     cerkniške Hranilnice in posojilnice, zato je bilo tudi glede denarja dobro
                     slišati njegovo mnenje. Ko je župnik Ježek začel razmišljati o gradnji
                     prosvetnega doma v Begunjah, je bil kovač med prvimi, ki so njegovo zamisel
                     podprli in potem pri gradnji ves čas požrtvovalno pomagali. Zavedal se je, da
                     bodo v tem domu tudi njegovi otroci imeli možnost za razvedrilo, predvsem pa za
                     pravo krščansko vzgojo in izobrazbo. Vneto je sodeloval pri gradnji in kasneje
                     tudi v ožjem odboru prosvetnega društva. Ko so otroci videli očeta, kako je
                     sodeloval pri gradnji doma, so nehote tudi sami začutili pripadnost in jim ni
                     bilo treba o tem več veliko govoriti.</p>
                  <p>Kljub očetovemu vsestranskemu delovanju družina in obrt nista trpeli. Kakor
                     hitro so sinovi nekoliko odrasli, so že pomagali v kovačiji in se tudi sami
                     naučili kovaškega dela. Seveda šole zaradi tega niso zanemarjali. S prihranki
                     je oče kmalu poplačal dolg, ki ga je naredil ob nakupu domačije, pa še dokupil
                     je nekaj zemlje, da so lahko redili dve kravici in tudi drva so imeli v svojem.
                     Lotil se je prezidave hiše in jo tako preuredil, da je bilo v njej za številno
                     družino dovolj prostora; dekleta so imela dve sobi na podstrešju, v pritličju
                     je pa bila fantovska soba, spalnica za starše, pa še hiša, kuhinja in shramba.
                     Sosedje in znanci so ga občudovali zaradi njegove delavnosti in ga večkrat
                     svarili: »Kovač, preveč se ženeš. Ti ne boš učakal petdeset let.«</p>
                  <p>Toda oče Janez je garal naprej. Pred drugo vojno so mu pri delu že krepko
                     pomagali sinovi Janez, France in Vinko. Tega je bil posebej vesel. Janez bi bil
                     rad šel v Ljubljano v šolo, pa tedaj ni bilo sredstev. Čeprav je v kovačiji
                     delal po dvanajst ur na dan, je še vedno našel čas za knjigo. Z veliko vnemo je
                     delal pri prosvetnem društvu. Ko so fantje ob neki slovesnosti streljali z
                     možnarji, so bili premalo previdni. Janezu je plamen eksplozije udaril v obraz.
                     Odpeljali so ga v bolnico v Ljubljano. Bili so v skrbeh, kaj bo z njegovimi
                     očmi, toda vse se je dobro izteklo. Po vrnitvi iz bolnice je Janez navdušeno
                     govoril o sestrah usmiljenkah, ki so mu stregle, in trdil, da bi zagotovo
                     vstopil v njihov red, ko bi bil dekle. Franceta je včasih obdelovanje železa
                     bolj vleklo kot knjige. Bil je bolj nagnjen k tehniki in športu. Pa je bil
                     kljub temu izredno duhovit in je imel prijatelje celo med begunjskimi študenti.
                     Dekleta so pomagala mami pri gospodinjstvu, pri varstvu mlajših bratov in
                     sester ter pri kmečkih opravilih. Najstarejša Vika je šla včasih v dnino h
                     kmetu, ko je bilo treba z delom odslužiti za oranje ali za dovoz drv iz
                     gozda.</p>
                  <figure>
                     <graphic url="slike_z_24/z_24_05.png"/>
                     <head>Hitijeva družina leta 1941 – Oče Jnez, Lojze, mama in Pavla; zadaj Vinko,
                        France, Janez, Vika in Ana</head>
                  </figure>
                  <p>Čeprav Kovačevi niso bili revni in so opravljali važno delo v takratni
                     begunjski »proizvodnji«, so se sami prištevali k malim ljudem. Kruha jim res ni
                     manjkalo, toda v kašči ni bilo pšenice ne sadja na domačem vrtu in tudi svoje
                     vprežne živine niso imeli. Zdi se, da so prav v zadnjih letih pred vojno in
                     revolucijo polagoma začele izginjati razlike med bolj premožnimi in manj
                     premožnimi vaščani. V prosvetnem društvu so se družili mladi iz izrazito
                     kmečkih in manj kmečkih družin in skupaj študirali cerkveni nauk o socialnem
                     vprašanju. Pri pevskem zboru, v Fantovskem odseku ali v Dekliškem krožku ni bil
                     pomemben njihov premoženjski status, ampak naravni talenti in volja za delo.
                     Očeta Kovača so tudi največji kmetje cenili, ker je pošteno opravljal svojo
                     obrt in bil tudi sicer razgledan in preudaren.</p>
                  <p>Prazniki so bili pri Kovačevih vedno doživeti in prijetni. Kako lepo je bilo na
                     sveti večer! Že popoldne je utihnil ropot v kovačiji in kovači so se umili in
                     preoblekli. Zvečer so pokadili hišo, kovačijo, hlev in kozolec in odmolili
                     rožne vence. Po večerji so vsi ostali v hiši ob topli peči. Zapeli so kako
                     božično pesem, potem so se pa pogovarjali. Nekateri so se zabavali z branjem. V
                     hiši je bil poseben vonj po tlečem lesu in od jaslic v kotu je prihajala
                     božična skrivnost.</p>
                  <p>Mir in zbranost svetega večera in božičnega dneva sta se na Štefanovo sprostila
                     v radoživem veselju. Kovačeva hiša je bila polna begunjskih fantov, Janezovih
                     in Francetovih prijateljev. Koliko so si imeli povedati! Tisti, ki so bili v
                     ljubljanskih šolah, so še bolj uživali v domačem ozračju kot oni, ki so bili
                     vedno doma. Najbrž so nekatere pritegnila tudi Kovačeva dekleta, toda v svojem
                     zadržanem obnašanju tega niso pokazali.</p>
                  <p>Nobenih razlik ni bilo med njimi; študenti se niso ponašali s svojim znanjem in
                     kmečki ne s svojimi grunti, vse je družila mladost in iskreno veselje. Podoben
                     »shod« kot na Štefanovo je bil pri Kovačevih tudi na velikonočni ponedeljek.
                     Takrat so fantje sekali pirhe, zraven se pa šalili in pogovarjali. Nihče tedaj
                     ni mislil na hudourne oblake, ki so se že zbirali na obzorju.</p>
               </div>
               <div type="div3">
                  <head>Begunjska kovačnica katoliške prosvete</head>
                  <p>Naša slika življenja meniševske mladine v času med obema vojnama bi bila brez
                     poročila o begunjskem prosvetnem društvu zelo pomanjkljiva. Že v prejšnjem
                     poglavju smo govorili o gradnji prosvetnega doma, ki je bila zaključena leta
                     1930. Seveda je bilo Katoliško prosvetno društvo v Begunjah ustanovljeno že
                     mnogo prej. Kot zanimivost naj omenimo, da so na občnem zboru društva leta 1936
                     govorili o proslavi 25-letnice, potem so pa ugotovili, da je bilo društvo
                     ustanovljeno že leta 1909. Zanimivo je tudi poročilo župnika Ježka o zatrtju
                     Prosvetne zveze in vseh njenih društev februarja 1933. Dekret o razpustu
                     begunjskega društva sta župniku prinesla dva orožnika iz Cerknice. Naredila sta
                     preiskavo v župnišču in v prosvetnem domu, kjer sta predvsem želela pogledati
                     društveno premoženje. Ko jima je župnik pokazal sklep društvenega odbora iz
                     leta 1930 o prenosu doma in drugega društvenega premoženja na farno cerkev sv.
                     Jerneja v Begunjah, sta z dolgim nosom odšla. Dom so tedaj začeli imenovati
                     cerkveni dom, prireditve v njem pa so imeli pod okriljem bratovščine sv.
                     Družine in Katoliške akcije. Ko je junija 1935 absolutistična vlada v Beogradu
                     padla, so bila prosvetna društva v Sloveniji spet dovoljena. V Begunjah so ta
                     dogodek proslavili s posebno slovesnostjo. Fantje in dekleta so v nedeljo
                     popoldne prišli k večernicam v narodnih nošah, potem pa s cerkniškimi
                     fanfaristi na čelu prikorakali v nabito polno dvorano. Sledila je akademija,
                     pri kateri je Janez Hiti krepko recitiral pesem Vstati je čas, govorili pa so
                     župnik Ježek, profesor Šušteršič z Rakeka in Mirko Javornik. Za zaključek je
                     cela dvorana zapela pesmi Hej, Slovenci in Povsod Boga.</p>
                  <figure>
                     <graphic url="slike_z_24/z_24_06.png"/>
                     <head>Hitijevi otroci leta 1935 – Od desne Janez, Vika, France, Vinko, Ana,
                        Pavla in Lojze</head>
                  </figure>
                  <p>Gotovo je laže opisati razne zunanje slovesnosti kot pa notranje življenje
                     društva, ki je predvsem vplivalo na oblikovanje mladih ljudi. Ko so na občnih
                     zborih društva in ob drugih prilikah pregledovali svoje delo, so večkrat
                     poudarili, da je bolj kot zunanje manifestacije važna notranja poglobitev in
                     ozaveščanje članov. Veliko važnost so pripisovali predavanjem in knjižnici.
                     Knjižničar je bil vedno član ožjega odbora društva. Na občnem zboru leta 1940
                     je o delu društvene knjižnice poročal Janez Hiti. Knjižnica je tedaj imela več
                     kot 400 knjig. V času med dvema občnima zboroma je bilo izposojenih 407 knjig.
                     Iz dnevnika društvene pošte vidimo, da so 3. marca 1940 iz Ljubljane prejeli
                     osem izvodov knjige Ukrajina joka, ki je govorila o krvavi revoluciji v
                     Ukrajini.</p>
                  <p>Fantovski odsek so v Begunjah ustanovili leta 1932 kot del prosvetnega društva
                     in kot nadomestilo za zatrtega Orla. Leta 1937 je takratni predsednik odseka
                     Jože Kranjec iz Dobca takole poročal o enoletnem delu: Odsek ima 36 članov.
                     Imeli smo 20 sestankov in 3 seje. Na sestankih je bilo 26 predavanj in 40
                     deklamacij. Celjski fantovski tabor je razgibal tudi nas, da smo se sredi
                     najhujšega poletnega dela naučili novih vaj in potem z njimi nastopili v
                     Cerknici in v Logatcu. Priredili smo dva kolesarska izleta: na Sušak in k Novi
                     Štifti; oba sta lepo uspela. Upamo, da bomo kmalu postali samostojno društvo.
                     Manjka nam samo še ime Orel, potem bomo imeli to, kar nam je bilo pred osmimi
                     leti po krivici odvzeto.</p>
                  <p>Delovanje Dekliškega krožka pri begunjskem prosvetnem društvu smo omenili že v
                     prejšnji številki Zaveze v sestavku o učiteljici Anici Drobničevi. V letu
                     1936/37 je na primer ta krožek imel 24 predavanj, članice so skupno poromale k
                     Novi Štifti in obiskale v Ljubljani grob škofa Jegliča.</p>
                  <p>Pri izbiri iger, ki so jih igrali v begunjskem domu, so vedno mislili na to, da
                     bi z njimi tudi vzgajali in plemenitili. Zabava in dobiček nista mogla biti
                     glavni in edini namen predstav begunjskega društva. Nekajkrat so imeli igro
                     tudi na sveti večer, toda kmalu so spoznali, da mora biti za ta večer res
                     primerna vsebina, sicer je bolje, da podoživljajo božično skrivnost ob domačih
                     jaslicah.</p>
                  <p>Poleg iger so se v domu vse leto vrstile prireditve in akademije, ki jih je
                     pripravilo prosvetno društvo: miklavževanje, akademija na čast Brezmadežni,
                     akademija na praznik sv. Jožefa, materinski dan in zadnja leta pred okupacijo
                     tudi »narodnoobrambna« ali izseljenska prireditev na izseljensko nedeljo. Pri
                     materinskem dnevu so se fantom in dekletom prosvetnega društva pridružili tudi
                     šolarji. Učiteljica Drobničeva, ki je bila duša teh prireditev, je znala vse
                     lepo povezati, da so bili zadovoljni tako gledalci kot tudi igralci. V poročilu
                     o akademiji 8. decembra 1937 zasledimo, da je imel govor Janez Hiti, Kovačev iz
                     Begunj. Vsako tako prireditev so popestrili pevci pod vodstvom Anice
                     Drobničeve.</p>
                  <p>Ko so bili 28. in 29. junija 1936 v Mariboru Slomškovi dnevi, so imeli v
                     Begunjah Slomškovo proslavo z geslom: Vera bodi vam luč, materina beseda pa
                     ključ do prave omike. 7. novembra 1937 so imeli Krekovo proslavo; pri tej pa so
                     se spomnili tudi v tem letu umrlega škofa Jegliča in mladega katoliškega
                     študenta Rudolfa Dolinarja, ki je bil kot zaveden Slovenec in kristjan ubit
                     junija 1937.</p>
                  <p>Z navedenimi podatki smo skušali bralcem vsaj površno približati delo in
                     življenje prosvetnega društva. Seveda bi bilo treba še mnogo povedati. Pozimi
                     so fantje in dekleta študirali socialno vprašanje v luči krščanskega nauka in v
                     njih se je utrjevalo prepričanje, da je mogoče brez nasilja odpraviti krivične
                     razlike v družbi.</p>
                  <p>Pri zavzemanju za življenje po krščanskih načelih so v begunjskem prosvetnem
                     društvu večkrat omenili Katoliško akcijo. Vemo, da so imeli v Begunjah
                     fantovsko Katoliško akcijo in da je bil njen predsednik Janez Hiti. Nehote se
                     nam zastavlja vprašanje, kaj je pravzaprav bila Katoliška akcija in kako je
                     delovala v podeželski fari. Če je prosvetno društvo opravilo toliko dela, če so
                     poleg prosvetnega društva imeli še Marijino družbo, ali je Katoliška akcija
                     sploh bila potrebna. O kmečki Katoliški akciji vemo zelo malo, kajti začela se
                     je le nekaj let pred okupacijo in večina njenih članov je bilo potem
                     pomorjenih, vendar si upamo trditi, da je bila to izrazito verska organizacija.
                     Njen namen je bil vzgojiti v fari nekaj resnično globokih, doslednih in
                     razgledanih kristjanov, ki bi potem z besedo, predvsem pa z zgledom in
                     molitvijo vplivali na okolje, postali naj bi nekakšni misijonarji v svoji
                     okolici. Vsi sestanki, vse izobraževanje, vsa vzgoja so vodili k temu cilju. K
                     razgledanosti je gotovo spadalo tudi poznavanje komunizma kot veri sovražne
                     ideje, kot organiziranega brezboštva, kar je v resnici bil. Da je bil namen
                     Katoliške akcije izrazito duhovnega značaja, je s svojo smrtjo dokazal tudi
                     Janez Hiti, ki je še v smrtni nevarnosti bolj skrbel za duše svojih
                     preganjalcev kot pa za lastno življenje. Ob tej misli se lahko kdo tudi
                     pomilovalno nasmehne, toda s tem še ne ovrže naše trditve, da je iz Katoliške
                     akcije in prosvetnih društev, te kovačnice dobrih in plemenitih ljudi, zrasel
                     cvet našega naroda.</p>
               </div>
               <div type="div3">
                  <head>Dva svetova ob začetku okupacije</head>
                  <p>Aprila 1941 je bila Slovenija okupirana. Menišijo so zasedli Italijani, ki so
                     že prej bili v bližini. Mnenje Meniševcev o italijanski okupaciji so z enim
                     stavkom povedala dobška dekleta, ko so jih italijanski vojaki vabili na ples:
                     »Me bomo plesale takrat, ko boste vi odšli.« Le kdo je verjel, da bo Slovenija
                     odslej za vedno italijanska?</p>
                  <figure>
                     <graphic url="slike_z_24/z_24_07.png"/>
                     <head>Skupina begunjskih Orlov leta 1930 – V sredini župnik Ježek, v zadnji
                        vrsti tretji z leve Janez Hiti</head>
                  </figure>
                  <p>Življenje v fari je bolj ali manj normalno teklo naprej. Župan Kranjc je tudi
                     pod novimi oblastniki opravljal svojo službo. Ljudje so bili zadovoljni, da na
                     njegovo mesto ni prišel kak tujec. Učiteljica Drobničeva je še naprej učila
                     pevce. Ker niso nastopali v dvorani, so toliko lepše peli v cerkvi. Ko je od
                     nekod prišla vest, da bodo Italijani zaplenili društveno knjižnico, je Janez
                     Hiti, ki je bil še vedno knjižničar, večino knjig prinesel domov. Namesto v dom
                     so ljudje potem v nedeljo po maši hodili h Kovaču in si izposojali knjige, kot
                     da se ni nič zgodilo. Poleti leta 1941 se je med ljudmi začelo šušljati o uporu
                     proti okupatorju in o »četnikih«. Nekateri begunjski fantje, med njimi tudi
                     Kovačevi, so bili navdušeni. Govorili so, da se bodo vključili v odpor, ko se
                     jim bo ponudila prilika. Očetje so jih svarili, naj bodo previdni, naj se ne
                     prenaglijo. Niso veliko vedeli o »četnikih«, pa so vendar po nekih znakih
                     sklepali, da jim ne morejo zaupati.</p>
                  <p>O teh »četnikih« nam nekaj pove Stane Semič - Daki, doma z Blok. V svoji knjigi
                     Najboljši so padli pripoveduje, kako je bil v pomladi leta 1936 poklican služit
                     vojaški rok v planinski polk v Kraljevico pri Sušaku. Že jeseni istega leta je
                     dobil mesec dni dopusta in šel na Gorenjsko, kjer je živel kot brezposeln,
                     preden je odšel k vojakom. Tu je srečal znanca, ki je bil povezan s
                     komunistično partijo. Po njegovem nasvetu je namesto nazaj v Kraljevico odšel
                     čez mejo in se znašel v španski državljanski vojni. Po porazu španske
                     revolucionarne vojske je septembra leta 1940 prišel v Francijo v taborišče
                     mednarodnih brigad. Kmalu je pobegnil in po čudnih zvezah ter napornih
                     dogodivščinah prišel prek Nemčije in Avstrije z jugoslovanskim potnim listom,
                     ki ga je dobil v Parizu, k svoji sestri v Zagreb. »Imel sem pač le eno možnost,
                     da se skrijem pri sestri in počakam vojno. Bil sem prepričan, da bo Nemčija
                     kmalu napadla Jugoslavijo. Zato je komunistična partija tudi želela, da se vsi
                     'španci' čim prej vrnemo domov«</p>
                  <p>20. aprila 1941 se je Daki pred Nemci in ustaši umaknil v Ljubljano k drugi
                     sestri, ki je stanovala v Kolodvorski ulici. Povezal se j e z organizacijo in
                     10. julija je od dr. Aleša Beblerja prejel navodila za odhod v partizane. Kot
                     »španec« je bil nekoliko samozavesten in je dr. Beblerja vprašal, od česa bodo
                     v gozdu živeli. Dobil je oster odgovor: »Saj vam govorim, da vaša naloga ni
                     samo boj proti okupatorju, ampak tudi politično delo med kmeti in ljudmi, koder
                     boste hodili.« Konec julija 1941 je bil že na Molniku in tam je med dvajsetimi
                     oboroženci spet našel dva »španca«. 6. avgusta jih je obiskal Boris Kidrič.
                     Celo uro so stali na dežju, ko jim je govoril, nato pa jih je pozdravil s
                     stisnjeno pestjo. Naslednji dan se je molniška skupina razdelila in Daki je z
                     enim delom odšel na Mokrc. Italijani jih tedaj še niso preganjali in včasih so
                     se skoraj dolgočasili.</p>
                  <figure>
                     <graphic url="slike_z_24/z_24_08.png"/>
                     <head>Praznik begunjske prosvete leta 1940 – V sredini Janez Hiti</head>
                  </figure>
                  <p>Prav tedaj so zvedeli, da prideta na Kurešček škof Rožman in ban Natlačen v
                     spremstvu karabinjerjev in civilnih policistov. Takoj so se odločili za akcijo
                     in se naslednji dan zgodaj zjutraj odpravili na Kurešček. Imeli so nalogo, da
                     streljajo samo na spremstvo, škofa in bana pa ujamejo živa. Ta dan so zaman
                     čakali. Drugi dan so imeli navodilo, naj Natlačena ujamejo ali ubijejo, škofa
                     pa spustijo v Ljubljano. Že od daleč so jih zagledali. Ko so skoraj že začeli
                     streljati, je k zasedi od druge strani prisopihal politkomisar in ustavil
                     akcijo, češ da je tako sklenila OF. Partizani so bili zato zelo nejevoljni.</p>
                  <p>Ne mislimo raziskovati, koliko je ta dogodek sploh resničen. Nas zanima
                     razmišljanje fantov, ki so bili v zasedi. Očitno niso imeli nobenih pomislekov
                     glede napada na oba dostojanstvenika, čeprav nista bila Italijana. Odkod tako
                     prepričanje, da sta škof Rožman in ban Natlačen njihova nasprotnika? Slovenski
                     narodnoosvobodilni odbor, ki je nastal iz Vrhovnega plenuma OF, je 16. 9. 1941
                     izdal Odlok o zaščiti slovenskega ljudstva: »Izdajalci se kaznujejo s smrtjo
                     ... S smrtjo se kaznuje, kdor izda neposredno ali posredno organizacijo, osebe,
                     ki sodelujejo v narodnoosvobodilnem gibanju; kdor izstopi ali zapusti
                     narodnoosvobodilno gibanje in zakrivi katero izmed prej naštetih dejanj.
                     Dejanja sodijo v posebna sodišča. Postopanje je naglo, ustno in tajno.«
                     (Zbornik NOV VI/1, dok. št. 40).</p>
                  <p>Začel se je nov čas. Besede niso imele več istega pomena kot prej. Pojavili so
                     se novi sodniki, ki jih nihče ni izvolil, toda vzeli so si oblast in na njihove
                     sodbe ni bilo priziva, kajti ukrepanje je bilo naglo, ustno in tajno.</p>
                  <p>Na Kožljeku v občini Begunje so že v času utrjevanja Rupnikove linije začeli
                     graditi prepotrebni vodovod. Vojna je delo pretrgala. S težavo so dosegli, da
                     so ga poleti 1941 nadaljevali. Iz Ljubljane sta spet prišla dva tehnika, stara
                     znanca Koželjčanov. Ljudje so kmalu opazili, da veliko vesta o »četnikih«. Med
                     delavci vodovoda se je pogosto govorilo, da bo vojne kmalu konec in podobno.
                     Ljubljančana sta tu in tam prinesla tudi časopis, ki ni bil podoben Domoljubu
                     in Slovenskemu domu, zaupala pa sta le nekaterim domačinom. Prav ti so 19.
                     oktobra 1941 sodelovali z borovniško četo pri napadu na Italijane v Bezuljaku.
                     Italijani so potem zaprli okrog trideset moških, vendar so jih kmalu izpustili,
                     ker so vsi trdili, da z napadom niso imeli nobene zveze; izvedli naj bi ga neki
                     teroristi, ki so prišli od drugod. Italijani so na videz verjeli tej razlagi,
                     obenem pa stikali po vaseh. Ljudje so vztrajno molčali in ščitili svoje
                     sovaščane, sodelavce partizanov, čeprav se z njimi v marsičem niso
                     strinjali.</p>
                  <p>Oglasil pa se je župnik Turk in v cerkvi javno spregovoril o podvigih
                     nerazsodnih ljudi, ki povzročajo samo gorje in škodo. Povabil je farane k
                     pobožnosti prvih petkov, s katero naj bi izprosili božje usmiljenje in odvrnili
                     pretečo nevarnost. Ljudje so prisluhnili. Ob prvih petkih sta bili odslej dve
                     maši in pri vsaki je bila cerkev polna kot ob nedeljah. (Vesti, avgust
                     1942)</p>
                  <p>Kaj je župnika vzpodbudilo k temu pozivu? Napad na Bezuljak je verjetno bil
                     eden od razlogov, toda prav gotovo ne edini. K obhajanju prvih petkov je škof
                     Rožman povabil že septembra 1941, ker je ljudem v težkem času hotel pomagati z
                     nadnaravnimi sredstvi. Dr. Metod Mikuž je še leta 1960 v tem povabilu videl
                     »prvi direktni udarec po slovenskem narodu, organiziranem v OF«, prve petke pa
                     je označil kot »propagando za belo gardo in kontrarevolucijd«. (Pregled
                     zgodovine NOB, str. 329).</p>
                  <p>24. 10. 1941 je Rožman vsem duhovnikom v ljubljanski škofiji napisal posebno
                     pastirsko pismo, v katerem je analiziral razmere v Sloveniji in dal navodila za
                     ukrepanje: »V obstoječih razmerah moramo na vernike z vsemi močmi vplivati, da
                     se drže reda in discipline, da ne store ničesar, kar bi oblastnike prisililo,
                     da nastopajo strožje in ostreje, kar bi le oteževalo življenje, ki je že itak
                     dovolj težko. Podvigi raznih osvobodilnih gibanj nerazsodnih ljudi v sedanjih
                     razmerah narodu ne koristijo nič, pač pa mu hudo škodujejo. Kdor res ljubi svoj
                     narod, ne bo storil ničesar, kar dejansko narodu škoduje.« Ponovno jih je
                     povabil k črpanju nadnaravnih sredstev: »Molite, molite! Na čelu vernikov, ki
                     jih z oznanili vabite k molitvi, molite, kakor sta Mojzes in Aron molila za
                     ljudstvo, da se ga Bog usmili.« (Griesser Pečar, Dolinar, Rožmanov proces, str.
                     86 in 226.)</p>
                  <p>V istem pismu je škof odločno obsodil tudi nemško nasilje nad Slovenci, ki mu
                     je bilo dobro znano, saj je bila Ljubljana polna beguncev iz Gorenjske in
                     Štajerske. Vedel je, da se nasilje lahko začne tudi v Ljubljanski pokrajini,
                     zato je svaril pred nepremišljenimi dejanji in vabil k duhovni prenovi. Morda
                     je to bilo protirevolucionarno, sodelovanje z okupatorjem pa to za gotovo ni
                     bilo.</p>
                  <p>V tistem času je bila v Ljubljani ustanovljena VOS (varnostno obveščevalna
                     služba) in začeli so se prvi atentati, ne na okupatorje, ampak na Slovence.
                     Vrhovni plenum OF se je preimenoval v Narodnoosvobodilni odbor in se oklical za
                     edino oblast v Sloveniji. Z Odlokom o zaščiti slovenskega ljudstva je Odbor
                     »legaliziral« atentate in uboje, ki jih je v Ljubljani začela opravljati VOS,
                     na podeželju pa skupina partizanov in domačih terencev. Nobena druga oblika
                     odpora proti okupatorju razen OF ni bila več legalna. Kdor ni bil za OF, je
                     nenadoma postal izdajalec. Začela se je revolucija.</p>
                  <p>V Begunjah je 17. decembra 1941 pod streli atentatorja padel še ne
                     osemnajstletni Marjan Pregeljc, brat duhovnika Ivana Pregeljca, ki je imel novo
                     mašo leta 1934. Menda so bile tiste krogle namenjene Marjanovemu svaku trgovcu
                     Ladu Medenu. V Koze1jskem grabnu je bil takrat ustanovljen Šercerjev bataljon.
                     Italijani so se z njim nekajkrat bolj od daleč spopadli in v vasi Kožljek
                     požgali dve domačiji, nekaj ljudi pa odpeljali v internacijo. Ljudje od
                     vodovoda so tedaj odigrali čudno vlogo. Bataljon je potem zapustil taborišče in
                     do pomladi je bilo v fari precej mirno.</p>
                  <p>Pomlad je bila leta 1942 bolj pozna, pa vendar se je ljudem zdela prezgodnja.
                     Možje z rdečo zvezdo na kapi so se pojavili zdaj tu zdaj tam. Po vaseh so se
                     začeli sestanki in na njih so že grozili, da bo nasprotovanje OF kaznovano s
                     smrtjo. Kmetom so prepovedali hoditi v gozdove in sekati les. V Loški dolini je
                     Matevž Hace z agrarno komisijo razdeljeval zemljo agrarnim interesentom, na
                     Menišiji pa tako daleč še niso prišli, pač pa so o tem veliko govorili in
                     delali načrte. Prišli so k trgovcu Matičiču v Begunje in temeljito obrali
                     trgovino, njega pa odpeljali s seboj. Čez nekaj dni se je ves prepaden vrnil.
                     Odpeljali so tudi Jožeta Kranjca iz Dobca in bivšega orožnika Mira Koširja iz
                     Bezuljaka. Miro se ni več vrnil. Pri trgovcu Medenu, ki so mu že decembra 1941
                     stregli po življenju, so iz trgovine pobrali vsa kolesa. Vse pogosteje so
                     vabili može in fante v gozd in jim grozili. Baje je ob neki taki priliki na
                     Kožljeku nekdo zagrozil: »Boste že dobili svoje. Od daleč bomo na Italijane
                     spustili nekaj krogel in Kožljek bo gorel.« Grožnja se je kmalu uresničila.</p>
                  <p>Že 27. aprila so Italijani vse moške s Kožljeka segnali na Medenovo dvorišče in
                     jih legitimirali. Večino so potem spustili domov, nekaj so jih pa odpeljali. 2.
                     julija zgodaj zjutraj je bila vas spet obkoljena. Italijani so ukazali
                     vaščanom, naj spustijo živino iz hlevov, nato pa celo vas zažgali. Precej
                     živine, ki je tavala po sadovnjakih in njivah okrog vasi, so potem postrelili.
                     Žalosten je bil pogled na gorečo vas in pobito živino, ki je v poletni vročini
                     ležala okrog vasi. Marsikatera družina je ostala brez osnovnih življenjskih
                     sredstev, pa so bili ljudje veseli, da so jim pustili vsaj življenje. Otavskim
                     možem in fantom so vzeli tudi življenje. 24. julija je italijanski ofenzivni
                     val udaril od Rakitne in se širil naprej proti Sv. Vidu in Blokam. Blizu
                     Gornjih Otav so pri neki ženski slučajno našli partizansko prepustnico. To je
                     bilo dovolj, da so pobrali vse može in fante in jih petnajst ustrelili. Med
                     njimi sta bila tudi dva otavska učitelja.</p>
                  <figure>
                     <graphic url="slike_z_24/z_24_09.png"/>
                     <head>Janez Hiti v uniformi Slovenskih fantov</head>
                  </figure>
                  <p>Omenili smo, da so se leta 1941 ob prvih novicah o gibanju za osvoboditev izpod
                     okupatorja celo Kovačevi fantje navduševali za »četnike«, saj so bili zavedni
                     Slovenci. Ko so o njih zvedeli nekaj več in je še župnik posvaril pred
                     nepremišljenimi dejanji, je navdušenje izginilo. Lahko si predstavljamo, da so
                     novice iz Ljubljane o umorih Župca, Kiklja in še posebno dr. Ehrlicha člane
                     begunjske Katoliške akcije in prosvetnega društva močno pretresle. Razumeli so,
                     da oni v gozdu s svojimi grožnjami mislijo resno. To sta vedela tudi Matičič iz
                     Begunj in Kranjc iz Dobca, ki so ju odpeljali in potem izpustili. Za Mira
                     Koširja so slutili, da ni več živ, pa vendar so še upali. Ko so 13. julija
                     odpeljali pet deklet iz begunjske in eno iz vidovske fare /glej Zaveza, št. 23,
                     str. 16: Angela in Ana Juvančič, Jožefa Šivec, Ana Obreza, Ivanka Purkat,
                     Marija Zalar/, niso takoj pomislili na najhujše, čutili pa so, da je vihar zelo
                     blizu in da bodo kmalu tudi sami v njegovem vrtincu.</p>
               </div>
               <div type="div3">
                  <head>Viharna noč</head>
                  <p>27. julij 1942 je bil vroč in soparen dan. Nekateri kmetje so hiteli
                     pospravljati zadnje seno. Koželjčani, ki so se pozno popoldne še znojili na
                     senožeti, so videli skupino partizanov; prišli so od Vinjega Vrha in zavili
                     proti Zalakam. Vročina tudi zvečer ni popustila. Nad Javorniki so se pojavili
                     temni oblaki in iz daljave se je slišalo grmenje. Ko so se ljudje spravljali k
                     počitku, se je že močno bliskalo in grmenje se je približevalo. Kmalu se je
                     glasovom groma pridružilo še bučanje silnega vetra in težke deževne kaplje so
                     završale po strehah in okenskih steklih. Nad Begunjami se je razbesnela
                     nevihta, kot je že dolgo niso pomnili. Lilo je kot iz škafa in orkanski veter
                     se je zaganjal v hiše ter lomil drevesa. Zmanjkalo je elektrike, toda slepeči
                     bliski so s treskanjem parali temo.</p>
                  <p>Kovačevi so že počivali, spali pa niso. Kdo bi mogel zaspati v takem neurju.
                     Nenadoma so zaslišali ropot, ki se ni ujemal z glasovi viharja. Ropotu se je
                     pridružil oster klic, ki je preglasil šumenje vetra in štropotanje dežja:
                     »Odpri, hitro odpri!« Fantje so bili takoj pokonci. Tudi oče in mati sta prišla
                     iz svoje sobe. V naglici so se le napol oblekli. Vedeli so, kdo kliče. Janez in
                     France sta že prej imela nekaj nočnih obiskov, zato sta dobro poznala grožnje,
                     da bodo »belo gardo« pobili. Nekaj trenutkov so sinovi in starši nemo stali v
                     veži. Oče je zašepetal: »Ne bom odprl, da si kasneje ne bom za to očital.«
                     Janez, France in Vinko so bosi hitro stekli na podstrešje, kjer sta bili
                     dekliški sobi. S hodnika med tema sobama so skozi ozko odprtino zlezli prav pod
                     streho. Ne vemo, ali sta mati in devetletni Lojze že tedaj odšla v zgornjo sobo
                     k dekletom ali so jih kasneje tja zrinili vlomilci. Razbijali so po vhodnih
                     vratih in po hišnem oknu. Oče je stal v veži in čakal. Nenadoma so se razletele
                     šipe hišnega okna, ki je gledalo na dvorišče. Vlomilci so spehali cvetlične
                     lončke z okenske police in poskakali v hišo. Ni jih bilo veliko. Svetili so si
                     z baterijami. Očeta so takoj zgrabili in ga zvezali. Suvali so ga in zahtevali,
                     naj pove, kje so sinovi.</p>
                  <figure>
                     <graphic url="slike_z_24/z_24_10.png"/>
                     <head>Velikonočni ponedeljek 1941 pred Hitijevo hišo – Od leve Vika Hiti, v
                        sredini mama, nato France Hiti, Lojze Debevec, Marjan Pregeljc, Vinko Hiti;
                        zadaj stoji Vida Otoničar</head>
                  </figure>
                  <p>Janez, France in Vinko so tedaj čepeli na podstrešju in napeto poslušali, kaj
                     se dogaja spodaj. Šumenje dežja je pojemalo in tudi veter se je umiril.
                     Šepetaje so se pogovarjali. Vinko je obžaloval, da ni vzel s seboj kuhinjskega
                     noža. Ne bi bilo težko spustiti kri tistemu, ki bi pomolil glavo skozi malo
                     odprtino. Janez ga je opomnil, da to ne bi bilo prav, saj bi s tem svojega
                     zasledovalca spravil v večno nesrečo, ker ni pripravljen na smrt. »Mi se pa
                     lahko še zdaj pripravimo. Čeprav izgubimo življenje, ne bomo večno
                     nesrečni.«</p>
                  <p>Vlomilci so medtem svetili po vseh prostorih in iskali fante. V dekliški sobi
                     so svetili tudi pod postelje. Zabičali so materi in otrokom, da se ne smejo
                     ganiti iz sobe. Ne vemo natanko, kako se je potem začela razpletati drama pri
                     Kovačevih, zakaj so Janez, France in Vinko zlezli s podstrešja. Janeza in
                     Franceta so prijeli in zvezali, Vinko se jim je pa izmuznil. Morda nanj niti
                     niso bili toliko pozorni. Verjetno so nameravali očeta, Janeza in Franceta
                     odgnati s seboj. Ko so odprli vhodna vrata in jih začeli pehati na dvorišče, se
                     jim je Janez iztrgal in planil mimo kovačije proti sosedovemu dvorišču in
                     sadovnjaku, da bi ušel. Zadel ga je strel v trebuh in obležal je na sosedovem
                     dvorišču. K njemu je skočil eden od zasledovalcev in mu z bajonetom prebodel
                     vrat. Takoj po strelu so partizani izginili iz vasi. S seboj so odgnali
                     Franceta, ki je bil bos in v sami spodnji obleki. Očeta so v naglici
                     spustili.</p>
                  <p>Mati in otroci so se prestrašili, ko je odjeknil strel. Kmalu nato so slišali
                     ukaz: »Pusti hudiča starega« in spremenjen Janezov glas: »Mama, mama.« Niso
                     vedeli, kaj to pomeni. K Janezu je prva prišla sosedova Iva, ki je bila obenem
                     njegova sestrična, nato pa še drugi. Prenesli so ga v sosedovo hišo in ga
                     položili na mizo. Nekdo je namignil Janezovi sestri, naj teče po župnika. Bosa
                     je tekla po razmočeni bližnjici skozi sadovnjake in se spotikala ob veje, ki
                     jih je vihar nametal na tla. Nevihta je bila že daleč, le posamezni bliski so
                     se še utrinjali. Kmalu po župnikovem prihodu je Janez izdihnil. Ko je oče to
                     videl, se je onesvestil.</p>
                  <p>Vstalo je mirno poletno jutro. Z mokrih njiv in senožeti se je dvigala rahla
                     meglica in pod drevesi so ležale polomljene veje. Janeza so položili v krsto in
                     ga prenesli v domačo hišo. Ljudje so že prihajali kropit, ko je s sosedovega
                     kozolca prilezel brat Vinko. Baje mu je vaški terenec, ki je tudi prišel
                     kropit, požugal s prstom in rekel: »Fantič, srečen si, da si ušel.« Novica o
                     Janezovi smrti se je hitro razširila po celi Menišiji. V Begunjah so sklenili,
                     da je o Janezovi smrti treba obvestiti Italijane. Dve dekleti sta odhiteli v
                     Cerknico in se kmalu pripeljali nazaj z italijanskimi vojaki. Kocka je
                     padla.</p>
                  <p>S cele Menišije so možje in fantje prihajali v Begunje. Pokropili so mrliča,
                     potem pa sredi poletnega delavnika stali v gručah sredi vasi in se pogovarjali.
                     Nobenega dvoma ni bilo več. Kovačev Janez je bil mrtev, umorjen na silno krut
                     način. Vedeli so, da bi »četniki«, ki so zdaj že bili komunisti, tisto noč iz
                     Begunj odgnali več mož in fantov, če jim nenadni strel ne bi prekrižal načrtov.
                     Ko je tisto jutro na Kožljek neko dekle prihitelo povedat, kaj se je ponoči
                     zgodilo v Begunjah, so možje in fantje takoj stopili skupaj. Bili so soglasni,
                     da je bolje, da se sami prijavijo za internacijo, kot da doma čakajo, kdaj jih
                     bodo pobili Italijani ali partizani. Domovi so že tako bili požgani in uničeni.
                     Nekdo je povedal, da so možje in fantje iz Bezuljaka in Dobca že v Begunjah.
                     Sklenili so, da se odpravijo tja tudi sami. Ko so Koželjčani prišli v Begunje
                     in se ponudili za internacijo, so jim rekli: »Zakaj to? Ostanite doma in se
                     branite!« Ali ni bila ta ponudba boljša kot internacija? Ali so sploh imeli
                     možnost izbire? Vzeli so puške in postali vaška straža. Tudi Kovačev Vinko je
                     bil med njimi, čeprav še ni imel sedemnajst let. Namesto kovaškega orodja je
                     vzel v roke puško in bilo mu je žal, da tega ni naredil že prej. Mislil je, da
                     bi Janez in France bila še živa, ko bi v tisti viharni noči ena sama puška bila
                     v pravih rokah. Oče pa ni bil zadovoljen. Bal se je za sina. Ni se mogel
                     sprijazniti s smrtjo Janeza in Franceta, ki nikoli nista imela orožja v rokah.
                     Kaj bo šele z Vinkom?</p>
               </div>
               <div type="div3">
                  <head>Dva pogreba, dva opomina Menišiji</head>
                  <p>Janeza Hitija so pokopali 28. junija popoldne. Velika množica pogrebcev, med
                     katerimi je bilo mnogo mož in fantov, ga je pospremila na zadnji poti od domače
                     hiše v cerkev in na pokopališče. Župnik je vidno ganjen opravil pogrebni obred,
                     pevci so zapeli ob grobu, učiteljica in zborovodkinja Drobničeva pa se je
                     takole poslovila od svojega učenca in sodelavca: »Janez, moj ljubi otrok! Ko te
                     polagamo v grob, nam je preveč hudo, da bi se mogli zavedati, kaj se godi okrog
                     nas. Onemeli smo, ko smo danes zjutraj zvedeli za tvojo mučeniško smrt. Padel
                     si na zemljo, ko je krogla predrla tvoje nedolžno telo, ko so morilci prebodli
                     tvoje grlo, iz katerega je tolikokrat vrela pesem Bogu in Mariji na čast ali pa
                     vesela narodna pesem. Janez, naš dragi otrok, naš fant, naš pevec, čutil si že
                     v življenju, kako smo te vsi imeli radi. Kdor te je le kdaj videl, kako si znal
                     odkrito pogledati v oči, kako si se znal od srca nasmejati, te ne bo nikdar
                     pozabil. Tvoja mučeniška kri je danes pordečila našo meniševsko zemljo.</p>
                  <p>Vemo dobro, zakaj si padel. Naj umre, je sklenil satan v peklu, umorimo ga, so
                     sklenili njegovi pomagači na zemlji. In so te umorili tako, kot bi ljudje brez
                     satanove pomoči ne mogli umoriti. Janez, pa te niso umorili. Ti živiš! Ti že
                     prepevaš s palmo mučeništva v roki večni sanktus med nebeškimi pevci. Spomni se
                     tam še nas, da bomo vzdržali v tem hudem trpljenju. Naj bo tvoja mučeniška smrt
                     seme novih, gorečih kristjanov v Menišiji.«</p>
                  <p>Janezova sestra je dan po pogrebu prala v koritu ob cesti njegove okrvavljene
                     hlače. V hlačnem žepu je našla rožni venec z Marijino svetinjico. Torej je
                     Janez tudi v delavniških hlačah imel rožni venec in imel ga je pri sebi tudi v
                     smrtni uri. Franček Saje je v knjigi Belogardizem naredil Janeza Hitija za
                     glavnega organizatorja protikomunističnega odpora v Begunjah. Če bi Janez res
                     bil tak organizator, ne bi doma čakal na izpolnitev komunističnih groženj ali
                     pa bi vsaj imel pri sebi kako orožje za samoobrambo. Njegov protikomunizem je
                     bil samo idejne narave. Njegov zadnji razgovor z bratoma na podstrešju, ko so
                     vsi čutili bližino smrti, je potrdil besede, ki jih je že prej govoril svojim
                     prijateljem: »Če bi moral v samoobrambi uporabiti orožje proti partizanu, ga ne
                     bi ubil, ker bi ga morda s tem spravil v večno nesrečo. Jaz imam upanje na
                     srečno večnost, on pa nima nobenega.«</p>
                  <p>Po Janezovem pogrebu je v Begunjah nastopila vaška straža. Vanjo se je
                     vključila večina mož in fantov vse Menišije, ne glede na pripadnost prejšnjim
                     strankam. Nekdo je tedaj rekel: »Toliko časa so že govorili o beli gardi, ko je
                     še nikjer ni bilo, sedaj jo pa imajo. Sami so jo ustvarili.« Dober mesec po
                     ustanovitvi, v noči med 18. in 19. septembrom, je bila begunjska vaška straža
                     že napadena. Ker napadalci postojanki v Bonačevi hiši sredi vasi niso mogli do
                     živega, so požgali več hiš in gospodarskih poslopij okoli nje. Pogorela je tudi
                     Kovačeva domačija in družina je nekaj časa morala stanovati pri dobrem
                     sosedu.</p>
                  <figure>
                     <graphic url="slike_z_24/z_24_11.png"/>
                     <head>France Hiti z dekletoma iz vasi leta 1939</head>
                  </figure>
                  <p>Begunjski vaški straži se je javil šestnajstletni partizan Tone Mrak in
                     povedal, kako so Franceta Hitija tri dni vlačili po gozdu, 30. julija pa so ga
                     vrgli v Mihcovo brezno. Na dan pred vsemi svetimi se je oddelek vaške straže
                     odpravil k Mihcovemu breznu. Zastražili so okolico, dva pogumna fanta, Jože
                     Kranjc in Lojze Debevec, pa sta se po vrveh spustila v 40 m globoko brezno in
                     na dnu poiskala Francetovo truplo. Položila sta ga v zasilno krsto, ki so jo
                     spustili za njima. Najprej so potegnili iz jame krsto, potem pa še oba
                     pogrebca. Na truplu niso našli nobene strelne rane, le nohtov na rokah ni bilo,
                     zato so sklepali, da so Franceta živega pahnili v brezno. Stražarji so ga
                     pripeljali v Begunje in pred požgano domačo hišo položili na mrtvaški oder.
                     Pogreb je bil še isto popoldne.</p>
                  <p>Ob grobu je spet spregovorila učiteljica Drobničeva: »Dolgo pot si danes
                     napravil, France. Šli so te iskat tvoji tovariši, junaki, ki se niso ustrašili
                     nevarne poti. Pa kje so te našli? V gozdu, v globokem breznu si ležal. Še trije
                     drugi so bili tam! /mati in hči Terezija in Pavla Knap iz Dolenjih Otav/
                     Spoznali so te in dvignili tvoje mučeniško truplo iz jame. Pripeljali so te
                     domov in zadnji dve uri si ležal na domačem dvorišču.</p>
                  <p>Revež, koliko si trpel! Bos, brez vrhnje obleke, v viharju in dežju si se moral
                     ločiti od domače hiše in iti na težko pot, na smrtno pot. Preganjali so te iz
                     enega taborišča v drugo, te mučili in nazadnje najbrž živega, z na hrbtu
                     zvezanimi rokami, pahnili v brezno. Koliko si trpel že na poti! Vedel si, da je
                     bil Janez že doma ubit, ker si slišal strel. Kako ti je moralo biti grozno pri
                     srcu, ko so te prignali do jame in so te strmoglavili vanjo! Kaj si čutil, če
                     si bil v smrtnih mukah še živ v globočini, zapuščen od vseh?</p>
                  <p>Pa veš, France, zakaj si moral trpeti nečloveške muke? Zato, ker si bil veren,
                     zaveden fant, ker si bil katoliški fant, ker si bil v Marijini družbi. Resnično
                     si mučenec, pravi mučenec!</p>
                  <figure>
                     <graphic url="slike_z_24/z_24_12.png"/>
                     <head>Mihcovo brezno 30. oktobra 1942 – Tako so se razdelile slovenske vloge
                        tega leta: eni so ljudi ubijali in jih metali v brezna, drugi so jih od tam
                        jemali in jih vozili na pokopališča – brezna nas ločujejo od današnjega
                        dne.</head>
                  </figure>
                  <p>Danes si se po treh mesecih vrnil domov. Ali veš, France, s kakšnim hrepenenjem
                     te je pričakovala tvoja mama? Ali veš, da se je tvoj oče tisočkrat ozrl proti
                     gozdu, kdaj se boš vrnil? Sedaj pa si doma med nami, ki smo te imeli radi. V
                     blagoslovljeno zemljo bomo položili tvoje mučeniško truplo, poleg Janeza boš
                     počival. Jutri bo praznik vseh svetnikov. Tudi tvoj praznik bo jutri in pa vseh
                     tistih, ki so letos umrli mučeniške smrti. Koliko jih še leži v Krimski jami,
                     koliko drugod. Tudi naši niso še vsi doma. Še pet revic – deklet in Koširjev
                     Mirko čakajo, kdaj bodo prišli počivat v domačo blagoslovljeno zemljo. Reveži,
                     koliko ste trpeli. Počivajte v miru!«</p>
                  <p>Tako je govorila učiteljica Drobničeva. Ni vedela, da se je vihar za Menišijo
                     komaj začel, da bo eno leto kasneje skupaj z mnogimi Meniševci tudi sama šla na
                     smrtno pot in da bodo dve leti kasneje tudi njeno truplo iz jelendolskega gozda
                     pripeljali v blagoslovljeno zemljo. Kovačeva mama, ki je leta 1942 zaradi
                     bolezni že zelo težko hodila, ni šla za pogrebom svojih sinov, toda zato njena
                     bolečina ni bila nič manjša. Pred svojo zgodnjo smrtjo je na listič papirja s
                     preprosto pisavo zabeležila nekaj spominov na strašno noč, ko so umorili
                     njenega Janeza in odpeljali Franceta, ko so se začeli težki časi za njeno
                     družino in za Menišijo. Nikoli ni pozabila Janezovega glasu, ko je v zadnji uri
                     klical njo in pa nebeško mater Marijo. Bila je prepričana, da ji bodo Janez,
                     France in Vinko prišli naproti, ko se bo dopolnil čas njenega trpljenja. Morda
                     bi naši uradni zgodovini njen listič lahko pomagal razumeti, da je bil umor
                     Janeza, Franceta in Vinka Hitija komunistična revolucija, ne pa osvobodilni
                     boj.</p>
               </div>
               <div type="div3">
                  <head>Še nekaj razmislekov</head>
                  <p>Ob koncu naše zgodbe se še enkrat zamislimo v viharno julijsko noč, ko je bil
                     umorjen Janez Hiti. Ali ni normalno, da se ljudje pred viharjem zatečejo v hiše
                     ali v druga zavetišča? Pred petdesetimi leti je pri nas na podeželju še bila
                     navada, da so se oglasili zvonovi, kadar je grozilo neurje. Zvonjenje naj bi
                     razbilo hudourne oblake in povabilo ljudi k molitvi. Poznam samotno hribovsko
                     kmetijo, kjer je oče vselej vstal, če se je ponoči približevala nevihta. Skozi
                     okno je opazoval strehe gospodarskih poslopij in molil. Tako je bil pripravljen
                     na hitro reševanje, če bi se pojavil rdeči petelin, obenem je pa prosil
                     Gospodarja narave, naj odvrne pretečo nesrečo.</p>
                  <p>Nevihta 27. julija nočnih obiskovalcev v Begunjah ni motila. Zdi se, da so se v
                     njenem okrilju počutili varne in da so imeli z njo celo nekaj skupnega.
                     Vprašajmo se, čemu je bil podoben njihov vlom v Kovačevo hišo? Od kod je
                     Janezovemu morilcu prišla ideja in moč za tako okrutno dejanje? Od kod že leta
                     1942 ideja, da so Krimska jama, Mihcovo brezno in podobne jame izredno primerne
                     za odstranjevanje nasprotnikov? Nikoli v slovenski zgodovini se do tedaj ni
                     zgodilo kaj podobnega.</p>
                  <p>Znani slovenski zgodovinar je pred kratkim zapisal, da našo zgodovino vojnih
                     let 1941–1945 »bremenita dve neizbrisni, a vzročno drugo z drugim povezani
                     dejstvi. Na eni strani dejstvo, da je hudodelstvo prostovoljnega sodelovanja v
                     vojskovanju držav, ki so napadle narod Slovencev in njegovo zakonito državo,
                     zagrešila nikoli poprej slutena množica storilcev, končno poraženih v domačem
                     in svetovnem merilu. Na drugi strani stoji dejstvo, da je hudodelstvo
                     zmagovalcev, zagrešeno proti človečnosti in narodu, na koncu terjalo nikoli
                     poprej sluteno množico žrtev – Slovencev, ki so verjeli, da naroda niso izdali
                     in da so za njihove usodne odločitve krivi Slovenci, verujoči v pooblastilo
                     zgodovine človeku samemu«.</p>
                  <p>Vprašujemo, kdo je 27. in 28. julija v Begunjah zagrešil hudodelstvo. Tisti, ki
                     so med neurjem vdrli v vas, kruto ubili Janeza Hitija, odpeljali njegovega
                     brata, že prej pa pometali v Krimsko jamo šest deklet in Mira Koširja, ali
                     tisti, ki so se nad tem zgrozili in se zbali za svoja življenja? Ali je usodna
                     odločitev drugih za ustanovitev vaške straže po vsem tem res bila prostovoljna?
                     Ali res lahko govorimo o njihovem sodelovanju v vojskovanju okupatorskih
                     držav?</p>
                  <p>Ob letošnji obletnici dražgoških dogodkov je bilo med drugim rečeno, da »je
                     hudo narobe, če slovenski osvobodilni boj vidimo samo skozi kočevske jame.« V
                     tejle naši zgodbi smo govorili o Kovačevem dvorišču, Mihcovem breznu in Krimski
                     jami, osvobodilnega boja pa tu nismo videli. Marsikaj bi bilo še treba povedati
                     o Hitijevi družini in drugih Meniševcih v letih od 1942 do 1945, toda to naj
                     ostane za naslednjo zgodbo.</p>
               </div>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Ciril Lisjak iz Saksida pri Dornberku </head>
               <docAuthor>Jožko Kragelj</docAuthor>
               <div type="div3">
                  <p>Reka Vipava teče skrita za Vipavskim Križem. Na njenem levem bregu, ob vznožju
                     Školja, leži strnjena vas Velike Žablje, ki se omenja že leta 1200. Iz leta
                     1669 je tudi baročni grad z arkadami; le-ta sedaj propada. Prebivalci so se do
                     druge svetovne vojne ukvarjali zgolj s kmetijstvom in vinogradništvom. Po vojni
                     so se mnogi zaposlili po tovarnah v Ajdovščini. Iz te vasi je izšel gospodarski
                     pisatelj Leopold Paljk (1892–1965) in strokovni pisatelj in zdravnik Josip
                     Vrtovec (1899–1978). Tudi sinova dvojčka Dominik in Jože, ki živita v Gorici v
                     Italiji, sta se posvetila medicini, in sicer stomatologiji.</p>
                  <p>V Velikih Žabljah pa je živela še druga družina Vrtovec, ki je imela pred prvo
                     svetovno vojno deset otrok. Štirje so še majhni umrli. Najstarejši Venčeslav je
                     bil med prvo svetovno vojno pilot. V Divači je vodil gradnjo letališča in
                     montažo letal. Opravljal je izvidniške polete. Po vojni, ko so Italijani že
                     zasedli Ajdovščino, se je s češkim pilotom Vogmarjem polastil letala in odletel
                     v Ljubljano ter pristal na zasilnem letališču v Šiški. V Ljubljani je vstopil k
                     jezuitom. Po študiju v Innsbrucku in Louvainu je leta 1928 postal duhovnik in
                     se posvetil dijakom. Vodil je Marijine kongregacije in urejal glasilo Naša
                     zvezda. Na Tavčarjevem Visokem pri Poljanah nad Škofjo Loko je vodil fantovski
                     tabor in prirejal duhovne vaje. Napisal je več knjižic duhovne vsebine in
                     prevajal iz italijanščine. Umrl je v Ljubljani leta 1988 v starosti 98 let.</p>
                  <figure>
                     <graphic url="slike_z_24/z_24_13.png"/>
                     <head>Ciril Lisjak</head>
                  </figure>
                  <p>Njegov brat Stanislav je tudi postal duhovnik leta 1935. Ko je mons. Toroš leta
                     1952 ustanovil verski list Družina, mu je zaupal nalogo odgovornega urednika.
                     Pisal je verske članke in sestavljal osnutke za nedeljske govore. Po zadnji
                     vojni se je prvi opogumil, da je začel z ljudskimi misijoni. Teh je imel okrog
                     sto po Goriškem in v notranjosti Slovenije.</p>
                  <p>Njun brat Mario je postal jezuitski brat, sestra Ivana pa uršulinka; kot s.
                     Celina je umrla v Brescii v Italiji.</p>
                  <p>Od vseh je doma ostala samo sestra Milena, ki se je leta 1929 poročila s
                     Cirilom Lisjakom iz Saksida pri Dornberku. Imela sta deset otrok. Dva sta
                     majhna umrla.</p>
                  <p>Oče Ciril je bil priden in napreden gospodar. V vasi je postavil prvi silos. V
                     kmetijstvu je uvedel nekaj novosti. Rad je pomagal in dajal nasvete. Bil pa je
                     tudi globoko veren kristjan. Kljub napornemu delu na kmetiji je našel čas, da
                     je šel vsako jutro k sveti maši. Maševal je duhovnik Rudolf Klinec, ki je
                     prišel v Velike Žablje leta 1937, takoj po novi maši. Ker je bila župnija
                     majhna, se je na željo goriškega nadškofa vpisal na lateransko univerzo in
                     študiral pravo. Čeprav je na željo škofa Margottija obiskoval teologijo v
                     Bologni, je ostal narodno zaveden in povezan z vodilnimi duhovniki na Goriškem.
                     Srečanja in predavanja na Višarjah v gimnazijskih letih so bila dobra priprava
                     za njegovo osebno rast. Navdušen je bil nad pogumnim nastopom Janka Premrla -
                     Vojka, saj so krožile novice o njegovem junaštvu, a tudi o njegovem krščanskem
                     nazoru. Zato je v Žabljah zbiral okrog sebe fante in mlade može ter utrjeval v
                     njih narodno in krščansko zavest. Toda po kapitulaciji Italije, ko je
                     partizanska vojska izvedla na Goriškem splošno mobilizacijo, je bil župnik
                     Klinec razočaran. Na slovenskih zastavah, ki so po odhodu Italijanov veselo
                     zaplapolale, so partizani zahtevali še peterokrako rdečo zvezdo. To pa ni bilo
                     v slovenskem duhu. Navdušenje, ki je prevevalo mladega župnika, je kmalu
                     splahnelo. Že umor Ivana Brica v Dornberku ga je hudo prizadel. Slišal je tudi
                     o dogodkih v ljubljanski pokrajini. Vse to mu je govorilo, da je OF prevara.
                     Kako je mogoče, da so Ivana Brica obdolžili izdajstva, ko so ga fašisti dvakrat
                     internirali? Župnik je bil duša vsega prosvetnega dela na južnem Vipavskem.
                     Fantom in možem je začel odpirati oči. Razlagal jim je papeževo okrožnico o
                     komunizmu, ki je izšla prav ob njegovi novi maši. Ko so fante, ki so se vrnili
                     iz italijanske vojske, mobilizirali partizani ter jih odpeljali v Trnovski gozd
                     in na Lokve, so ti kmalu zbežali, se vrnili domov in se skrivali. Eden takih je
                     bil tudi Slavko Slejko, ki se je skrival pri Lisjakovih. Ciril Lisjak je namreč
                     že prej sprejel v varstvo pet Slejkovih otrok, ko jim je umrl oče. Obdeloval je
                     tudi njihovo kmetijo. Vojni časi, doma številna družina in še pet drugih; vse
                     to je bila huda obremenitev za mladega gospodarja. Kljub vsemu je vedno našel
                     čas za mašo in vsakdanjo družinsko molitev. Nemci so po kapitulaciji Italije
                     kmalu zasedli tudi Vipavsko dolino. Vas Velike Žablje ni bila zastražena, zato
                     so partizani nemoteno prihajali s Kraške planote. Slutili so, da se nekateri
                     fantje skrivajo pred njimi. Posebno so imeli na sumu družino Lisjak. Zato se je
                     gospodar nekajkrat umaknil v Saksid pri Dornberku. Slavko pa je imel varno
                     skrivališče, čeprav je bilo zanj skrivanje velika muka. Tudi pri preiskavi ga
                     niso našli.</p>
                  <figure>
                     <graphic url="slike_z_24/z_24_14.png"/>
                     <head>Sestra Celina z bratom Slavkom</head>
                  </figure>
                  <p>Družini so grozili in pošiljali ovaduhe, ki naj bi odkrili vse, kar je bilo
                     sumljivega. Leta 1944 so prišli domobranci tudi v Ajdovščino. Župnik Klinec, ki
                     je bil prepričan, da so domobranci povezani z Londonom in kraljevo vlado, je
                     začel nagovarjati fante, naj pristopijo k domobrancem. Partizani pa so še bolj
                     pritiskali, da bi pobrali vse fante, ki so se skrivali ali izmikali. Tudi na
                     družino Lisjak so pritiskali z grožnjami, ker se je vedno bolj širilo
                     šušljanje, da se Slavko skriva pri njih. Hiša je bila tudi ponoči skrivaj
                     zastražena. Prišel je usodni dan 10. januar 1945. Hiša je bila obkoljena in ko
                     je gospodar Ciril stopil skozi vrata, je počil strel. Zgrudil se je pred
                     domačim pragom. Nekdo je tekel po župnika, ta je takoj prišel in mu podelil
                     sveto maziljenje. Nastal je preplah. Ko je Slavko v skrivališču slišal strel,
                     se je rešil po skrivnem izhodu in zbežal. Nekaj časa se je skrival na polju,
                     potem pa ga je neko dekle spremljala čez Vipavo do samostana v Vipavskem Križu.
                     Odtod je šel k domobrancem in ostal pri njih do konca vojne. Z njimi se je
                     umaknil v Gorico, od koder je prišel najprej v italijanska taborišča, pozneje
                     pa je odšel v Kanado, kjer živi še danes v Winnipegu.</p>
                  <figure>
                     <graphic url="slike_z_24/z_24_15.png"/>
                     <head>Trije rodovi</head>
                  </figure>
                  <p>Župnik Klinec je bil prepričan, da bo po tem umoru prvi on na vrsti. Umaknil se
                     je v Gorico, kjer je ostal mesec dni. V oznanilni knjigi je vrzel od praznika
                     sv. Družine do 4. februarja. O umoru ni zapisane niti besedice. Pogreb je vodil
                     pater iz Vipavskega Križa. Stricu Stanislavu, ki je bil takrat župnik v
                     Podbrdu, niso mogli sporočiti. Stric Venčeslav, jezuit, pa je med okupacijo
                     živel v Zagrebu. Zato je bil pogrebni sprevod zelo žalosten. Sedem otrok je
                     jokalo za krsto, osmega pa je mati nosila pod srcem in ga rodila dva meseca po
                     moževi smrti. V oznanilni knjigi je 4. februarja napovedano, da bo 10.
                     februarja trideseti dan za pokojnim Cirilom Lisjakom.</p>
                  <p>Najstarejša hčerka Terezija (Zinka) je bila takrat stara petnajst let. Bila je
                     v šoli pri uršulinkah v Gorici. Božične praznike je preživela pri stricu v
                     Podbrdu in ko se je vrnila v šolo, so ji redovnice rekle, da mora takoj domov.
                     Niso ji povedale, kaj se je zgodilo. Sama takole opisuje: </p>
                  <p>» ... S pogrebom smo čakali, da bi prišel stric, pa mu niso mogli sporočiti.
                     Očeta je pokopal g. pater iz Vipavskega Križa. Očeta je spremljalo ob pogrebu
                     sedem njegovih mladoletnih otrok. Osmi otrok se je rodil 25. marca – po očetovi
                     smrti.</p>
                  <p>Ko je po krajšem času stricu Stanku uspelo priti domov, so ravno tisti dan
                     prišli partizani. Iz hiše so odnesli ves živež in odpeljali iz hleva vso
                     živino. Stric jih je lepo prosil, naj pustijo nekaj za otroke, a so ga zaprli v
                     sobo, kjer je še živela njegova mati in je bila skupaj v sobi vsa družina.
                     Razumljivo, da komunisti ne bodo poslušali duhovnika.</p>
                  <figure>
                     <graphic url="slike_z_24/z_24_16.png"/>
                     <head>Lisjakovi otroci se peljejo na delo</head>
                  </figure>
                  <p>Drugo jutro nam je soseda dala moko, da smo skuhali polento.</p>
                  <p>Naš pokojni oče je bil zelo dober mož in skrben oče. Skrbel je za številno
                     družino. Tisti časi so bili zelo težki za preživljanje. Pri nas je bil glavni
                     dohodek od prodaje vina.</p>
                  <p>Ni bil vsega kriv ubijalec, ampak komunisti, ki so mu to ukazali. Vem, da so v
                     glavnem že vsi pokojni, zato naj jim bo Bog milostljiv sodnik.</p>
                  <p>Gospod Rudolf Klinec mi je pred leti, ko je bil še komunizem na vladi, rekel:
                     »Ti boš še dočakala, da bo tudi komunizma konec in da boste lahko sredi vasi
                     postavili spomenik žrtvam komunizma. Jaz ne bom tega dočakal, ti pa boš.« In
                     res sem, hvala Bogu, to dočakala. Spomenik pa naj ostane živ v naših srcih kot
                     hvaležen spomin na našega dobrega očeta. Preveč bi nas bolelo, če bi mu
                     postavili spomenik in bi ga potem oskrunili, kot so jih že dosti. Uboga naša
                     pokojna mama. Deset otrok je rodila in postala vdova tako mlada. Njo so
                     komunisti strahovali. Ko so prišli v hišo, so ji ukazali, naj da otroke iz rok,
                     da bo šla z njimi. Junaško se je postavila, da otrok ne bo dala iz rok. Ni
                     čudno, da je še mlada zbolela in tako mlada umrla.«</p>
                  <p>30. julija 1944 je župnik Klinec zapisal v oznanilno knjigo: »Ves slovenski del
                     goriške nadškofije prične opravljati skupno devet prvih petkov in pet prvih
                     sobot. V tem času bo najbrž konec vojne. A da bo konec res srečen, za Slovence
                     zadovoljiv – boj za mejo bo težak – zato molimo!«</p>
                  <p>22. 4. 1945 pa je zapisal: »Ponavljam: bližajo se nam odločilni dnevi, ki nam
                     prinesejo nov red. In kakšen bo ta? Veste, da bo držal desetletja, za vse naše
                     življenje! A da bo dober, srečen in po Božji volji – molimo! Če kdaj, me sedaj
                     poslušajte! Brez Boga je gorje! Z Bogom je vse!«</p>
                  <p>29. aprila je še zapisal: » ... Ker pa se bodo prav te dni vršili usodni dogodki,
                     bodo šmarnice zjutraj pri sveti maši. In to, dokler ne bo šla nevihta mimo in
                     se spet ne vzpostavi red in mir ... Molite! Molite!« </p>
                  <p>Šmarnic dr. Klinec ni dočakal. Z nekaterimi vipavskimi duhovniki se je umaknil
                     v Italijo in okusil begunstvo. Napisal je tudi spomine na tiste dni. Bil je
                     razočaran, ker zavezniki niso ravnali tako, kot je pričakoval. Ni se več vrnil
                     v svojo župnijo, ostala je brez duhovnika do novembra. Iz Vipavskega Križa so
                     jo ob nedeljah oskrbovali italijanski kapucini, ki niso znali slovenščine. Dr.
                     Klinec je septembra nastopil službo škofijskega kanclerja v Gorici in tam ostal
                     do smrti. Postal je steber slovenstva v Gorici. Napisal je več knjig o
                     zgodovini goriške škofije in o delovanju duhovščine pod fašizmom. </p>
                  <p>Lisjakova hiša ni imela več gospodarja. Nosila je svoj temni pečat. Otroci so
                     ob podpori strica Stanka odrasli in se poročili. Hiša je propadala in prišla v
                     tuje roke. Spomin na očeta pa živi v srcih otrok, čeprav so ostali brez doma,
                     kjer so bili rojeni in so v njem odrasli. Pet hčera in en sin se vsako leto
                     sreča na očetovem grobu. Čim starejši postajajo, tem globlje doživljajo njegovo
                     žrtev in skušajo v sebi izoblikovati njegov lik – lik globoko vernega
                     Slovenca.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Slovenska protikomunistična vojska in zavezniški letalci </head>
               <docAuthor>Tine Velikonja</docAuthor>
               <div type="div3">
                  <head>Domobranci so četnikom nudili marsikaj</head>
                  <p>Na videz je bil slovenskim četnikom septembra 1943 v Grčaricah zadan smrtni
                     udarec. Vendar so se počasi opomogli in se iz poraza tudi nekaj naučili.
                     Predvsem to, da so sami prešibki in potrebujejo močnega pokrovitelja. Zato so
                     si za svoje delovanje razen Štajerskega četniškega bataljona, kjer pa je bilo
                     partizanstvo šibko, izbirali področja, ki so jih obvladovali domobranci z mrežo
                     svojih postojank. Še najbolj je bil izpostavljen Dolenjski četniški odred, ki
                     mu je poveljeval Janez Marn - Črtomir. Vendar pri njegovi skupini ni šlo toliko
                     za kraljevo vojsko kot za razbojništvo. Ne ve se, zakaj je užival tako zaupanje
                     pri Nemcih. Ti so bili zadnje mesece leta 1944 in prve leta 1945 obsedeni od
                     strahu, da bi se partizani, četniki in domobranci dogovorili za skupne nastope
                     proti njim. Pisali smo že o tem, da se gestapo sploh ni ukvarjal s partizani in
                     njihovimi sodelavci, ampak izključno s protikomunističnimi skupinami.</p>
                  <p>Notranjski četniški odred, ki je štel okrog sto vojakov, je vodil Jože Saje.
                     Dne 11. decembra 1944 so se s Petkovca pri Zaplani odpravili na Dolenjsko in se
                     ugnezdili v Leskovcu, hribovski vasi nad Višnjo Goro. Odhajali so neradi, saj
                     so se v krajih okrog Rovt dobro počutili. Prebivalci so skrbeli, da so imeli
                     streho nad glavo in polne želodce. Domobranska vojska jim je nudila posredno
                     zaščito. Povsod naokrog so bile njene postojanke, gosto posejane in močne.
                     Ozemlje, za katero so skrbele, so držale trdno v rokah. Kljub temu pa ni bilo
                     popolnoma varno, kar je razumljivo. Tako so imeli četniki prav na tem področju
                     hudo prasko s partizani, pri čemer sta bila dva njihova vojaka ubita in dva
                     ranjena. Vse to se je zgodilo na Samiji, pred nosom domobranske postojanke v
                     Šentjoštu. Neradi pa so dajali domobranci svojim zaveznikom hrano in obleko, še
                     manj orožje in strelivo. Zgodilo se je, da so nemške šarce, ki so jih zaplenili
                     partizanom, raje izročili Nemcem kot četnikom z očitkom: »Sami si jih
                     dobite!«</p>
                  <figure>
                     <graphic url="slike_z_24/z_24_17.png"/>
                     <head>Selo jeseni leta 1943 – oče Vrbinc (žrtev pomora leta 1945) s svojimi
                        otroki</head>
                  </figure>
                  <p>Četniki so premik opravili v zamahu. Čez dan so se spustili do roba
                     Ljubljanskega barja, šli mimo Ligojne, Sinje Gorice, se splazili čez železniški
                     most pri Podpeči, potem pa skozi Črno vas do Lavrice. Poševna pot po pobočju
                     Molnika do Pleš in mimo Repč do Malega Lipoglava je bila zanje igrača. Proti
                     jutru pa odvečna hoja gor in dol po hribih proti vzhodu. V Leskovec so dospeli
                     12. decembra podnevi. Z njimi so šli tudi trije zavezniški piloti. Najstarejši
                     je bil izkušen letalec. Iz svojega lovca je izskočil nekje na Gorenjskem nad
                     nekdanjo nemško-italjansko mejo. Pripeljali so ga na Sv. Tri Kralje, od tam pa
                     na Petkovec. Znal je malo nemško in bil je doma iz Milwaukeeja. Rekli so mu
                     Stric. Drugi je bil Charley, po poklicu profesor, doma z Nove Zelandije. Ušel
                     je Nemcem z ujetniškega transporta. Na Petkovec je prišel preko Ljubljane. Bob
                     je bil tretji. Tudi on je ušel Nemcem nekje med potjo, najbrž takrat kot
                     Charley.</p>
               </div>
               <div type="div3">
                  <head>Leskovec nad Višnjo Goro</head>
                  <p>Leskovec je prijazna vasica nekaj kilometrov severno od Višnje Gore, na tristo
                     metrov višji Leskovški planoti. Skrita je v plitvi kotlini, ki je odprta le
                     proti jugu, toliko kolikor je potrebno za cesto, ki je tam speljana in te
                     pripelje v sredo vasi. Cerkvica sv. Ožbolta se med dobro ohranjenimi kmečkimi
                     hišami kar izgubi. Ni postavljena na vzpetino, kot je pri nas navada. Njive,
                     travniki in krpasti gozdovi so nagnjeni proti naselju. Severozahodno varuje vas
                     sto metrov višji Kucelj, jugovzhodno pa le malo nižja Škrjanščica s košenicami.
                     Vas nima zdaj niti sto prebivalcev. Na farni spominski plošči v Višnji Gori je
                     napisanih kar osemnajst njenih fantov in mož. Vsi so bili pobiti po maju
                     1945.</p>
               </div>
               <div type="div3">
                  <head>Samotna pot ranjenega bombnika B 17</head>
                  <p>Na božični dan je zgodaj popoldne nad južnim delom Posavskega hribovja omagala
                     ameriška leteča trdnjava B 17, v kateri je bilo devet, po drugi oceni pa enajst
                     letalcev. Bombardirali so rafinerijo v Plznu. Letalo je bilo zadeto nekje nad
                     Avstrijo ali Čehoslovaško. Kljub okvari so se člani posadke skušali vrniti v
                     Foggio v Italiji, odkoder so bili poleteli.</p>
                  <p>Nekako jim je uspelo prileteti do Slovenije, potem pa je zmanjkalo bencina.</p>
                  <p>Julij Vrbinc iz Sela pri Pancah je bil takrat star enajst let. Rad je gledal
                     srebrne ptice, kako so v velikih rojih romale na sever in se čez nekaj ur
                     vračale na jug. Dobro se spominja tistega božiča:</p>
                  <p>Zadnjega pol leta vojne se je vsak dan, kadar je bilo lepo vreme, že pred
                     deveto uro zjutraj zaslišalo zavijanje siren v Ljubljani, kmalu potem pa
                     brnenje visoko v zraku. Letala so se pojavljala v velikih skupinah, morda po
                     petdeset, in se vrstila do enajste ure. Bile so leteče trdnjave B 17 in B 24,
                     štirimotorna letala na propelerski pogon. Omenjena tipa letal sta se
                     razlikovala po repu. Iz Slovenca sem si izrezal članek, v katerem so bila
                     zavezniška letala opisana. Zanje sem postal pravi izvedenec. Čeprav so letela
                     5.000 metrov visoko na nebu, sem jih zlahka razlikoval. Prve mesece je bilo več
                     bombnikov B 17, kasneje pa so prevladovali B 24. Popoldne okrog ene ure so se
                     letala začela urejeno vračati in spet je trajalo dve uri, preden je bilo
                     nebeške procesije konec.</p>
                  <p>Med enajsto in trinajsto uro je zavladal mir. Skoraj vsakokrat pa se je v teh
                     dveh urah pojavilo vsaj eno samotno letalo, ki se je predčasno obrnilo in se mu
                     je od nekod s kril ali trupa vil bel dim. Vsem se je posrečilo, da so odletela
                     naprej proti jugu. A ob božiču leta 1944 se je izteklo drugače.</p>
                  <p>Tistega prazničnega dne je bilo nebo čisto kot solza. Po strupenem jutranjem
                     mrazu se je čez dan počasi ogrelo, saj je sonce sijalo, kot bi bilo poleti.
                     Sneg okrog naše vasi je ležal samo po osojnih legah. Gledal sem zasnežene
                     griče, hribe in gore v bližnji in daljni okolici, prav zadaj Alpe, in čakal,
                     kdaj se bodo spet prikazala letala. Med dvanajsto in trinajsto uro opazim
                     visoko na nebu proti severovzhodu samoten bombnik B 17. Z običajno hitrostjo je
                     letel na jug. A iz levega krila se je za njim vlekla tanka bela črta. Kar
                     zagledam za letalom belo pikico, ki se je jasno ločila od modrega neba. Sledila
                     je še ena. Videti je bilo, kot da letalo odmetava odvečni tovor, potem pa takoj
                     pomislim, da bi bila lahko padalca. Letalo je letelo naprej v začrtani smeri,
                     po petih prevoženih kilometrih ali več pa se je prikazalo za njim še pet pikic.
                     Medtem sta se prva dva že toliko spustila, da sta se razločili kupoli padal,
                     pod njima pa črni piki. V tem času se je začel bombnik strmo spuščati. Izginil
                     je za obronkom na vzhodu, se še enkrat prikazal. Zaokrožil je po nebu in konec.
                     Zaslišal se je močan pok in izza obzorja se je pojavil oblak dima. Kasneje</p>
                  <p>so povedali, da je letalo padlo v bližini Drage pri Višnji Gori. Za prva
                     padalca sem ocenil, da sta padla v gozd nekje blizu Javora, in izvedel, da
                     nisem veliko zgrešil. Našli so ju na Cirju. Za drugih pet, kolikor sem jih
                     videl, sem sodil, da so doskočili pri Polici, tako jasno in blizu jih je bilo
                     videti na nebu. V resnici so se znašli še enkrat dlje na drugi strani Kuclja
                     nad Leskovcem, deset kilometrov zračne črte od prvih.</p>
               </div>
               <div type="div3">
                  <head>Izogibajte se partizanov</head>
                  <p>V letalu je v resnici bilo devet letalcev. Zdi se, da so vsi varno pristali.
                     Oblečeni so bili v tople kožuhe. Vsakemu je ostal tudi revolver znamke Colt 45.
                     Do večera so bili že v Leskovcu. Pripeljali so jih okoliški kmetje. Četniki
                     Notranjskega odreda, ki so bili v tej vasi že štirinajst dni, so jim nudili
                     gostoljubno streho in varstvo. Čez dva dni so pripeljali iz Ljubljane še
                     Mauricea Brasha, ki je izskočil nad Savo blizu Zaloga. Takrat je bil kapetan,
                     kasneje major. Takoj je prevzel poveljstvo nad svojimi. Vedel je, komu je padel
                     v roke. Pravil je sledeče: »Moj predstojnik nam je pred odhodom iz oporišča v
                     Anconi naročal, naj se, če bomo morali zasilno pristati, skušamo prebiti do
                     četnikov ali domobrancev, izogibamo pa naj se partizanov.« V tistih dneh so
                     pripeljali četnikom še nekaj letalcev, tako da jih je bilo skupno petnajst. V
                     času, ko so bili v vasi, sta se pridružila še Rus in Poljak. Ni se jim godilo
                     slabo. Razumljivo pa je, da so hoteli čim prej domov. Zato so šli med božičem
                     in novim letom z večjo skupino četnikov gledat v dolino Temenice, če bi tam
                     lahko pristalo letalo. Imeli so namreč radijsko zvezo z Mihajlovićevim štabom
                     in se dogovorili, da bodo zavezniki prišli ponje po novem letu. Ko so si
                     ogledali ravnico in ugotovili, da bo pravšnja, so se spet vrnili v hribe. Tam
                     so se vsi čutili varni, malo zaradi lastnih moči, še bolj pa zaradi
                     domobranskih posadk naokoli. Partizanov ni bilo blizu, čeprav se tako velika
                     enota ni dala skriti.</p>
               </div>
               <div type="div3">
                  <head>Domobranski nočni sel</head>
                  <p>Na novega leta dan leta 1945 je stal Pavle Borštnik na straži jugovzhodno nad
                     vasjo. Borštnik, Vičan, je maturiral leta 1944. Doma se ni dalo ostati. Nekam
                     je bilo treba iti. Abiturienti iz imenitnejših ljubljanskih družin so se
                     prijavili k TODT in se jim zaradi tega ni skrivil niti las. Njihovi starši so
                     tako ali drugače podpirali OF in grehi njihovih sinov so bili že vnaprej
                     odpuščeni. Pavle je šel k domobrancem, se znašel na Ljubljanskem gradu kot
                     signalist, že po štirih tednih pa pri četnikih. Star je bil šele devetnajst
                     let. Poslušajmo njegovo zgodbo!</p>
                  <figure>
                     <graphic url="slike_z_24/z_24_18.png"/>
                     <head>Vrbinčevi mami so se zamerili</head>
                  </figure>
                  <p>Bilo je na novega leta dan. Na stražo sem šel ob 2. uri zjutraj. Samo za dve
                     uri, pa še to je bilo hudo. Hladna noč, snega do kolen. Moj prostor je bil nad
                     vasjo proti jugovzhodu, zraven mogočnega drevesa. Kar že od daleč opazim
                     nejasno senco, ki se mi počasi bliža. Naperim puško in čakam. Iz teme se
                     izlušči postava, ki hodi kar po celem, vzravnano in vztrajno. Prvi hip mi nekaj
                     reče, naj streljam. Potem pa le počakam in zavpijem: »Stoj!« Človek obstane. Na
                     rami ima puško. »Ne streljati, jaz sem domobranec!« Ukažem mu, naj dvigne roke
                     v zrak. Počasi se mi približa. Pove, da je domobranec stiškega bataljona in da
                     ga pošilja komandant z naslednjim obvestilom: Močna nemška enota ve za Leskovec
                     in s šentviške strani napreduje proti vasi. Takoj morate proč!</p>
                  <p>Poslal sem ga v vas k dežurnemu oficirju. Alarm. Na hitro poberemo vse, kar smo
                     lahko nesli, in proti zahodu. Z nami seveda tudi letalci. Hiteli smo po
                     travnikih v gozd in naprej čez Kucelj proti Polici. Prišli smo nad Blečji Vrh
                     in ga obšli. Ustavili smo se v bližini Male Stare vasi.</p>
                  <p>Kasneje smo izvedeli, da so Nemci prodirali iz Višnje Gore, Šentvida in
                     Grosupljega. Grosupeljsko skupino smo slišali hoditi pod seboj v dolini. Njeni
                     vojaki so šli kar po kolovozu in se je zaradi zmrznjenega snega slišal vsak
                     korak. Na srečo Nemci, ki so vedeli, koga imajo pred sabo, niso hiteli.
                     Sistematično so obkolili Leskovec in s tem zaprli obroč. Ko so ga stisnili, so
                     šele spoznali, da so udarili v prazno. Moralo je biti okrog enajste ure
                     dopoldne. Ni jim bilo treba iskati po hišah. Globoka sled v snegu, ki se je
                     izgubljala v gozdu, je kazala, kam se jim je izmuznil plen. Odločili so se, da
                     brez postanka nadaljujejo pohod.</p>
                  <p>Tudi četniki Soškega odreda so se umaknili in prišli nekam nad Grosuplje. Tam
                     so verjeli govoricam, da so Nemci že odšli. Zato so se obrnili. Z ene strani
                     nemška kolona, ki je hitela za nami, z druge ti četniki, ki so se brezskrbno
                     vračali. Blizu so si prišli na Blečjem Vrhu. Nemci, ki so nas zasledovali, so
                     prišli visoko nad naselje. Spodaj v vasi so na razdalji petsto metrov zagledali
                     vojake. V prepričanju, da nas imajo, so zapustili sled in obkolili vračajočo se
                     skupino. Premoč je bila tako velika, da bi bil vsak odpor samomorilski.
                     Ujetnike so peljali z Blečjega Vrha prek Police v Višnjo Goro. Med potjo so
                     doživeli čudno srečanje. Na Polici so namreč na hišnih vratih stali četniki
                     Marnovega Dolenjskega odreda in jih brez besed radovedno gledali.</p>
                  <p>Tako je povedal Pavle Borštnik, pa tudi večino drugega, kar piše v naši
                     godbi.</p>
               </div>
               <div type="div3">
                  <head>V Selu pri Pancah so jih dobili Nemci</head>
                  <p>Četniki Notranjskega odreda so se čez dva dni premaknili na Barje in se
                     ustavili v Mateni. Vaščani niso nasedli njihovi razlagi, da so čudni vojaki, ki
                     jih imajo s seboj, bosanski četniki. Proti temu je govorilo njihovo orožje, pa
                     oblačila in gumijasti škornji, vse prvovrstno, kot nalašč za hudo zimo.
                     Govorica je bila neznana in v ničemer podobna srbohrvaščini. Četniki so
                     računali, da se bodo kot enota vrnili v varno zavetje rovtarskih vasi okrog
                     Zaplane. Tja jih je vleklo. Toda odšli so nazaj na Dolenjsko in se ustavili
                     nekje v Troščinah blizu Leskovca. Tam se je poveljstvo 15. ali 16. januarja
                     odločilo, da se odred zaradi neprijazne zime in prevelike opaznosti razbije v
                     manjše skupine. Razdelili so se na enote po pet do šest fantov. Petnajstim
                     Amerikancem, Rusu in Poljaku so dali še tri svoje vojake. Bili so to Jaka Kenk,
                     nekdanji policaj, Milan Višnar, doma iz Polja pri Ljubljani, in še nekdo. Eden
                     od njih je bil mitraljezec. Delovali naj bi kot samostojna enota. Odšli so po
                     svoje. Čez nekaj dni so poslali za njimi tolmača, ki je govoril angleško. Pisal
                     se je Ivo Mavko. Našel jih je 20. januarja zvečer v Javoru. Takoj po njegovem
                     prihodu je skupina iz nepojasnjenega vzroka zapustila varno zavetje. Ivo se ne
                     spominja kakršnega specifičnega povelja za premik in si ne zna pojasniti, zakaj
                     taka naglica, in to ponoči. Skupina se je odpravila v dolino Javorske Reke,
                     nato ob Rekarski Reki do Rekarjevega mlina, od tam pa po dobro uhojeni
                     bližnjici naravnost v breg do Sela pri Pancah.</p>
                  <p>V vas so prišli okrog polnoči in se na silo vselili v Vrbinčevo in Šuštarjevo
                     domačijo. Vrbinčeva mama j ih ni ohranila v lepem spominu. O tem je pravila
                     svojim otrokom. Hčerka Mira Zupančič ve povedati tole:</p>
                  <p>Prihod četnikov in njihovih varovancev v vas je bil podoben hudi uri. Tisti, ki
                     je šel naprej, je sredi noči tolkel po težkih hrastovih vratih s tako ihto, kot
                     da gori voda. Odpret je šla mama. S tremi mlajšimi otroki je spala v hiši,
                     starejši trije pa pri tetah spodaj v vasi. Jaz sem prišla na svet čez dober
                     teden, 28. januarja. Na vratih je stal vojak, naperil nanjo puško in zavpil:
                     »Gdje je otac!«. Mama je odgovorila, da pri domobrancih. Brez besed je odšel in
                     se kmalu vrnil z vso skupino. Kar vselili so se, ne da bi prosili, ena polovica
                     k nam, druga k Šuštarjevim. Mama je do smrti verjela, da so bili Italijani, saj
                     jih je nekaj za silo govorilo italijansko. Brat Julij tej zgodbi ne verjame in
                     meni, da je mama vedela, da ima opravka z Angleži. Kar v hiši so si otresli
                     sneg z obleke in obutve. Najbolj jim je bila všeč naša peč, ki je bila ravno
                     prav topla in najraje bi vsi zlezli nanjo. Ko so se malo posušili, najedli
                     kruha in napili mleka, so polegli po hiši. Mama se je z otroki umaknila v
                     kamro. Kasneje jim je najbolj zamerila, da niso šli na potrebo ven, ampak so se
                     pomočili kar v veži, eden se je celo otrebil.</p>
                  <p>Vse to je Vrbinčeva mama večkrat pravila hčerki Miri. Letalcem v prid vas
                     moramo spomniti, da takrat v hiši ni bilo električne napeljave. Pot s hiše na
                     prosto in v temo jih ni mikala. Straže niso postavili. S tem so se strinjali
                     tudi letalci. Kdo jih bo le iskal v tej noči in zimi!</p>
                  <p>V tem času se je pomikala po cesti pod Molnikom in Pugledom gestapovska skupina
                     dvanajstih mož, oblečena v bele uniforme. S seboj so imeli sledne pse. Zdi se,
                     da so se do Podlipoglava pripeljali s tovornjakom, naprej pa napredovali peš in
                     jim je tovornjak sledil. Za vodiča jim je bil domobranec domačin. Janez Grum
                     piše, da se je kasneje govorilo, kako so v mlinih po dolini vpraševali za Selo.
                     Zdi se, da so iskali četniški štab. Tudi kasneje v vasi so najprej zahtevali
                     generala Prezlja. Vse kaže, da so psi pripeljali nemške policiste v dolino
                     Rekarske Reke in do Rekarjevega mlina, kjer so se videle sledi od pravkar, in
                     jim govorile, da je tod nedavno lezla v hrib večja skupina ljudi.</p>
                  <p>V Selo pri Pancah so prišli neopaženi 21. januarja okrog četrte ure zjutraj.
                     Straže ni bilo in vprašanje je, kako bi se izteklo, če bi ta streljala. Zdi se,
                     da jih je sled v snegu takoj pripeljala do pravih hiš. Potrkali so na vrata in
                     pri Vrbinčevih jim je šla odpret spet mama, ki je bedela. Na vratih je
                     zagledala vojaka, ki je govoril slovensko. Vstopil je v vežo, nato pa v hišo.
                     Posvetil je po sobi in zaklical: »Fantje, nobenih neumnosti! Vdajte se!« Bil je
                     domobranec vodič. Za njim je vstopil Nemec, ki je patruljo vodil. Zahteval je
                     poveljujočega oficirja, pa se ni nihče oglasil. Nazadnje se je javil Mavko.
                     Tega je najprej vprašal, kje je general Prezelj. Sele potem, ko so se obkoljeni
                     dvignili s svojih ležišč, se izvili iz kožuhov in pokazali v uniformah, so
                     Nemci spoznali, koga imajo v rokah. Ob nepričakovanem plenu so ponoreli.
                     Letalce so začeli zmerjati z luftgangsterji in kazalo je že, da jih bodo kar
                     postrelili. Nazadnje so se le umirili. Nemški poveljnik je vprašal tolmača,
                     odkod je doma. Povedal je, da iz Domžal. »No, če je pa tako, bomo hitro
                     ugotovili, če je res.« Poklical je gestapovca, ki je čakal zunaj. Bil je Lado
                     Müller, tudi Domžalčan. Mavka najprej ni prepoznal, ker je imel preveč zaraščen
                     obraz. Že po prvih stavkih pa sta odkrila, da sta stara znanca.</p>
                  <p>Julij je spal pri tetah v spodnji hiši in je šele zjutraj izvedel, kaj se je
                     ponoči dogajalo na zgornjem koncu vasi. V hiši je po tleh opazil polno
                     četniških in ameriških letalskih našitkov. Pobral jih je in hranil. Zdaj jih je
                     nekam založil.</p>
                  <p>Ujetniki so se Vrbinčevi mami smilili. Vedela je, da so Nemci vsega zmožni, in
                     se bala, da bodo z ujetimi opravili kar pred hišo. Ko se to ni zgodilo, ji ni
                     bilo prav, da so jih obtežili z vsem, kar so dobili, predvsem orožjem in
                     strelivom. Njihovo vpitje in priganjanje v temi, ko so jih gnali po strmi in
                     zasneženi bližnjici v grapo, je bilo težko poslušati. Spodaj pri Rekarjevem
                     mlinu jih je čakal tovornjak. V Ljubljani so jih izložili na dvorišču sodnije
                     na Miklošičevi in postrojili. Amerikance na eno stran, druge na nasprotno, tudi
                     Rusa in Poljaka. Mavko piše, da so Amerikance takrat videli zadnjikrat.</p>
                  <p>Govori in piše se tudi drugače, predvsem to, da zadeva s padalci ni tako čista.
                     Vse okoliščine okrog njihovega zajetja res niso pojasnjene. Ali so vsi, ki so
                     izskočili za božič, prišli v Leskovec? Ali je bil zares 2, januar, ko so jih
                     Nemci prepodili iz vasi, ali se je to zgodilo kasneje? Zakaj nenadni nočni
                     premik v najhujši zimi iz Javora v Selo? Zakaj tako maloštevilna gestapovska
                     patrulja? H komu je hotel domobranski vojak pripeljati nemške policiste? Govori
                     se celo, da je imel pri njihovem zajetju svoje prste Janez Marn.</p>
                  <figure>
                     <graphic url="slike_z_24/z_24_19.png"/>
                     <head>Vrbinčeva hiša v Selu</head>
                  </figure>
               </div>
               <div type="div3">
                  <head>Četniki in letalci so ostali živi</head>
                  <p>Vse zajete z Rusom in Poljakom vred so izpustili konec februarja, obenem z že
                     omenjenimi četniki Soškega odreda. Odprli so jim vrata na cesto in zavpili:
                     »Marsch, aus!« Nekaj dni prej sta se namreč četniško in nemško vodstvo
                     dogovorila za premirje. Izpuščeni so odšli na Zaplano oziroma Petkovec. V tem
                     času je bil na rovtarskem koncu že Notranjski odred, ki se je v naglici
                     preselil tja iz vasi okrog Police. Borštnik se spominja, kako sta bila pred
                     selitvijo s prijateljem povabljena v neko hišo na špehovko. Ravno sta se usedla
                     za mizo, ko je pritekel dežurni stražar s poveljem: »Sprema, gremo!« Tista
                     špehovka je pomagala, da se tako dobro spominja, da je šlo za noč med 12. in
                     13. februarjem, med pustnim torkom in pepelnično sredo. Namesto potice so
                     gazili sneg v velikem krogu južno od Ljubljane. Sli so čez Barje. Na Petkovcu
                     se niso vselili v hiše pri cerkvi, kjer so bili prej, ampak so se vgnezdili na
                     samotni kmetiji pri Turku.</p>
                  <p>Videti je, da so Nemci šele februarja leta 1945 spoznali, kako votel je njihov
                     strah pred vzajemnim nastopom partizanske in protikomunistične vojske. Šele
                     takrat se jim je posvetilo, da so za Slovence nezanimivi, saj bodo odšli,
                     pripravlja pa se boj na življenje in smrt med komunistično partizansko vojsko
                     in njenimi vojaškimi nasprotniki. A kljub temu svojim zaveznikom po sili niso
                     pomagali. Gestapo je delal po svoje in po dobrem tednu, 1. marca 1945, se je
                     odpravila z ljubljanskega kolodvora kompozicija tovornih vagonov, namenjenih v
                     Dachau. V njih je bilo nekaj sto ujetih partizanov, pa tudi cvet uporne
                     domobranske vojske. Vemo, kako se je končalo.</p>
                  <p>Četniki Notranjskega in Soškega odreda s centralnim štabom so ostali na Zaplani
                     dober mesec. Že 20. marca so se odločili za slovo. Pomikali so se mimo Logatca
                     in Grčarevca do Strmce. Tam j ih je presenetila partizanska zaseda. Hitro so jo
                     pregnali in š1i naprej na Bukovje, mimo predjamskega gradu, na Ubeljsko, od tam
                     pa se spustili do St. Vida, sedanjega Podnanosa. Verjetno so obstali v
                     Podbregu. Do tu je prišla tudi Marnova patrulja. Bilo jih je nekaj več kot
                     deset. Ostali so pri notranjski in soški skupini in če bi ostali, bi se rešili.
                     Tako pa jih je neko noč kar zmanjkalo. Vrnili so se k poveljniku in š1i v
                     zanesljivo smrt. Marn je imel posebno moč nad svojimi. Samo on je bil zanje
                     tisti, ki jih bo znal pripeljati na varno.</p>
               </div>
               <div type="div3">
                  <head>Ko so Američani padali z neba</head>
                  <p>Znano je, da so letalci preživeli. Že junija leta 1945 se je v taborišču v
                     Forliju ustavila patrulja Amerikancev na džipu. Poiskali so generala Prezlja in
                     preverili zgodbo o letalcih. Podrobneje se je o njih razpisal v Taboru Rudolf
                     Hirschegger (Tabor, 38, 1987, 55–57). Nemci so jih imeli najprej zaprte na
                     ljubljanskem gradu, dva dni v zaporih na Miklošičevi, nato pa jih odpeljali v
                     ujetniško taborišče v Nemčijo. Dan pred koncem 2. svetovne vojne, 7. maja 1945,
                     jih je rešila Pattonova ameriška armada.</p>
                  <p>Leta 1987 pa je prišel v Slovenijo eden od teh letalcev, prof. James Ashley. O
                     njegovem obisku se je v Nedeljskem dnevniku (4. januar 1987) obširno razpisal
                     partizanski fotoreporter Edi Šelhaus pod naslovom:« Ko so Amerikanci padali z
                     neba ... «. Ashley je med drugim povedal tole: »Odskočil sem z višine 4000
                     metrov. Bil je moj prvi skok s padalom. Ves sem bil zaposlen z njim, zemlja pa
                     se mi je približevala. Srečno sem pristal na polju kakšnih sto metrov od neke
                     kmetije. Medtem ko sem pospravljal padalo, se je pojavil pred menoj neoborožen
                     moški. Pozval me je, naj mu sledim na dom. Njegova družina je bila ravno pri
                     božični pojedini. Povabili so me k mizi. Medtem so poslali ven sla in pojavil
                     se je angleško govoreči človek, ki mi je povedal, da sem na ozemlju, ki ga
                     nadzorujejo četniki. Ponudil sem mu cigarete, medtem pa so se navzoče ženske
                     zanimale za moje padalo. Zadovoljen sem jim ga izročil. Pol ure nato so
                     privedli v hišo še tistega od naših, ki je odskočil zadnji. Zelo sem se
                     razveselil.« To Ashley. A Šelhausu ni dala žilica, da mu ne bi položil na usta
                     še sledečega stavka: »Ko sem užival slovensko gostoljubje, sem premišljeval o
                     odporniškem gibanju; moje temeljno znanje o dogajanju je bilo, da so četniki
                     nemški kolaboracionisti. Usoda me je očitno poslala v napačno stran.«</p>
                  <figure>
                     <graphic url="slike_z_24/z_24_20.png"/>
                     <head>Vas Selo</head>
                  </figure>
                  <p>Ashley je kar naprej trdil, da je bilo ime hribovskega naselja, na katerega je
                     imel tako lepe spomine, Leskovec. Čez nekaj mesecev se je vrnil, zdaj v ženini
                     družbi. Sklenil je, da bo šel po svoje. Najel je tolmača in voznika. Obšli so
                     vse kraje v Sloveniji z imenom Leskovec. Teh je kar sedemnajst. Začeli so na
                     Gorenjskem, se peljali celo na Leskovico pod Blegošem, a zaman. Končno so se
                     obrnili proti Dolenjski in nazadnje so se odpravili tudi v Leskovec nad Višnjo
                     Goro. Ko so se pripeljali pred vas, je Ashley že od daleč presrečen potrdil, da
                     je to pravi kraj. Ni bilo težko najti hišo in družino. Gospodinja Terezija
                     Dremelj, ki ga je takrat gostila, je imela celo shranjen kos njegovega padala
                     in mu ga pokazala. Sledilo je veliko veselje domačinov in gostov. Spominjali
                     smo se tistih časov pred 42 leti, ko je bilo kljub vojni vihri v tej samotni
                     gorski vasici tako živahno, kot nikdar prej ali kasneje.</p>
                  <p>Končno ena redkih zgodb iz tistih časov s srečnim koncem! Četniki so dobro
                     izkoristili priložnost, ki se jim je ponudila, kajti brezdelje uničuje.
                     Spopadov s partizani so se izogibali, v Nemce niso silili. V krhkem zavetju
                     domobranskih postojank so čakali konec vojne. Reševanje zavezniških letalcev je
                     bilo tisto pravo. V naši zgodbi je središčna tema ravno usoda teh ljudi. Vseeno
                     pa bi vas želel spomniti na epizodo z domobranskim slom. Na deset kilometrov
                     dolgo samotno pot po snegu, ki je segal do kolen, je bil poslan v trdi zimi in
                     temni noči. Zanjo je potreboval nekaj ur. Hoditi je moral po celem in se
                     izogibati naselij. Vseeno bi lahko naletel na partizansko patruljo in malo je
                     manjkalo, da ga ni prav na cilju ustrelil četniški stražar. Potem ko je svojo
                     nalogo opravil, se je obrnil in šel nazaj, pri tem pa moral paziti še na to, da
                     ga ne bi dobili Nemci. Poveljnik stiške postojanke poročnik Nadrah je bil
                     četnikom naklonjen in na svojo roko določil in poslal najboljšega moža.</p>
               </div>
            </div>
            <div type="div2">
               <head>Dnevnik preprostega domobranca <lb/>Prvi del - Meničaninov bataljon</head>
               <docAuthor>Janko Maček</docAuthor>
               <div type="div3">
                  <head>Uvod</head>
                  <p>Ko so zmagovalci po slovenski državljanski vojni, ki še ni bila končana,
                     prevzeli oblast in odstranili nasprotnike, so imeli dovolj časa in možnosti, da
                     so popisali vse svoje boje, zmage in poraze. Marsikateri dogodek medvojnega
                     časa je tako ohranjen za zgodovino, prikazan pa večkrat tako, da je revolucija
                     dobila podobo osvobodilnega boja v sodelovanju z veliko protifašistično
                     koalicijo, njene žrtve pa so bile ali zamolčane ali pa zaznamovane s sramoto
                     sodelovanja z okupatorjem.</p>
                  <p>Nasprotna stran, ki je bila po vojni v velikem delu tudi fizično uničena, je
                     potem imela zelo skromne možnosti za opis svojega življenja in delovanja. V
                     domovini je bil skozi petinštirideset let zapovedan molk, v emigraciji pa so se
                     predvsem spominjali številnih žrtev revolucije in državljanske vojne in
                     tragedije holokavsta, manj pa so govorili ali pisali o pohodih in bojih
                     posameznih protikomunističnih enot.</p>
                  <p>Zavese molka so sedaj tudi v domovini odgrnjene, pa se kljub temu o nekaterih
                     temah skoraj ne piše. Toda v sivih mapah zgodovinskih arhivov so še ohranjeni
                     orumeneli listi dokumentov in na nezmagoviti strani so še živi redki
                     posamezniki, ki se kljub časovni odmaknjenosti še spominjajo marsikaterega
                     dogodka. Če se imena mož in fantov iz kočevskih jam in hrastniških jaškov po
                     petdesetih letih vendarle vračajo v naš zgodovinski spomin, zakaj ne bi kaj
                     napisali tudi o njihovih četah in bataljonih? Zakaj ne bi povedali, da so tudi
                     oni bili požrtvovalni vojaki, ki jih druga stran v državljanski vojni ni
                     podcenjevala, oziroma jih ni mogla podcenjevati.</p>
                  <p>Čas je že, da povemo, kaj nas je nagnilo k temu razmišljanju. Spodbudili so nas
                     orumeneli listi, na katerih se je ohranil zapis komaj sedemnajstletnega
                     domobranca iz Biške vasi pri Mirni Peči /Ignacij Kastelic iz Poljan pri Mirni
                     Peči, Zaveza, št. 25, str. 40–49/, ki je zadnje leto pred usodnim majem 1945
                     preživel ali bolje rečeno pretrpel v Meničaninovem udarnem bataljonu. V redkih
                     dneh počitka, ki so si jih fantje tega bataljona med neprestanimi pohodi in
                     boji privoščili v svoji bazi v Šentvidu pri Stični, je ta preprosti kmečki fant
                     opisal svoje življenje od otroških let do prezgodnje dozorelosti, v katero ga
                     je prisilil kruti vojni čas. Bil je še skoraj otrok, pa je s soborci moral
                     preživeti vse napore in krutosti težkih bojev ob obrambi Višnje Gore in
                     Šentvida, med pohodi na Notranjsko, v Belo krajino in ob neštetih drugih
                     prilikah. Včasih ga je zagrabilo veliko domotožje, rad bi bil doma pri materi
                     in očetu, toda stalna nevarnost za življenje in čut dolžnosti sta njegove misli
                     kmalu spet vrnila na bojno polje.</p>
                  <p>Zgodbo tega mladega domobranca bomo objavili v naslednji številki Zaveze. Za
                     razumevanje njegove pripovedi pa naj danes nanizamo nekaj podatkov o
                     Meničaninovem bataljonu, ki smo jih nabrali delno iz pripovedi preživelih
                     domobrancev, večinoma pa iz arhivskih virov in druge dosegljive literature.</p>
               </div>
               <div type="div3">
                  <head>Šentviški bataljon</head>
                  <p>Slovensko domobranstvo, ki je bilo ustanovljeno jeseni 1943, se je do pomladi
                     1944 že dobro organiziralo in okrepilo. 16. maja 1944 je Organizacijski štab
                     Slovenskega domobranstva s posebnim ukazom ustanovil štiri udarne bataljone, ki
                     naj bi poleg posadnih čet delovali na štirih področjih Ljubljanske pokrajine,
                     označenih s črkami: N-severno, W-zahodno, M-srednje in O-vzhodno področje.
                     Predvsem v dokumentih in raznih zapisih so nekaj časa tudi novoustanovljene
                     bataljone označevali s temi črkami, kmalu so jih pa začeli imenovati s
                     številkami, z imenom kraja, kjer so imeli sedež, ali pa z imenom poveljnika
                     bataljona. Tako je bataljon W postal drugi udarni bataljon, ko je pa julija
                     1944 poveljstvo nad njim prevzel stotnik Vuk Rupnik, se je začel imenovati po
                     poveljniku. Za bataljon O se je uveljavilo ime četrti ali šentviški bataljon.
                     Ime Meničaninov bataljon se je prijelo šele po smrti poveljnika Meničanina, ki
                     je 9. decembra 1944 padel v bojih pri Občinah.</p>
                  <p>V šentviški bataljon sta bili z ukazom o ustanovitvi 16. maja 1944 odrejeni 31.
                     in 32. četa, naknadno, po zaključenih vajah, pa mu je bila dodeljena še 39.
                     četa. Vsak udarni bataljon je v začetku dobil tudi težki vod, ki so ga kasneje
                     povečali v četo. V ukazu o ustanovitvi je bilo naročeno, naj bo sedež bataljona
                     v Trebnjem, vendar je potem to vlogo prevzel Šentvid pri Stični.</p>
                  <p>Iz dnevnega poročila poveljnika četrtega bataljona za 10. junij 1944 razberemo,
                     da so ta dan ob desetih iz Novega mesta v smeri Mirna Peč – Trebnje – Veliki
                     Gaber odšle 31., 32. in 55. četa, skupno 299 mož. Zdi se, da je bila 55. četa v
                     sestavu bataljona do prihoda 39. čete, vendar pa sta ofenzivne akcije v tem
                     času opravljali le 31. in 32. četa. V Veliki Gaber so prišli 11. junija. Komaj
                     so se ustavili v vasi, že so okrog njih začele padati mine iz težkih minometov.
                     En domobranec je padel, trije pa so bili ranjeni. Zvečer je bataljon zavzel
                     položaje na črti Škoflje – Grm – Selo – Zaboršt. Štab bataljona se je nastanil
                     v gradu Selo. Na teh položajih je imel četrti bataljon oporišče do 29. junija.
                     Poročilo za 29. junij nam pa pove, da sta se tega dne štab bataljona in 55.
                     četa iz Sela preselila v Šentvid pri Stični, kjer so takoj začeli kopati
                     strelske jarke in se utrjevati. Od tedaj pa do začetka maja 1945 je imel četrti
                     bataljon stalno oporišče v Šentvidu. Nekaj dni pred prihodom četrtega bataljona
                     v Veliki Gaber se je v Višnji Gori naselil tretji bataljon pod poveljstvom
                     stotnika Stamenkoviča, v Stični pa prvi bataljon, ki mu je najprej poveljeval
                     major Križ, ko je pa ta bil prestavljen na drugo dolžnost, je poveljstvo
                     prevzel stotnik Emil Cof.</p>
                  <figure>
                     <graphic url="slike_z_24/z_24_21.png"/>
                     <head>Bataljonska izvidnica<name type="author">Foto: Arhiv RS</name></head>
                  </figure>
                  <p>Z nastopom teh treh bataljonov so se razmere na Dolenjskem začele močno
                     spreminjati, vendar je trajalo še precej časa do vzpostavitve redne povezave
                     med Ljubljano in Novim mestom po cesti Ljubljana – Grosuplje – Višnja Gora –
                     Trebnje. Na tem področju so bile tedaj skoncentrirane močne partizanske enote.
                     Celo domobranska posadka na Škofljici, ki jo je do odhoda na Dolenjsko vodil
                     stotnik Meničanin, je v prvih mesecih leta 1944 še imela pogoste »stike« s
                     partizanskimi brigadami.</p>
                  <p>Kdo je bil Dušan Meničanin? Rojen je bil 10. maja 1904 blizu Dvora ob srednjem
                     toku reke Une. Po narodnosti je bil Srb. Po končani pehotni podčastniški šoli
                     je vstopil v aktivno vojaško službo in se obenem še naprej izobraževal. Postal
                     je častnik. Nekaj časa je služboval v Srbiji, zadnjih deset let pred vojno pa
                     kot planinec v Ljubljani in v Škofji Loki, kjer se je spoprijateljil tudi z
                     Vukom Rupnikom. Po zlomu jugoslovanske vojske leta 1941 je ostal v Sloveniji.
                     Vabila k sodelovanju z OF ga niso pritegnila, zato so ga Italijani hkrati z
                     drugimi aktivnimi častniki in podčastniki odpeljali v internacijo, od koder se
                     je vrnil po kapitulaciji Italije.</p>
                  <p>Kot smo že omenili, je bilo prvo službeno mesto stotnika Meničanina po vstopu v
                     Slovensko domobranstvo na Škofljici pri Ljubljani, potem pa je prevzel
                     šentviški bataljon. Kot vojak in častnik je bil zelo odločen in trd, kot človek
                     pa skromen in vedno dobre volje. Kadar je bil v Šentvidu sredi noči ali zgodaj
                     zjutraj sklican zbor bataljona, so vojaki spraševali, če bo poveljnik šel z
                     njimi. Ko so zaslišali njegov globoki bas, so bili zadovoljni. Na kratko se je
                     posvetoval s komandirji čet in nato navadno ukazal: »Dovolj. Gremo!
                     Dvaintrideseta naprej in brez besed!« Na pohodu je vedno bil na čelu kolone,
                     oblečen v navadno obleko brez častniških znakov. Ob nenadnem spopadu je mirno
                     in izredno hitro ocenil položaj, izdal kratko povelje in tudi sam med prvimi
                     posegel v boj. Prav zato so ga njegovi vojaki imeli radi in mu zaupali,
                     nasprotniki so se ga pa bali. Posebno odgovornost je čutil za ranjence. V neki
                     bitki blizu Žužemberka se je njegova skupina s težavo prebila iz obkolitve in
                     več fantov je bilo pri tem ranjenih. Eden od ranjencev je obležal na čistini in
                     zdelo se je, da ga ne bodo mogli izvleči. Tedaj se je poveljnik sam podal k
                     ranjencu in ga rešil. (Slovenski dom, 16. decembra 1944, Tabor, 1965, št.
                     1–2.)</p>
                  <p>Z ukazom Organizacijskega štaba 4. novembra 1944 je bil za vojaškega kurata pri
                     šentviškem bataljonu imenovan Jakob Mavec, »s tem da vrši kuratsko službo tudi
                     pri prvem (stiškem) bataljonu.« Stotnik Meničanin je tedaj kurata predstavil
                     pred zborom bataljona in baje fantom tudi sam priporočil, naj kljub boju ne
                     pozabijo na svoje duše.</p>
                  <p>V času pred kapitulacijo Italije je bil Jakob Mavec vojaški kurat vaških straž
                     v Beli krajini. Po 8. septembru se je znašel na Turjaku, bil z drugimi zajet in
                     odpeljan v Kočevje. Na znanem kočevskem »sodnem procesu« so mu predvsem očitali
                     organizacijo hujskaške pobožnosti prvih petkov. Zelo mirno se je zagovarjal in
                     bil zaradi »pomanjkanja dokazov o veleizdaji« obsojen samo na prisilno delo.
                     Poslali so ga v konfinacijo v Stično, od koder pa se je kmalu rešil in prišel v
                     Ljubljano. Novembra 1944 je prišel v šentviški bataljon in potem do konca ostal
                     z njim. (Palme mučeništva, str. 206–207.)</p>
                  <p>Eden redkih preživelih se spominja, da je bil kurat »Jaka« z njimi tudi na
                     pohodih in v boju. Pomagal je ranjencem, ne glede na to, s katere strani so
                     bili. Škof Rožman je večkrat poudarjal, da je naloga vojaških kuratov samo
                     dušnopastirska in da naj tudi na bojišču nudijo duhovno pomoč ranjencem in
                     umirajočim brez razlike. Z nastavljanjem kuratov so pa bile težave. Nemci jih v
                     svojih enotah niso imeli, nasprotovali pa so tudi zato, ker so slovenske
                     duhovnike smatrali za anglofile. (Griesser Pečar, Dolinar, Rožmanov proces,
                     str. 275.)</p>
                  <p>Zanimivo bi bilo ugotoviti, od kod so bili fantje, ki so popolnjevali čete
                     šentviškega bataljona. Iz že omenjenega zapisa mladega domobranca iz Biške vasi
                     vemo, da je bilo večina fantov 32. čete iz mirnopeške fare. Z njimi je prišel
                     tudi poročnik Šušteršič, ki je bil že pri vaški straži v Mirni Peči in potem do
                     konca v šentviškem bataljonu. Med moštvom bataljona so bili fantje iz Dobrniča,
                     iz Mirne, iz Toplic, iz Šentjerneja in drugi. Precej častnikov se je zvrstilo v
                     vodstvu posameznih čet in na drugih odgovornih dolžnostih v bataljonu. Poleg
                     poročnika Šušteršiča, ki smo ga že omenili, so bili med njimi še poročniki Jože
                     Gorenc, Stanko Babič, Stanko Judnič, nadporočniki Karel Slabe, Franc Ratej,
                     Franc Kompare, Ferdinand Gorjup, stotnik Miloš Šabič in drugi.</p>
                  <p>Z nemške strani je kot inštruktor spremljal bataljon od ustanovitve do svoje
                     smrti 21. januarja 1945 stotnik Schumacher, ki je v času Meničaninove
                     odsotnosti in po njegovi smrti včasih prevzel neposredno vodstvo kake akcije.
                     To neposredno vodstvo je za bataljon nekajkrat imelo usodne posledice. Mnogi
                     vojaki so bili prepričani, da Nemec to dela namerno in so ga zato prav
                     sovražili.</p>
               </div>
               <div type="div3">
                  <head>Meseci pohodov in bojev</head>
                  <p>Prav gotovo v kratkem zapisu ni mogoče niti površno pregledati pohodov, bojev,
                     naporov in zmag šentviškega bataljona. Samo za primerjavo naj povemo, da na
                     primer monografija Gubčeve brigade obsega več kot tisoč strani. Omenili smo že,
                     da bi v tem kratkem zapisu želeli nekaj povedati o naporih in trpljenju fantov
                     tega bataljona, ki so dneve in noči, tedne in mesece preživeli v dolgih pohodih
                     in težkih bojih. Ko je nepopolni bataljon 11. junija 1944 prišel na svoj novi
                     teren, je bil njegov položaj vse prej kot ugoden. Oporišče si je moral šele
                     poiskati in ga utrditi. Ponoči in podnevi je pretila nevarnost dobro
                     oboroženega nasprotnika. Z vsakodnevnimi patruljami v okolico svojih zasilnih
                     položajev je bataljon polagoma dobil vsaj delno kontrolo nad nasprotnikom, toda
                     kljub temu je moral ostati v stalni pripravljenosti.</p>
                  <list type="unordered">
                     <item>junija zgodaj zjutraj so partizani napadli položaje tretjega bataljona v
                        Kriški vasi in v Višnji Gori. Glavna ost napada je bila obrnjena proti
                        Kriški vasi. S pomočjo dveh tankov in protitankovskih pušk so napadalci
                        razbili več bunkerjev, zato se je 63. četa, ki je branila Kriško vas,
                        odločila za umik v Višnjo Goro. Umaknili so se sicer urejeno, toda v Kriški
                        vasi so morali pustiti svoje mrtve in precej orožja. Naslednji dan ob prvem
                        svitu so napadalci začeli pritiskati na Višnjo Goro. V oblasti so imeli vse
                        okoliške hribe, od koder so brez težav nadzorovali vsak premik v trgu in
                        okolici. Kljub temu pa se je domobranski patrulji iz Višnje Gore posrečilo
                        prebiti do Grosupljega. Branilci so se oddahnili, ko je pozno zvečer prišel
                        v Višnjo Goro četrti bataljon. Na svoji poti od Stične proti Višnji Gori je
                        moral razbiti močne partizanske zasede. Ko je 23. junija zjutraj oblegancem
                        prišla še pomoč iz Ljubljane, so se napadalci umaknili. Domobranci so spet
                        zasedli Kriško vas, četrti bataljon pa se je popoldne kar po glavni cesti
                        Višnja Gora–Ivančna Gorica vrnil v svojo oporišče. S seboj so odpeljali tudi
                        padlega Stanka Sajeta iz Mirne in ga 24. junija pokopali na stiškem
                        pokopališču. Saje je bil med spopadom z zasedami hudo ranjen in je umrl, še
                        preden so prišli v Višnjo Goro. Trije vojaki četrtega bataljona so bili v
                        teh bojih lažje ranjeni.</item>
                  </list>
                  <p>26. junija ob dveh ponoči je bataljon krenil na pohod v smeri Lučarjev
                     Kal–Sušice–Muljava–Znojile–Zgornja Krka. Pri Znojilah se je spopadel s XV.
                     brigado. V tem boju je bil lažje ranjen takratni komandir 32. čete Stanko
                     Bitenc. Prenočili so na Muljavi, drugi dan pa že ob šestih odšli na pot,
                     pregnali nasprotnike z Zgornje Krke in se nato vrnili v oporišče.</p>
                  <figure>
                     <graphic url="slike_z_24/z_24_22.png"/>
                     <head>Bataljon na pohodu<name type="author">Foto: Arhiv RS</name></head>
                  </figure>
                  <p>4. julija ob enajstih ponoči so 31. in 32. četa ter 28. četa iz stiškega
                     bataljona odšle iz Šentvida čez Lučarjev Kal, Kitni Vrh in Tolčane do Drašče
                     vasi na desnem bregu Krke med Zagradcem in Šmihelom. Tu so po krajšem spopadu
                     odkrili dva tanka, menda prav tista, ki sta sodelovala pri napadu na Kriško
                     vas. Ker ju ne bi mogli spraviti preko Krke, so z njih demontirali težke
                     strojnice, pobrali strelivo in ju razstrelili.</p>
                  <p>12. julija je iz Šentvida spet odšla dolga kolona, ki so jo sestavljale 31. in
                     32. četa, 71. četa iz prvega bataljona in kombinirana težka četa iz prvega in
                     tretjega bataljona, skupno 350 mož. Preko Velike Loke so popoldne prišli v
                     Trebnje. Privoščili so si počitek do polnoči, nato pa se preko Grmade, Dobrniča
                     in Dobrave usmerili na Sadinjo vas. Okrog desetih so že bili na cilju. Od tu
                     sta 31. in 32. četa napadli partizanske enote pri Dvoru, popoldne pa je ves
                     bataljon odšel proti Žužemberku in ga po boju tudi zavzel. Domobranci so ostali
                     v trgu samo nekaj ur, nato pa preko Dobrave in Dobrniča odšli na Občine in 14.
                     julija dopoldne so bili spet v Šentvidu.</p>
                  <p>Lahko bi naštevali pohode in boje za vsak teden in skoraj vsak dan, pa se bomo
                     omejili le na nekaj pomembnejših. V septembru je šentviški bataljon dvakrat
                     prišel na Notranjsko. 10. septembra se je nepričakovano pojavil v Loški dolini.
                     Dolgo pot od Šentvida pri Stični mimo Sodražice in Racne gore do Starega trga
                     so prehodili s polno opremo. Po opravljeni nalogi so se z vlakom peljali z
                     Rakeka v Grosuplje in se nato peš vrnili v Šentvid. Drugič je šentviški
                     bataljon prišel na Notranjsko preko Velikih Lašč in Lužarjev. V noči na 27.
                     september se je kot strela z jasnega pojavil na Vidovski planoti in udaril po
                     komori VII. korpusa. Čez dan se je premaknil proti Dolnjim Otavam in Begunjam.
                     Po enem ali dveh dneh so se šentviški fantje preko Blok peš vrnili v svojo
                     oporišče.</p>
                  <p>Štab VII. korpusa je 23. oktobra 1944 izdal povelje za napad na četrti
                     domobranski bataljon v Šentvidu pri Stični. Neposredni napad naj bi izvedli
                     Šlandrova in Zidanškova brigada, ki sta v ta namen posebej prišli iz IV.
                     operativne cone z druge strani Save in nemške razmejitvene črte.</p>
                  <p>Brigadi naj bi ob podpori težkega orožja in topništva najprej prodrli skozi
                     žične ovire in uničili bunkerje ob njih, nato pa vdrli v postojanko. K
                     uspešnemu prodoru skozi žico naj bi pomagalo tudi presenečenje. Brigadama je
                     bilo naročeno, naj za lažje uničevanje bunkerjev in oporišč v notranjosti
                     postojanke sami formirata dve bateriji s po tremi težkimi minometi, dve
                     bateriji s po petimi lahkimi minometi, dve bateriji s po štirimi
                     protitankovskimi minometi, en oddelek z dvema partopoma in en oddelek z enim
                     partopom. Orožje in pripadajočo strelivo za formiranje baterij je morala že 24.
                     oktobra dati na voljo XV. divizija, brigadi pa naj bi z vsemi baterijami
                     samostojno razpolagali.</p>
                  <p>Za neposredno pomoč obema brigadama pri uničevanju utrdb je štab VII. korpusa
                     določil še svoje topništvo (eno havbico 100 mm, eno havbico 75 mm in en gorski
                     top 75 mm). Topništvo VII. korpusa naj bi začelo z ognjem ob zori 25. oktobra.
                     Vse za napad določene enote naj bi bile 25. oktobra ob petih zjutraj na
                     odrejenih položajih. Brigadam XV. divizije je štab korpusa dodelil naslednje
                     naloge: Gubčeva brigada, okrepljena z enim bataljonom XII. brigade, je morala
                     onemogočiti prodor sovražnika iz Novega mesta, Cankarjeva brigada blokirati
                     postojanko v Stični, jo demonstrativno napasti in uničiti domobransko zasedo v
                     Ivančni Gorici; XV. brigada pa je bila v rezervi. XVIII. divizija je za
                     zavarovanje proti Višnji Gori in za demonstrativni napad določila Levstikovo in
                     Ljubljansko brigado, IX. brigado pa za zavarovanje proti Kočevju. Dolenjski
                     odred naj bi napad na Šentvid zavaroval z zasedami proti Tržišču in proti
                     Litiji, Notranjski odred pa naj bi demonstrativno napadel domobransko
                     postojanko v Velikih Laščah. (Dr. M. Stiplovšek, Šlandrova brigada, str.
                     561–562.)</p>
                  <p>Domobranci so zvedeli, da se pripravlja napad na Šentvid, zato se je poveljstvo
                     odločilo, da bo napadalcem vsililo boje na odprtem zemljišču in s tem
                     preprečilo neposredni napad na postojanko. Sklenilo je že v noči na 25. oktober
                     poslati dve bojni skupini v okolico Šentvida. Tako sta 25. oktobra ob dveh po
                     polnoči iz postojanke odšli proti Radohovi vasi ena pehotna četa in težka četa
                     četrtega bataljona. Že čez eno uro je na četi naletela kolona Šlandrove
                     brigade, ki se je bližala Šentvidu, da bi pravočasno zavzela določene položaje.
                     Vnela se je bitka in šlandrovci so zato šele popoldne prišli na položaje, ki bi
                     jih morali zavzeti zjutraj.</p>
                  <p>»Ob 12. uri je iz doline potoka Bukovica iz smeri Dobrava prišel pratež in
                     skupina borcev Cankarjeve brigade. Z njimi je bil tudi komandant brigade
                     Dragan. Bili so vsi upehani, ker so se morali hitro umikati pred domobranci.
                     Zasledovala jih je skupina 16. čete iz Stične, ki se jim je že tako približala,
                     da so partizane že kar lovili za nahrbtnike. Komandant brigade je pripovedoval,
                     da so domobranci enote Cankarjeve brigade pričakali prav na tistih položajih,
                     ki bi jih morala zasesti brigada. Imela je nalogo demonstrativno napasti in
                     blokirati Stično, vendar naloge ni mogla opraviti. Pretrgala se je zveza med
                     bataljoni, poveljevanje je odpovedalo, domobranci pa so povsod srdito
                     napadali.« (Jože Peskar, Dolenjski odred, str. 374.)</p>
                  <p>Istočasno kot skupina iz Šentvida je ponoči iz Stične odšla močna domobranska
                     kolona, sestavljena iz prvega in tretjega bataljona brez dveh čet, v smeri
                     Temenica–Moravče–Sv. Križ. Ko so po radijski zvezi zvedeli za napad na Šentvid,
                     so se po isti poti vrnili in vse do Praproč pri Temenici niso nikjer naleteli
                     na partizane. Pri Prapročah so se spopadli s Šlandrovo brigado, ki se je z
                     veliko zamudo pomikala na svoje položaje, k umiku pa so prisilili tudi bataljon
                     Dolenjskega odreda, ki naj bi preprečeval prihod pomoči oblegancem od
                     Litije.</p>
                  <p>Tudi Zidanškova brigada z napadom ni uspela. Na izhodiščne položaje je sicer
                     prišla zjutraj ob šestih, toda s splošnim napadom je začela šele ob enih
                     popoldne, ko so enote XVIII. divizije, ki so zapirale ljubljansko smer, že
                     popustile pritisku motorizirane kolone iz Ljubljane, ki je nato prodrla v
                     Šentvid in okrepila postojanko. Topništvo sploh ni prišlo do izraza, ker se je
                     napad izjalovil že v začetku. Domobranci so uresničili svoje načrte in brigade
                     vezali v bojih na odprtem zemljišču, namesto da bi napadale postojanko. Pobuda
                     je torej popolnoma prešla na stran domobrancev, ki so se iz oblegancev
                     spremenili v napadalce.</p>
                  <p>»Že v začetku napada je štab korpusa videl, da domobranske enote neprestano
                     manevrirajo okrog postojanke in iščejo cilje, da bi jih napadle. Sklenil je
                     nastaviti past, v katero naj bi se ujela kaka sovražnikova kolona. Takoj po
                     neuspelem napadu na Šentvid je vse brigade osredotočil na sektor med cestami
                     Ivančna Gorica–Občine–Žužemberk: Krška vas–Ivančna Gorica. To je bila do takrat
                     največja koncentracija na tako majhnem prostoru, saj je bilo druga ob drugi kar
                     sedem brigad. Štab korpusa je pričakoval, da bo to za sovražnika vabljiv cilj
                     in da bo poslal kakšno kolono med položaje brigad.« (J. Peskar, Dolenjski
                     odred, str. 376.) Toda domobranci niso nasedli in 26. oktobra proti brigadam
                     niso usmerili nobene akcije. Do nameravane ponovitve napada na Šentvid ni
                     prišlo in tudi načrt za napad na Višnjo Goro ni bil uresničen.</p>
                  <p>Iz knjige Šlandrova brigada še zvemo, da je imela brigada 25. oktobra osem
                     mrtvih in prav toliko lažje ranjenih, pogrešali pa so zasedo petnajstih mož s
                     tremi puškomitraljezi. Ko je brigada 29. oktobra odhajala proti Žužemberku, je
                     med potjo dezertiralo 19 borcev. (Dr. M. Stiplovšek, Šlandrova brigada, str.
                     572.)</p>
                  <p>Dolenjski domobranski bataljon se po dogodkih okrog Šentvida še ni oddahnil, ko
                     je bila pred njim že nova naloga, pohod v Belo krajino od 12. do 15. novembra.
                     O tem pohodu je tudi na domobranski strani ohranjenih več zapisov, ki pa se v
                     nekaterih podatkih precej razlikujejo. Ni naš namen, da bi se spuščali v te
                     pomanjkljivosti, ampak želimo podati le kratek opis udeležbe šentviškega
                     bataljona pri tem pohodu. Na Martinovo nedeljo, 12. novembra, okrog desetih
                     dopoldne je bil v Šentvidu zbor bataljona. Vojakom so napovedali velik pohod in
                     jim razdelili suho hrano za štiri dni. Popoldne so v polni bojni opremi krenili
                     na pot. Stotnik Meničanin ni šel z njimi zaradi bolezni in tako je bataljon
                     vodil nemški inštruktor stotnik Schumacher. V Ivančni Gorici se jim je
                     priključil še stiški bataljon pod vodstvom stotnika Cofa. Ob enajstih ponoči so
                     prišli v Grosuplje. Po triurnem počitku so nadaljevali pot v Velike Lašče, se
                     vkrcali na vlak in odpeljali v Kočevje. S kolodvora so takoj odšli v Šalko vas
                     in si spet privoščili nekaj počitka. Čez dan je zapadlo okrog 20 cm snega.</p>
                  <p>Pozno popoldne so se zvrstili v kolono. Na čelu je šla 39. četa in z njo
                     stotnik Schumacher. Za šentviškim bataljonom se je uvrstil vod Nemcev, nato pa
                     stiški bataljon. Smer njihove poti je šla preko Cvišlerjev na Koprivnik, Hrib,
                     Ovčjak in Mavrlen. Seveda vojaki niso vedeli, kam gredo skozi temo in sneg.
                     Šele proti jutru se je po koloni razvedelo, da je cilj njihove poti Črnomelj.
                     Zvedeli so tudi, da po drugi poti iz Kočevja proti Črnomlju prodira Rupnikov
                     bataljon, ki je 13. novembra odpotoval z Rakeka z vlakom v Ljubljano in nato s
                     kamioni v Kočevje. Njihova kolona je šla po cesti Dolga vas–Livold–Knežja
                     Lipa–Nemška Loka–Dobliče. Vodil jih je stotnik Vuk Rupnik in se kljub temi in
                     snegu strogo držal dogovorjene smeri.</p>
                  <p>4. novembra okrog štirih zjutraj se je Rupnikov bataljon približal Miklarjem,
                     kjer je na gozdni jasi stala gozdarska hiša. Manjšo partizansko enoto, ki je
                     varovala to hišo, so brez težav pregnali. Ker so bili glede na program dovolj
                     zgodnji, niso takoj hiteli dalje. Do Doblič niso imeli več daleč. Ob 6.30 je
                     prišlo do nepričakovane katastrofe. Kolona, v kateri sta bila šentviški in
                     stiški bataljon, je bila v temi in snegu zašla z določene smeri in se znašla na
                     isti poti, po kateri je malo prej do Miklarjev prišel Rupnikov bataljon. Ali
                     sta za usodno napako res bila kriva samo noč in sneg? Nekateri so kasneje
                     verjeli, da je Schumacher, ki je neposredno vodil kolono, to spremembo naredil
                     namerno.</p>
                  <p>Rupnikov bataljon niti najmanj ni pričakoval prihoda šentviškega in stiškega
                     bataljona po poti, po kateri je malo prej sam prišel do Miklarjev. Stražar je v
                     grmovju na robu jase začutil sumljivo premikanje in zaklical: »Stoj, kdo tam?«
                     Dobil je odgovor: »Partizani.« Vnel se je hud spopad. Zaradi silovitosti boja
                     sta obe strani takoj zaslutili, da nekaj ni v redu, toda preden sta se
                     sporazumeli, da so vsi domobranci, so imeli že veliko mrtvih in ranjenih.
                     Poskrbeli so za njihovo zavarovanje in potem kljub izčrpanosti nadaljevali
                     pohod po določenem programu. Črnomelj je bil prazen. Načrtovano presenečenje je
                     odpadlo, saj so domobranci z medsebojnim bojem pri Miklarjih še dodatno
                     opozorili na svoj prihod.</p>
                  <p>Ob štirih popoldne 14. novembra se je začel povratek proti Kočevju. Pred
                     utrujenimi domobranci je spet bila dolga, naporna pot in že tretja noč brez
                     počitka. Treba je bilo poskrbeti za ranjence in za mrtve. Nekaj jih je pri
                     Nemški Loki počakalo na kamione, ki naj bi prišli iz Kočevja, druge pa so z
                     vpregami peljali s seboj. Začel je padati leden dež, pomešan s snegom. V temi
                     so nekajkrat zašli s prave poti. Nekaterim se je od utrujenosti in izčrpanosti
                     že bledlo in niso več hoteli iti dalje, drugi bolj prisebni pa so jih dramili
                     in vzpodbujali, da so se vendarle z muko vlekli naprej. Ko je 15. novembra
                     večina domobranskih enot že bila v Koprivniku, so okrog poldneva pri vasi Hrib
                     enote XVIII. divizije napadle nekaj zaostalih oddelkov in kolono kamionov z
                     ranjenci. V boj so potem posegli vsi domobranski bataljoni in kljub utrujenosti
                     odbili napad. R. Polič poroča v knjigi Belokranjski odred, da je XVIII.
                     divizija tisto popoldne pri Koprivniku imela 11 mrtvih, 17 ranjenih in 10
                     pogrešanih. (R. Polič, Belokranjski odred, str. 593.)</p>
                  <figure>
                     <graphic url="slike_z_24/z_24_23.png"/>
                     <head>Enota težke čete na pohodu<name type="author">Foto: Arhiv
                        RS</name></head>
                  </figure>
                  <p>Izčrpani, premočeni in lačni domobranci so proti jutru in dopoldne 16. novembra
                     končno prišli v Kočevje. Na poti so se nekateri zaradi izčrpanosti izgubili od
                     kolone in potem posamezno tavali po gozdu. Nekaj se jih je po par dneh vrnilo,
                     drugi pa so prišli v roke nasprotniku in za vedno ostali pogrešani. Šentviški
                     bataljon je 17. novembra spet bil v svojem oporišču v Šentvidu pri Stični.
                     Njegov poveljnik Meničanin je potem v poročilu zapisal, da »so fantje bolni,
                     prehlajeni in ožuljeni, poleg tega pa živčno popolnoma uničeni. Potreben bo
                     pravi odmor, da bi se bataljon ponovno usposobil za večje in napornejše
                     akcije.«</p>
               </div>
               <div type="div3">
                  <head>Boji pri Občinah in Meničaninova smrt</head>
                  <p>Že vzpostavitev postojank v Višnji Gori, Stični in Šentvidu pri Stični je bila
                     važna za obvladovanje povezave med Ljubljano in Novim mestom in vsega področja
                     med Savo in Krko, pa tudi onstran Krke. Tem strateško pomembnim točkam so konec
                     leta 1944 sklenili dodati še Občine kot ključno postojanko ob cesti Veliki
                     Gaber–Novo mesto.</p>
                  <p>V knjigi Cankarjeva brigada najdemo takole poročilo o začetku domobranske
                     postojanke na Občinah: »Ker je bilo očitno, da bo postojanka na Občinah
                     najvažnejša, ker leži na centralnem delu povezovalnih točk med Stično in Novim
                     mestom in ker je najbolj napoti komunikacijam v smeri jug–sever, so sem poslali
                     največ čet. Postojanko je začel graditi 3. bataljon iz Višnje Gore z 21. in 22.
                     četo, kakih 200 mož. Za zavarovanje so uporabili 1. in 4. bataljon slovenskih
                     domobrancev, bojno skupino iz Novega mesta in od časa do časa 5. alarmni
                     bataljon slovenskih domobrancev iz Velikih Lašč. Sedmi korpus je nemudoma
                     opozoril na sovražno akcijo in tako so se začele pri Občinah dolgotrajne borbe,
                     ki so se zavlekle tja v leto 1945.«</p>
                  <p>Iz poročila poveljnika 32. čete o akcijah v času od 5. do 14. decembra 1944
                     vemo, da je bila četa v tem času na Občinah. Iz podatkov je razvidno, da sta
                     bili tedaj na Občinah tudi 31. četa in težka četa šentviškega bataljona.
                     Poglejmo, kaj piše poročnik Stanko Babič iz 32. čete: 5. december 1944. Ob
                     šesti uri zjutraj je odšla 32. četa v jačini 100 mož v smeri: Sv. Rok Veliki
                     Gaber–Korenitka–Občine. Takoj po prihodu na Občine je zasedla položaj južno od
                     vasi, koto 366, in začela z utrjevanjem, z gradnjo bunkerjev.</p>
                  <p>7. december 1944. Ob deveti uri dopoldne je odšla patrulja 32. čete v moči
                     enega voda v smeri Občine–Luža–Knežja vas–Valbča vas, kjer je opazila dve
                     partizanski brigadi. Vrnila se je na izhodiščni položaj, ne da bi sprejela
                     borbo. Ostalo moštvo čete je nadaljevalo z utrjevanjem položaja.</p>
                  <p>8. december 1944. Ob 8. uri 30 minut so partizani začeli obstreljevati naše
                     položaje z mitraljezi in težkimi minometi od zahodne strani. Moštvo čete je
                     bilo ves dan na položaju.</p>
                  <p>Primerjajmo to kratko poročilo z zapisom v knjigi Cankarjeva brigada: Štab
                     korpusa je odločil, naj 8. decembra napadeta Šlandrova in Zidanškova brigada.
                     Ves dan sta se tolkli zlasti z enotami 4. bataljona slovenskih domobrancev ter
                     poskušali zavzeti utrdbe pri Občinah. Zvečer so boji prenehali, ne da bi bili
                     brigadi dosegli kak uspeh. 9. decembra je bila akcija že bolje organizirana.
                     Cankarjeva brigada se je vklinila med Trebnje in Občine. Dobila je tudi top.
                     Zahodno od Cankarjeve brigade je bila XII. brigada. Z juga sta se spustili v
                     boj obe štajerski brigadi. Izdatno je pomagalo topništvo sedmega korpusa.</p>
                  <p>Poveljnik 32. čete v poročilu za 9. december omeni obstreljevanje svojih
                     položajev z mitraljezi in enim topom, potem pa govori o patrolah, ki jih je
                     četa ta dan poslala v okolico. Eno od patrol je vodil sam poveljnik šentviškega
                     bataljona stotnik Meničanin. Že na Luži so se spopadli z večjo enoto, pa so
                     vseeno nadaljevali pot do Knežje vasi. Na povratku iz Knežje vasi so bili
                     napadeni z mitraljezom z levega boka. Stotnik Meničanin je bil zadet in je
                     ranam kmalu podlegel. Ostali člani patrole so se srečno umaknili in prinesli
                     poveljnikovo truplo na Občine. Nato je proti Knežji vasi odšla druga močnejša
                     patrola in se spopadla s Šlandrovo brigado. V tem boju je padel domobranec 32.
                     čete Anton Vidic.</p>
                  <p>Stotnika Dušana Meničanina so pokopali v Ljubljani. Za poveljnika šentviškega
                     bataljona je bil potem imenovan stotnik Leopold Tomic. Poveljstvo nad
                     bataljonom je prevzel že 13. decembra, ko so boji na Občinah komaj bili
                     končani. Šentviški domobranci so novega poveljnika sprejeli z mešanimi občutki.
                     Meničanina so spoštovali zaradi njegove velike hrabrosti in požrtvovalnosti,
                     vedeli pa so, da je prav zato tudi od svojih vojakov izredno veliko
                     zahteval.</p>
                  <p>Boji na Občinah so se vlekli do 13. decembra. Kot smo omenili, je v njih
                     sodeloval cel šentviški bataljon brez 39. čete. V noči med 11. in 12. decembrom
                     je napad trajal celo noč. Partizani so postojanko obstreljevali z mitraljezi,
                     težkimi minometi in z dvema havbicama. Koti 366, ki jo je branila 32. četa, so
                     se nekajkrat približali do žičnih ovir, toda bili so vedno odbiti. Tudi čez dan
                     12. decembra so napadalci ostali v bližini postojanke. Kljub temu je 32. četa
                     poslala patrole proti Trebnjem in proti Knežji vasi. Obstreljevanje s težkim
                     orožjem se je s presledki nadaljevalo cel dan. V noči na 13. december sta XV.
                     brigada in Šlandrova brigada spet skušali prodreti skozi žične ovire. Kljub
                     utrujenosti so branilci vzdržali tudi te napade. 32. četa je še 13. decembra
                     zjutraj zaradi obstreljevanja z Grmade imela dva ranjenca. Potem so se
                     napadalci umaknili in zavladala je tišina. Štab Meničaninovega bataljona je 17.
                     decembra poročal, da »so fantje zelo utrujeni in izčrpani zaradi neprestanega
                     deževja, neprespanih noči, obilice dela in partizanskega obstreljevanja s
                     havbicami.«</p>
                  <p>Tudi mladi domobranec iz Biške vasi v svojem zapisu pripoveduje o bojih na
                     Občinah: »Pet dni je trajal napad. Močno je deževalo. V bunkerjih je bilo že
                     precej vode. Spodaj sem stal v luži, zgoraj pa mi je lilo za vrat. Podnevi se
                     ni dalo gibati po postojanki, ker so bili napadalci v neposredni bližini.«</p>
                  <p>Njegovo zgodbo bomo brali v 25. številki Zaveze.</p>
               </div>
            </div>
         </div>
         <div type="div1">
            <head>Gregorij Rožman v rokah postkomunističnega sodstva</head>
            <div type="div2">
               <head>Obnova procesa zoper dr. Gregorija Rožmana </head>
               <docAuthor>Zvonko Grahek</docAuthor>
               <div type="div3">
                  <p>Konec lanskega leta sta se zgodila dva pomembna dogodka: založba Družina je
                     izdala knjigo Rožmanov proces, v kateri sta dva priznana zgodovinarja Tamara
                     Griesser Pečar in France Martin Dolinar predstavila zgodovinska dejstva, ki jih
                     je obravnaval ta proces, okrožno sodišče v Ljubljani pa je objavilo sklep o
                     zavrnitvi zahteve po obnovi procesa.</p>
                  <p>Zahtevo po obnovi kazenskega postopka zoper dr. Gregorija Rožmana je konec leta
                     1995 vložil generalni državni tožilec Republike Slovenije Anton Drobnič na
                     osnovi ugotovitev omenjenih zgodovinskih razprav, katerih izdelavo je pred
                     časom prav on naročil. Razen teh elaboratov je generalni državni tožilec
                     priložil zahtevku za obnovo procesa še:</p>
                  <p>- pripombe škofa dr. G. Rožmana na obtožbe zoper njega na procesu leta 1946, ki
                     jih je napisal po končanem procesu in jih poslal v Vatikan Apostolskemu sedežu,
                     objavila pa jih je tudi Nova revija leta 1990 v številki 96–99,</p>
                  <p>- poročilo tedanjega škofovega tajnika, kasnejšega pomožnega škofa dr.
                     Stanislava Leniča, prav tako objavljeno v isti številki Nove revije,</p>
                  <p>- izjavo Ivanke Tomšič, matere Toneta Tomšiča, o tem, kako in kolikokrat je
                     škof Rožman posredoval za njenega sina,</p>
                  <p>- knjigo Ljerke Bizilj Cerkev v policijskih arhivih, v kateri je tudi navedena
                     že omenjena izjava Ivanke Tomšič,</p>
                  <p>- knjigo dr. Franceta Bučarja Usodne odločitve in</p>
                  <p>- znanstveno poročilo Ključne značilnosti slovenske politike v letih 1929 do
                     1955, ki ga je izdelala skupina zgodovinskih strokovnjakov po naročilu
                     Državnega zbora RS.</p>
                  <p>Senat okrožnega sodišča v Ljubljani je »po presoji vsega gradiva zaključil, da
                     novo predlagani dokazi in dejstva, kot jih navaja zahteva za obnovo, ali niso
                     novi dokazi ali niso taki, ki bi utegnili sami zase ali v zvezi z že izvedenimi
                     dokazi v pravnomočno končanem postopku, povzročiti oprostitev ali obsodbo po
                     milejšem zakonu. Zato je zahtevo za obnovo zavrnil.«</p>
                  <p>Iz dnevnih poročil vemo, da se je generalni državni tožilec na ta sklep
                     okrožnega sodišča že pritožil na višje sodišče.</p>
                  <p>Velja pripomniti, da mora sodišče pri presoji krivde upoštevati le z dokazi
                     ugotovljena dejstva. Zato mora vestno pretehtati vsak dokaz posebej in dokaze
                     skupaj ter na podlagi take presoje sprejeti sklep, ali je kakšno dejstvo
                     dokazano ali ne. Upoštevati pa mora tudi okoliščine, v katerih je bilo neko
                     dejanje storjeno. Pri tem pa sodišče ni vezano na nobena posebna formalna
                     dokazna pravila in ni z njimi omejeno.</p>
                  <p>Iz navedenega je razvidno, kako pomembne so objektivnost, nepristranost ter
                     potrebna razgledanost sodnikov. Ni pa treba na široko navajati, kakšna je bila
                     pri nas leta 1946 struktura in nepristranost sodnih senatov. Na to je tedaj pri
                     nas veliko vplivala sovjetska kazensko procesna teorija in praksa, katere
                     izumitelj je bil prosluli Višinski in katere osnovno vodilo je bilo, da mora
                     kaznovalna politika služiti političnim ciljem.</p>
                  <p>To se je odražalo tudi v procesu zoper škofa dr. Gregorija Rožmana. Cerkev ni
                     imela pravice niti možnosti, da bi mu preskrbela ustreznega odvetnika –
                     zagovornika. Sodišče mu je postavilo zagovornika po službeni dolžnosti – dr.
                     Alojzija Vrtačnika. Ta je v začetku izjavil, da ima »težko nalogo ... ker nima
                     nobenih informacij od obtoženca in tudi ne ve, kako bi se ta zagovarjal«.</p>
                  <p>Ob tem velja citirati, kar je dr. Lenič navedel v svojem poročilu (gl. Nova
                     revija, št. 96/99, str. 894): »Pri tem procesu škofija načrtno ni hotela
                     ničesar storiti, saj so rekli, da bodo sodili tako, kakor se jim zdi prav, in
                     zato bi bilo brez pomena, da bi mi kaj posegali vmes. Toda sredi procesa je
                     prišel k meni pokojni ljubljanski teološki profesor dr. Franc Lukman, ki je bil
                     tudi zastopnik mariborskega škofa celo vojno v Ljubljani. Zelo veliko je
                     sodeloval tudi z Rožmanom in je vedel za vse njegove proteste pri raznih
                     oblasteh in za vse drugo njegovo veliko prizadevanje. Rekel mi je: »Gospod
                     tajnik, imate vi kje vse to shranjeno?« Rekel sem: »Imamo.« Profesor Lukman
                     nato: »Dolžni ste takoj dati advokatu ex officio, ki so ga dali Rožmanu, da bo
                     on te dokumente lahko pri procesu uporabil kot razbremenilne, potem pa jih bo
                     vrnil. Seveda mora podpisati reverz.« Profesor Lukman je sam poslal po tega
                     advokata. V zapisniku procesa je navedeno njegovo ime, sam se ga sedaj ne
                     spominjam. Advokat je res prišel, podpisal reverz, da bo vrnil vse akte.
                     Izročil sem mu vse in rekel je, da jih bo vrnil. Ko pa je prišel na sodišče in
                     povedal, da ima kup razbremenilnega materiala, so mu takoj vse zaplenili in
                     niso dovolili nič uporabljati. Aktov niso nikdar več vrnili. Kam so izginili in
                     ali sploh še obstajajo, ne vem.«</p>
                  <p>Za kaj je bil dr. Gregorij Rožman obsojen?</p>
                  <p>1. Vojaško sodišče mu je očitalo, da je ob svojem prvem obisku visokemu
                     komisarju E. Grazioliju 20. aprila 1941 zagotavljal »popolno sodelovanje
                     duhovščine s fašistično Italijo«.</p>
                  <p>Zahteva za obnovo procesa zatrjuje, da to ni res. Zgoraj citirano izjavo je
                     vojaški tožilec povzel iz dnevnih časopisov. Ve pa se, da so dnevni časopisi
                     tedaj izjave o uradnih dogodkih morali prinašati, kot so ukazovali Italijani.
                     Pravo besedilo je zapisano v Škofijskem listu od 31. julija 1942: »V razgovoru
                     z ekscelenco komisarjem sem poudaril hvaležnost duhovščine in vernikov, da je
                     vojaštvo mirno zasedlo pokrajino, ohranilo red in pustilo svobodo ljudstvu
                     zlasti v verskem oziru. Kar pa se tiče sodelovanja predstavnikov Cerkve z novo
                     oblastjo fašistične Italije, je za nas katoličane merodajna božja beseda, ki
                     pravi: 'Vsak človek bodi višjim oblastem pokoren; ni je namreč oblasti, razen
                     od Boga, in te, ki so, so od Boga postavljene' (Rim 13,1). S tega stališča
                     priznavamo oblast, ki je nad nami, in bomo po svoji vesti radi sodelovali v
                     časno in večno korist ljudstva, med katero nas je božja Previdnost za duhovnike
                     postavila.«</p>
                  <p>Okrožno sodišče bi to pravo škofovo izjavo nekako toleriralo, ko bi škof
                     kasneje bil nevtralen. Tako pa jo – kot vojaško sodišče – skupaj z drugimi
                     škofovimi izjavami smatra kot »odobravanje okupatorjevih ukrepov in javno
                     manifestiranje lojalne kolaboracije«.</p>
                  <p>2. Vojaško sodišče je štelo za kaznivo Rožmanovo izjavo Mussoliniju ob
                     ustanovitvi Ljubljanske pokrajine 3. maj a 1941.</p>
                  <p>Zahteva za obnovo procesa zatrjuje, da izjava, ki je bila uradno objavljena, ni
                     Rožmanova, temveč je tudi ta Graziolijeva potvorba. Škofovo besedilo, ki ga je
                     Grazioliju izročil mons. I. Nadrah, se je glasilo: »Ekscelenca! Danes je bil
                     objavljen dekret, s katerim se po italijanski armadi zasedena slovenska zemlja
                     pridružuje Italiji. Ko jemljem to na znanje, se zahvaljujem vaši Ekscelenci, da
                     nam je tako vsaj na tem teritoriju škofije omogočen razvoj v kulturnem in
                     verskem oziru pričakujoč, da se v smislu dekreta avtonomija narodnega življenja
                     tudi v korist vere in morale skoraj izgradi. Izražam popolno lojalnost in
                     prosim Boga, da blagoslovi Vaše in naše prizadevanje za dobrobit našega
                     ljudstva.«</p>
                  <p>To izjavo je Grazioli čisto prenaredil in jo naslovil na Mussolinija. Taka
                     izjava je bila tudi objavljena v časopisju.</p>
                  <p>V času samega procesa je generalni vikar Vovk preko Rožmanovega zagovornika
                     predložil vojaškemu sodišču avtentično Rožmanovo izjavo. Sodišče je torej
                     vedelo, da je objavljena izjava potvorjena.</p>
                  <p>Okrožno sodišče ugotavlja, da je vojaško sodišče sicer upoštevalo naknadno
                     predloženi dokaz, vendar je vojaški tožilec vztrajal pri tej točki obtožnice,
                     ker jo je opremil z novimi obtežilnimi okoliščinami.</p>
                  <p>3. Vojaško sodišče je škofa Rožmana obsodilo, ker je s »svojimi izjavami
                     lojalnosti, s poseti pri fašističnih oblasteh, z udeležbo pri slavnostni
                     proslavi na čast člana fašistične vlade Bottaia ter s hlapčevskimi izvajanji
                     vseh fašističnih odlokov že v prvi dobi okupacije meril na razbijanje enotnosti
                     slovenskega naroda in slabitev njegove uporne moči ter podžigal razne domače
                     izdajalce in zagovornike sodelovanja s fašističnimi oblastniki k mnogoštevilnim
                     izdajam in zločinom proti svojemu narodu. Za svoje izdajalsko sodelovanje je
                     bil obtoženi Rožman dne 4. oktobra 1941 na Mussolinijev predlog odlikovan s
                     komturskim odlikovanjem reda italijanske krone.«</p>
                  <p>Zahteva za obnovo procesa ugovarja: Res se je Rožman vsaj v letu 1941 večkrat
                     udeleževal raznih sprejemov, ki so jih prirejali Italijani, prvič, ker je bil
                     najvišji predstavnik Cerkve v Ljubljanski pokrajini, Italijani pa so imeli že
                     po tradiciji navado na take prireditve vabiti tudi cerkvene predstavnike in
                     drugič, ker je želel, da se mirno sožitje z okupatorjem nadaljuje, predvsem
                     glede na to, kar so na svojem okupiranem ozemlju počenjali Nemci.</p>
                  <p>Rožmanu je bilo odlikovanje podeljeno brez vsake obrazložitve. Sam škof ga je
                     razumel, kot da ga hočejo navezati nase. Škof je kasneje zapisal: »Po nekaj
                     mesecih so fašistični krogi izrazili razočaranje, da podelitev odlikovanja ni
                     imela zaželenega uspeha.«</p>
                  <p>Dr. France Bučar je zapisal: »Zavrnitev odlikovanja bi namreč izbrisala vse
                     njegove pomirjujoče geste do Italijanov. Če se je premišljeno odločil za tako
                     pot, tudi odlikovanja ni mogel zavrniti.«</p>
                  <p>Okrožno sodišče na vse te in številne druge pripombe priznava, da je škof moral
                     imeti stike z okupatorjem, če je hotel delovati humanitarno; da to ne bi bilo
                     kaznivo, ko bi škof bil sicer nevtralen. Ker pa se je v svojem delovanju
                     opredeljeval zoper brezbožni komunizem, mu je »mogoče očitati naklep, torej
                     tudi zahtevani subjektivni element krivde«.</p>
                  <p>4. Vojaško sodišče je škofa obsodilo, ker je »na pobudo italijanskih
                     okupacijskih funkcionarjev, generalov Roatte in Robottija, skliceval v
                     škofijskem dvorcu razne predstavnike bivših strank v cilju, da pod krinko borbe
                     proti komunizmu obsodijo napore slovenskega naroda za svobodo, neodvisnost in
                     obstoj«. Obtožba se nanaša na akt iz divizije Isonzo, v katerem je navedeno, da
                     so udeleženci na sestanku v škofijskem dvorcu dne 16. 2. 1942 ustanovili neke
                     vrste komite, ki naj bi bil posrednik med narodom in italijanskimi oblastmi. V
                     aktu je navedeno, da se je te seje udeležil tudi škof.</p>
                  <p>Škof Rožman v svojih pripombah k sodbi pravi, da dne 16. februarja 1942 ni bilo
                     pri škofu nobene seje in nobenega posvetovanja: »ne seje z v obtožnici
                     navedenimi sklepi ne kake druge. Če obstoji kako tozadevno sporočilo od strani
                     soške divizije, sloni na napačnih podatkih. Če je obstajal kak odbor Vaških
                     straž, ne vem; vsekakor mi ni bil poznan in tudi ni imel pri meni ali v moji
                     hiši nikoli nobene seje.«</p>
                  <p>Okrožno sodišče vztraja na dokazni vrednosti te listine kljub temu, da gre za
                     listino ki ni preverjena glede resničnosti oziroma točnosti navedb.</p>
                  <p>5. Vojaško sodišče se je pridružilo obtožnici, da so po sestanku 16. 2. 1942
                     sestavili pismo kardinalu Maglioneju, v katerem navajajo napake, ki jih je
                     storil okupator, ker je dovolil bivšim oficirjem jugoslovanske vojske bivanje v
                     Ljubljani, ker nudi slovenskim beguncem iz nemške okupacijske cone azil v
                     Ljubljanski pokrajini, ker ni uvedel osebnih izkaznic itd.. Te obtožbe so bile
                     poslane 11. 3. 1942 po nekem duhovniku v Rim. Posledice so bile internacija
                     oficirjev, zaplemba radijskih aparatov, uvedba osebnih legitimacij, odpusti
                     uslužbencev.</p>
                  <p>Škof Rožman na to: »V obtožnici navedena vsebina je popolnoma izmišljena.
                     Dokaza, odkod ta spomenica, ne prinaša niti obtožnica niti ni bil ta pri
                     obravnavi doprinesen.«</p>
                  <p>Okrožno sodišče ne verjame škofu, temveč poročilu iz divizije Isonzo, češ da je
                     11. 3. 1942 neki prelat le nosil pošto v Rim. Škof Rožman je za časa
                     italijanske okupacije imel precej redne zveze z Vatikanom. Nekajkrat je bil
                     osebno tam, pa tudi po kurirju je pošiljal svojo korespondenco v Vatikan. Škof
                     Rožman: »Če je dne 11. marca 1942 v resnici kak kurir nesel moja pisma v Rim,
                     ne morem več vedeti. Nikakor pa ni nesel v obtožnici navedenega poročila: ne
                     dne 11. marca 1942 ne kdaj prej ali pozneje. Če pa bi bilo prišlo na papeško
                     državno tajništvo poročilo z vsebino, kakor ga navaja obtožnica, tega poročila
                     jaz nisem niti podpisal niti odposlal, marveč je poročilo potvorba z namenom
                     poznejšega izigravanja proti meni.«</p>
                  <p>6. Vojaško sodišče: »Z namenom, da preslepi ljudske množice in da pridobi čim
                     večji krog izdajalcev, je obtoženi Rožman prikazal borbo slovenskega naroda za
                     svobodo in obstanek kot borbo proti veri in Kristusu Kralju. Tako je v svojih
                     številnih govorih, poslanicah in pastirskih pismih obtoženi Rožman v gornjem
                     smislu ostro obsojal osvobodilno gibanje slovenskega ljudstva in pozival vse
                     katoličane svoje škofije k sodelovanju z okupatorjem in v borbo proti
                     osvobodilnemu pokretu.«</p>
                  <p>Škofov odgovor: »Vsi moji pastirski listi, nagovori in tudi pridige so izšli (z
                     malimi izjemami) v tisku in so bili vsem dostopni. V nobeni teh ni mogoče najti
                     kakega poziva h kolaboraciji itd.. Tudi javni tožilec, ki je vrsto teh razprav
                     prebral, ni mogel dokazati svoje trditve iz mojih besed.«</p>
                  <p>Okrožno sodišče vztraja: Obsojenec je osvobodilno gibanje prikazoval kot borbo
                     proti veri in s tem povzročal razdor med Slovenci ter pod parolo »za vero«
                     pozival k sodelovanju z okupatorjem!</p>
                  <p>7. Vojaško sodišče: Škof Rožman je spoznan za krivega, da so se vaške straže in
                     MVAC pričele ustanavljati pod vplivom njegovih govorov in njegovega delovanja
                     ter da je prisostvoval in vodil sestanke odbora vaških straž. Člane vaških
                     straž in MVAC je dejansko organizirala in novačila prav duhovščina.</p>
                  <p>Škof Rožman v svojem odgovoru: »Vaška straža ali MVAC nista bili ustanovljeni
                     pri škofu, tudi ni imel famozni komite v škofijskem dvorcu nikoli kake
                     tozadevne seje. Jaz nisem ustanovil Vaški straž, nisem bil pri ustanovitvi nič
                     udeležen, nisem nikdar izdal kake naloge ali kakega povelja in nikdar delal
                     kake propagande zanje. Da bi bili duhovniki dobivali od mene navodila za
                     ustanavljanje oboroženih edinic ali celo ukaze za rekrutiranje, je popolnoma
                     neresnično in se tudi ni moglo dokazati.«</p>
                  <p>Okrožno sodišče: S stališčem zahteve za obnovo procesa, naj bi vaške straže in
                     MVAC bile ustanovljene zaradi samoobrambe pred akcijami osvobodilnega gibanja,
                     se ni mogoče strinjati. Tem enotam ni mogoče priznati narave samoobrambe, saj
                     je šlo za boj ob podpori samega okupatorja, torej napadalca.</p>
                  <p>8. Vojaško sodišče: Obtoženi Rožman je dajal pomoč Ehrlichovemu akademskemu
                     društvu »Straža«, katerega člani so sodelovali pri racijah in blokadah v
                     Ljubljani in kot konfidenti izdajali zavedne Slovence ter jih pošiljali v
                     zapore in internacijo. Vse to se je dogajalo z vednostjo in ob podpori
                     obtoženega Rožmana in njegovih najožjih sodelavcev ... od njega so dobivali
                     navodila za svoje protinarodno delovanje.</p>
                  <p>Škofov odgovor: Škof je bil do te skupine v enakem razmerju kot do vseh drugih
                     katoliških dijaških organizacij. Ni res, da bi bila ta dijaška skupina
                     organizirala lastno policijo, imela lastne zapore, in to celo v semenišču.</p>
                  <p>Okrožno sodišče: Škof je s svojimi izjavami in delovanjem kot tudi s tesnimi
                     stiki s stražarji vzbujal prepričanje, da je delovanje proti osvobodilnemu
                     gibanju v okviru MVAC pravilno, ker je v skladu z načeli katoliške vere in v
                     interesu vere in Cerkve. S tem pa je nedvomno odločilno spodbujal njihovo
                     delovanje in njihove akcije.</p>
                  <p>9. Vojaško sodišče: Škof je s svojimi govori in delovanjem spodbujal sebi
                     podrejeno duhovščino, da je organizirala »aktiven boj proti komunizmu« v obliki
                     oboroženih enot, in sicer najprej v vaških stražah in kasneje slovenskem
                     domobranstvu.</p>
                  <p>Pripomba: Enake obtožbe so bile že v prejšnjih zaporednih točkah.</p>
                  <p>10. Vojaško sodišče dolži škofa, da je dobival bilten obveščevalne službe TOS.
                     To je zunanji izraz okupatorjevega prepričanja, da spada tudi škof Rožman med
                     njegove sodelavce. Dolži ga tudi sodelovanja z gestapovci Hartlom, Lachmannom
                     in Wienerjem.</p>
                  <p>Škof: Človeka s priimkom Hartl sploh nisem poznal. Enkrat se je na avdienco
                     prijavil »Schriftsteller Lachmann«, ki je želel s škofom govoriti o nekem
                     verskem vprašanju. Škofu se je zdel sumljiv, zato mu je na vprašanja odgovarjal
                     le skopo. Škof je poznal v Ljubljani nekega Wienerja, ki je bil judovskega
                     porekla. Za gestapovca z istim imenom ni nikoli slišal.</p>
                  <p>Okrožno sodišče: »Senat poudarja, da je tudi očitke pod točko deset izreka
                     sodbe potrebno ocenjevati kot celoto z uvodnim delom izreka, torej kot
                     konkretne oblike obsojenčevega sodelovanja oziroma spodbujanja sebi podrejene
                     duhovščine v sodelovanje z okupatorskimi silami. V tem smislu je potrebno
                     razumeti tudi očitek, da je škof Rožman prejemal od informacijskega urada
                     nemških okupacijskih oblasti izvod zaupnega ovaduškega biltena: Vesti.«</p>
                  <p>Opomba: TOS je bila slovenska obveščevalna služba ene protikomunističnih
                     frakcij in ne del Gestapa.</p>
                  <p>11. Vojaško sodišče: Škof Rožman je 20. aprila 1944 in 30. januarja 1945
                     sodeloval pri domobranski prisegi v cilju – kot je sam zatrjeval – da Slovencem
                     pokaže, da popolnoma soglaša z nacistično politiko.</p>
                  <p>Škof Rožman: Pred zaprisego domobrancev dne 20. aprila 1944 sem na prošnjo
                     oficirjev in moštva na Stadionu daroval tiho mašo, pri kateri ni bil noben
                     nemški vojak navzoč. Po maši sem ostal na slavnostni tribuni Stadiona, kjer je
                     bil postavljen oltar, sam s svojim kaplanom, dokler ni bila pospravljena mašna
                     obleka. Mašo sem opravil zato, ker je bilo moštvo iz moje škofije in dotlej še
                     niso imeli dodeljenih lastnih kaplanov. Ko sem bil naprošen, naj pred zaprisego
                     opravim mašo, sem si dal najprej predložiti besedilo zaprisege, da bi se
                     prepričal, če ne bodo slovenski domobranci zapriseženi na Hitlerja. Če bi bilo
                     to v načrtu, bi maše ne opravil. Besedila zaprisege formalno nisem potrdil.</p>
                  <p>Okrožno sodišče: Glede njegove udeležbe pri obeh zaprisegah je očitno, da je
                     soglašal s tistim delom nemške politike, ki se je nanašala na odnos oziroma boj
                     proti komunistom oziroma narodnoosvobodilnemu gibanju.</p>
                  <p>12. Vojaško sodišče je smatralo škofa Rožmana za krivega, da je 28. aprila 1945
                     pozval generala Rupnika na sestanek Narodnega odbora, ki se je vršil v škofovi
                     sprejemnici, 3. maja 1945 pa je Narodni odbor v navzočnosti škofa Rožmana
                     ustanovil vlado, katere predsednik Kremžar je poslal brzojavko predstavnikom
                     zahodnih zaveznikov na okupacijo proti zmagoviti JA.</p>
                  <p>Škof Rožman: Narodni odbor ni nikoli imel svojih sej pri škofu Rožmanu razen
                     28. aprila 1945. Bil sem pri tem posvetovanju navzoč kot priča, kaj se v moji
                     hiši dogaja.</p>
                  <p>Okrožno sodišče: Pritrditi je, da delovanje Narodnega odbora smiselno ni mogoče
                     uvrstiti pod sodelovanje z nemškim okupatorjem oziroma spodbujanje sodelovanja
                     z nemškim okupatorjem. Vendar pa ga je tudi po oceni senata utemeljeno šteti za
                     obliko dušenja narodnoosvobodilne borbe. Narodnoosvobodilno gibanje je na
                     slovenskem ozemlju porazilo nemške okupacijske sile brez sodelovanja zahodnih
                     zaveznikov. Zato je vojaško sodišče upravičeno štelo pozive Narodnega odbora za
                     okupacijo slovenskega ozemlja s strani zahodnih zaveznikov kot napad oziroma
                     borbo proti narodnoosvobodilnemu gibanju.</p>
                  <p>13. Vojaško sodišče: Obtoženi Rožman je preko dela duhovščine širil zmešnjave
                     in lažno propagando med ljudstvom, da Jugoslovanska armada vrši pokole
                     civilnega prebivalstva, in je s tem zapeljal izvestno število ljudi, da so
                     zapustili svoje domove in se umaknili v inozemstvo.</p>
                  <p>Zahteva za obnovo postopka: Škof Rožman in drugi niso širili lažne propagande o
                     nevarnosti pokola civilnega prebivalstva s strani Jugoslovanske armade, saj se
                     ve, kaj se je dogajalo med vojno in kakšna grobišča so nastala od Kočevskega
                     roga do Teharij.</p>
                  <p>Okrožno sodišče: Trditve zahteve za obnovo niso točne, ker so citirana grobišča
                     nastala po 31. 5. 1945, torej mesec dni po Rožmanovem odhodu iz Slovenije. Je
                     pa škof Rožman spoznan za odgovornega tudi zaradi kasnejše usode civilistov, ki
                     so zbežali pred JA.</p>
                  <p>To so glavni razlogi za in proti obnovi procesa proti škofu dr. Gregoriju
                     Rožmanu. Odločilno besedo pri tem je imelo okrožno sodišče, ki se je izreklo
                     proti. Senat okrožnega sodišča v Ljubljani je napisal kar 43 tesno pisanih
                     strani, da je opravičil svoj sklep o zavrnitvi zahteve za obnovo kazenskega
                     postopka zoper dr. G. Rožmana. Skozi vse točke njegovega zagovora se vleče ena
                     rdeča nit: skoraj vsa očitana dejanja ne bi imela znaka kaznivega dejanja, ko
                     bi se škof Rožman ponašal med drugo svetovno vojno nevtralno do komunizma in
                     osvobodilnega gibanja. Ker pa je imel do njih negativno stališče (zakaj,
                     sodišče ne razmišlja), so vsa očitana dejanja kazniva dejanja.</p>
                  <p>Iz pismenega odpravka senata okrožnega sodišča veje skoraj ista mentaliteta,
                     kot je uradno prevladovala leta 1946.</p>
                  <p>Tako ostaja škofu dr. Rožmanu še enkrat tolažilna beseda, kot jo je zapisal že
                     leta 1946: »Končno odkrito izpričujem, da sem videl v brezbožnem komunizmu,
                     popolnoma v smislu enciklike »Divini Redemptoris«, največjo nevarnost za
                     krščanstvo in za krščansko življenje mojega naroda ... Če sedaj pred Bogom prav
                     premislim, morem priti samo do enega in edinega zaključka: Tudi v drugo bi vse
                     to več ali manj enako storil.«</p>
                  <p>Zahteva za obnovo kazenskega postopka zoper škofa dr. Gregorija Rožmana na prvi
                     instanci je tako propadla in se bo nadaljevala na stopnji višje. Istočasno pa
                     poteka tudi drug postopek obnove, še pomembnejši, pred velikim sodiščem
                     zgodovine, kjer gre za to, do kdaj naj še ostane pri življenju vse krivo in
                     napačno – čeprav zdaj že v zelo skrčenem obsegu –, kar so pri nas povzročile
                     napačne teorije in zablode, ki so jih v večini prinašali k nam krivi preroki z
                     vzhoda. Koliko nasilja, trpljenja in življenj, koliko gospodarskih polomov in
                     krivic so te zmote pri nas zahtevale. No, obnova v tem velikem procesu
                     nezadržno napreduje, saj smo skoraj že tam, kjer smo bili pred letom 1941.</p>
                  <p>Ko bo ta proces dokončan, tudi ne bo težav za obnovo procesov, kot je proces
                     zoper dr. Gregorija Rožmana.</p>
               </div>
            </div>
            <div type="div2">
               <head>Rehabilitacija političnega sodstva </head>
               <docAuthor>Tine Gornik</docAuthor>
               <div type="div3">
                  <p>Po letošnjih novoletnih praznikih je Okrožno sodišče v Ljubljani javno
                     objavilo, da je zavrnilo zahtevo državnega tožilstva za obnovo kazenskega
                     postopka zoper škofa dr. Gregorija Rožmana, ki ga je v avgustu 1946 obsodilo
                     vojaško sodišče v Ljubljani. Razlogi za zavrnitev niso bili navedeni, češ da so
                     preobširni. Zato pa je sodišče javnim občilom ponudilo in razdelilo pismeni
                     odpravek sodnega sklepa z obrazložitvijo na 43 straneh.</p>
                  <p>Takšno nenavadno trženje še ne pravnomočnega sodnega izdelka je vzbudilo
                     splošno radovednost in ni bilo javnega glasila, ki ne bi o njem kaj objavilo.
                     Poročila in razlage so bile različne, vse pa so bile skladne v misli, da je
                     sedanje sodišče popolnoma osvojilo sodbo povojnega vojaškega sodišča. Ta enotna
                     ugotovitev je časopisni razpravi o tem, ali bi obnova kazenskega postopka
                     pomenila politično ali pravno rehabilitacijo škofa Rožmana, dodala mnogo
                     pomembnejše vprašanje: ali sedanji sodni sklep pomeni pravno rehabilitacijo
                     povojnega političnega sodstva?</p>
                  <p>Zavrnitev zahteve za obnovo sama po sebi ne daje odgovora na to vznemirjajoče
                     vprašanje. Odgovor je treba poiskati v sodni obrazložitvi zavrnitve, v načinu
                     in metodah, s katerimi je sodni senat prišel do svoje odločitve in izdelal
                     zavrnilni sklep. Obrazložitev sodnega sklepa vzbuja sum že s svojo zelo
                     nenavadno obsežnostjo, njena vsebina pa nam pokaže prav zastrašujočo razsežnost
                     in globino revolucionarnih usedlin v našem sodstvu.</p>
                  <p>Sodba vojaškega sodišča, s katero so komunistični sodniki po nasilnem prevzemu
                     oblasti in vzpostavitvi totalitarnega režima obsodili škofa Rožmana, ker je
                     nasprotoval komunizmu in obsojal njegovo nasilje in zločine, je ena največjih
                     zlorab kazenskega prava v politične namene. Je najbolj tipični izdelek
                     tedanjega angažiranega političnega sodstva, udarne pesti revolucije, katere
                     cilje je določalo enoumno politično vodstvo, tempo pa tajna policija – Udba,
                     kot je značaj tega sodstva določil njegov ideolog in oblikovalec Vito Kraigher.
                     V dejanskem pogledu je ta sodba zbir nejasnih in v izrazito političnem jeziku
                     napisanih propagandnih izmišljotin in sporočil. V procesnem pogledu je sodba
                     povsem nezakonita, ker sodišče za to sojenje ni bilo pristojno, postopka ni
                     vodilo po veljavnih predpisih in ni dovolilo nobenega dokaza v korist
                     obdolženca. Vsebinsko pa je sodba protipravna, saj dejanja, za katera je bil
                     škof Rožman obsojen, po kazenskem zakonu niso bila kazniva dejanja.</p>
                  <p>Okrožno sodišče v Ljubljani je kot sodišče pravne in demokratične države takšno
                     sodbo ideološkega sodišča brez kakršnegakoli pomisleka posvojilo in jo v celoti
                     odobrilo. Se več, napake prvotne sodbe je še razširilo in ji dodalo nove
                     ugotovitve v enakem ideološkem propagandnem jeziku. Do teh ugotovitev in
                     stališč je prišlo na prav tako nesmiseln način in z enakimi nedovoljenimi
                     miselnimi postopki kot nekdanje politično sodišče. Je to storilo zaradi
                     neznanja, zaradi prešibke zavesti o svoji odgovornosti ali zaradi malomarnega
                     in nekritičnega razmerja do zgodovinske resnice?</p>
                  <p>Za sodišče bi bil slab katerikoli pritrdilni odgovor, pravni in demokratični
                     državi, svobodi slovenskega naroda grozeč pa bi bil odgovor, da ni šlo niti za
                     nevednost, niti za neodgovornost in ne za malomarnost ali nekritičnost. Sodni
                     sklep vzbuja strah, da gre za nekaj drugega.</p>
                  <p>Sodišče v svojem sklepu dosledno uporablja medvojno komunistično propagandno
                     besedišče, revolucionarna stališča in pojme. Priznava samo narodnoosvobodilni
                     boj v pomenu NOB. Kdor ni odobraval NOB, je narodni sovražnik, kdor je NOB
                     nasprotoval ali nasprotovanje odobraval, je brezpraven zločinec, ki ga je smel
                     kdorkoli ubiti, pregnati, oropati. Kdor se je pred revolucijskim nasiljem
                     branil, je narodni izdajalec, obsojen na smrt, saj je vendar nasprotoval
                     osvobodilnemu boju. Braniti se pred nasiljem osvoboditeljev, ni obramba pred
                     nasiljem, je nasprotovanje osvobodilnemu gibanju in zato narodna izdaja.</p>
                  <p>Sodni sklep za vse medvojno dogajanje dosledno uporablja besede osvobodilni boj
                     ali narodnoosvobodilno gibanje. Zanj ni ne OF in ne partizanov in še zlasti ne
                     Komunistične partije Slovenije, VOS in revolucije. Ta osvobodilni boj z malo
                     začetnico je brezmadežno vseljudsko gibanje brez poveljstev, forumov ali
                     organizacij s svojimi posebnimi interesi in pogledi. Vsako nasprotovanje
                     takšnemu angelsko čistemu osvobodilnemu boju je zato samo po sebi podlo,
                     zločinsko in izdajalsko.</p>
                  <p>Iz takšnih ideološko političnih stališč seveda ni težko videti škofa kot
                     izdajalca. Sodni sklep je poskrbel, da bi bil takšen pogled še jasnejši.
                     Kjerkoli je v sklepu omenjeno škofovo nasprotovanje komunizmu, je sodišče
                     dodalo: »ali/in/oziroma osvobodilnemu boju«. Sodni sklep je tako škofovo idejno
                     in versko nasprotovanje komunizmu spremenil v politično in vojaško
                     nasprotovanje osvobodilnemu boju proti okupatorju.</p>
                  <p>Ker sodni sklep ne priznava revolucionarnega nasilja, ki ga je Komunistična
                     partija Slovenije z izkoriščanjem osvobodilnega boja izvajala nad Slovenci, da
                     bi si nasilno pridobila oblast, seveda tudi ne priznava pravice do samoobrambe
                     pred »osvobodilnim« nasiljem in ne ve za državljansko vojno, ki je iz tega
                     nastala. Ker ne priznava revolucije, ne priznava obrambe pred njenim nasiljem;
                     pozna samo osvobodilni boj in izdajo tega boja. Škof, ki je obsojal vsako
                     nasilje in je zagovarjal tudi obrambo pred komunističnim nasiljem, je zato kriv
                     zločina.</p>
                  <p>Sodni sklep se tako kot prvotna sodba niti z besedo ne ustavi pri vprašanju,
                     kaj so bile Vaške straže in kaj Slovensko domobranstvo, Slovenska zaveza,
                     Slovenska legija, Narodna legija in Sokolska legija, kaj je bil Narodni odbor
                     in druge legalne ali ilegalne organizacije in institucije
                     Slovencev-nekomunistov med drugo svetovno vojno. Sodišču zadošča vedenje, da
                     vse to ni bila NOB, torej je to moralo biti nekaj izdajalskega in zločinskega.
                     Po katerem zakonskem predpisu bi bile Vaške straže in Slovensko domobranstvo
                     kot domače varnostne enote nekaj nedovoljenega, se niti povojno niti sedanje
                     sodišče nič ne vpraša. Zakaj ne bi smele poleg NOB delovati druge slovenske
                     ilegalne organizacije, sodišču ni mar. Tako kot povojno sodišče, za katero je
                     po njegovi revolucionarni naravi in namenu razumljivo, je tudi sedanje sodišče,
                     za katero pa je to povsem nerazumljivo, saj gre za neodvisno sodišče pravne
                     države, štelo vse, kar ni NOB, za narodne sovražnike. V skladu s takšnim
                     totalitarnim pristopom je odločalo o posameznih predlogih.</p>
                  <p>Iz sodnega sklepa je očitno, da se je zgodovinopisje o času druge svetovne
                     vojne v Sloveniji za sodišče končalo s politično propagandnimi traktati
                     partizanskih opisovalcev njihovih podvigov še v trdem komunističnem režimu. Za
                     številne drugačne ugotovitve kasnejših, politično in ideološko neobremenjenih
                     strokovnih zgodovinarjev sodišče noče nič vedeti. »Tega nočem poslušati!« je
                     zaklical vpraševalec zgodovinarki, ki je ob predstavitvi knjige Rožmanov proces
                     hotela odgovoriti na njegovo vprašanje, in odšel iz dvorane. Druge strani in
                     drugačne resnice ni hotelo poslušati vojaško sodišče in je noče poslušati niti
                     sedanje sodišče. Resnica lahko tudi boli!</p>
                  <p>To pojasni nedovoljeno, vendar zelo očitno dvojnost v sodnih stališčih do
                     zgodovinarjev. Temeljiti strokovni zgodovinski poročili o Rožmanovih dejanjih
                     med zadnjo svetovno vojno, ki sta ju po pravilih zgodovinskih znanosti napisala
                     dva neprizadeta, mednarodno priznana zgodovinarja, in ju kasneje izdala tudi v
                     knjižni obliki in s tem svoje delo in svoji imeni izpostavila presoji
                     strokovnjakov in javnosti, sta za sodišče samo njuna neupoštevana osebna ocena,
                     ker pač ne potrjujeta ugotovitev sodbe zoper škofa Rožmana. V potrditev njegove
                     krivde pa se sodišče v istem sklepu kar nekajkrat sklicuje na »zgodovinopisje«
                     kar tako, brez navedbe avtorjev, njihovih del in besedil, kar bi omogočilo
                     preverjanje sklicevanja na zgodovinopisje. Sodišču se ni zdelo, da bi moralo
                     pojasniti, zakaj gre pri znanih zgodovinarjih samo za osebno oceno, ki je ni
                     treba upoštevati, pri neimenovanih zgodovinopiscih pa za objektivno resnico, o
                     kateri ni dovoljeno dvomiti. Za takšno ravnanje je edino znano opravičilo
                     načelo marksističnega filozofskega materializma, da je merilo resnice samo
                     korist avantgarde delavskega razreda, da je resnica to, kar koristi
                     komunistični partiji.</p>
                  <p>Sodba Rožmanu očita izdajalski pomen njegovih izjav, danih med okupacijo.
                     Zgodovinarja sta v svojih poročilih po strokovni oceni vseh sedaj znanih
                     dejstev in okoliščin prišla do drugačnih ugotovitev o vsebini in pomenu
                     škofovih izjav. Sedanji sodni sklep teh strokovnih ugotovitev, ki so v korist
                     obsojenca, noče upoštevati, češ da gre za njuno osebno razumevanje. Nasprotno
                     pa v škodo škofa Rožmana brez pomisleka navaja, kako so njegove izjave lahko
                     razumeli okupatorji. Kako Rožmanove izjave po strokovni oceni razumeta priznana
                     slovenska zgodovinarja, je za sodišče njuno subjektivno mnenje, kako pa so te
                     izjave lahko razumeli okupatorji, je objektivna resnica. Seveda, prvo bi bilo v
                     korist obsojencu, drugo je v korist partiji!</p>
                  <p>Sodišče v svojem sklepu ne verjame niti Rožmanu, ne škofu Leniču niti dr.
                     Blatniku in drugim očividcem takratnih dogodkov in tudi ne dr. Bučarju in
                     drugim sedanjim opisovalcem zgodovinskih dogodkov, niti ne tistim, ki so
                     zgodovino opisali po naročilu Državnega zbora in niso ravno naklonjeni dr.
                     Rožmanu in njegovi pravici. Ne verjame nikomur, ki pove karkoli, kar ni v breme
                     dr. Rožmanu; ne verjame ničesar, kar bi lahko koristilo obsojencu. Nasprotno pa
                     verjame vse in vsem, ki so ali so baje povedali kaj takega, kar je mogoče šteti
                     škofu v škodo. Tako zavrne vse pomisleke zgodovinarjev o pismu, ki naj bi ga
                     škof poslal v Rim, in brez zadržka na golo besedo verjame fašistu Orlandiju, ki
                     je odrejal streljanje talcev, brez pomisleka verjame italijanskemu generalu
                     Robottiju in fašističnemu šefu pokrajinske uprave Grazioliju, če sta povedala
                     kaj takega, kar je možno izkoristiti proti Rožmanu. Zelo nejasna izjava nacista
                     Rösenerja je za sodišče sveta, seveda samo tisti delček, ki ga je mogoče
                     obrniti proti Rožmanu. Neštetih drugih izjav in dokumentov istih oseb, ki bi
                     lahko bile v obsojenčevo korist, sodni sklep ne omenja. Zakaj bi jih, saj je
                     znano, kaj je za komuniste kriterij resnice.</p>
                  <p>Sodni sklep očita škofu Rožmanu, da je »manifestiral lojalno kolaboracijo«, in
                     to, kar je bilo nuja za preživetje ljudstva, v nasprotju z domačimi in
                     mednarodnimi zakoni šteje za zločin. Kot zločin mu očita »aktivno nastopanje
                     proti komunizmu«, kar po zakonu sploh ni bilo kaznivo. Rožmanovo izjavo aprila
                     1941 razlaga tako, kot da bi že tedaj obstajale partizanske brigade in
                     narodnoosvobodilni boj, čeprav tedaj ni bilo niti Protiimperialistične fronte,
                     kaj šele OF in partizanov. Tedaj so vsi še mirno spali v zavezništvu s
                     Hitlerjem in nacisti. Sodni sklep časovne komponente precej svojevoljno
                     spreminja in zamenjuje, jih poljubno komprimira ali razteguje. Ni videti, da
                     samo zaradi neznanja.</p>
                  <p>Zelo manipulativna je ugotovitev, da je Rožman nastopal »zoper del naroda«.
                     Seveda je nastopal, če so morilci in ustrahovalci bili »del naroda«. Ali škof
                     ne sme nastopati zoper nasilje in umore in zoper tiste, ki to delajo? Ali danes
                     ne smemo preganjati slovenskih roparjev in morilcev, ker so del naroda? Ali
                     pravo velja samo za tujce, ne tudi za domače zločince? Zopet se je pokazalo
                     marksistično merilo pravice in resnice: Vse je dobro, kar koristi revoluciji,
                     in vse je zločin, kar škoduje revoluciji. Rožman je zločinec, ker je nastopal
                     zoper ubijalce, ker so bili ti del naroda, ki se je boril proti okupatorju.</p>
                  <p>Rožmanove dokazane pomoči zaprtim in interniranim sodišče ne šteje v njegovo
                     korist, češ da je to od katoliškega škofa pričakovano. Nasprotovanje komunizmu
                     in njegovim zločinom, ki je za katoliškega škofa še bolj pričakovano in
                     normalno, pa sodišče Rožmanu šteje za vojni zločin.</p>
                  <p>Škof Rožman je bil med drugim obsojen, ker da je »organiziral, odrejal,
                     izvrševal in zasnoval ... odvajanja v koncentracijska taborišča«. Za takšno
                     obsodbo ni bilo prav nobenega dokaza. V zahtevi za obnovo je bila predložena
                     vrsta dokazov o nasprotnem, o škofovem prizadevanju za izpustitev internirancev
                     in zaprtih. Sodni sklep priznava, da je škof »dejansko pri okupacijskih
                     oblasteh posredoval za številne aretirane, obsojene in internirane«, tudi »za
                     osebe, ki so bile pripadniki nasprotne strani – narodnoosvobodilnega gibanja«.
                     Vse to pa šteje za pravno nepomembno, ker je takšna dejavnost za škofa
                     običajna. Pri tem pa škofu šteje v krivdo, ker je internirance, za katere je
                     prosil, označil za nasprotnike komunizma, in ker so nekateri od izpuščenih
                     kasneje vstopili v Vaške straže. Očitno sodišče meni, da bi škof smel
                     posredovati le za komuniste. Izpuščenim pa bi moral ukazati, da morajo iti v
                     partizane. Zopet pravo marksistično merilo resnice!</p>
                  <p>Sodni sklep nam tudi pove, da tiste civilne osebe, ki jih je OF štela za
                     nasprotnike (dr. Natlačen, dr. Ehrlich, Kikelj), niso bile civilne osebe in jih
                     je zato VOS upravičeno postrelila. To opraviči z željo vsake nasprotne strani
                     »na vse možne načine eliminirati člane in pomembne pristaše nasprotnika«, kar
                     sodišče brez vsakega zadržka šteje za značilnost vsake vojne. Kaj bi se mudili
                     z mednarodnim vojnim pravom, ki omejuje načine bojevanja (če gre za korist
                     revolucije: na vse možne načine!) in med vojno še posebno ščiti civilno
                     prebivalstvo (civilista preprosto razglasi za nasprotnika in ni več zaščiten;
                     eliminirati je dopustno vsakega člana in pomembnega pristaša nasprotne strani,
                     ne samo vojaka). Tako preproste so te stvari za sodišče.</p>
                  <p>Sodni sklep pravi, da je Rožman lagal, ko je opozarjal na poboje in nasilje
                     osvobodilne vojske nad civilnim prebivalstvom. Z lažno propagando naj bi
                     zagrešil vojni zločin. Sodišče uporabi celo množične povojne poboje za dokaz,
                     da je škof lagal, ko je govoril o nasilju osvoboditeljev, ne pa za dokaz, da
                     njegovo govorjenje ni bilo lažno, kot bi sklepal normalen um. Takšna je pač
                     marksistična logika, ki jo je zelo spretno in uspešno uporabilo tudi naše
                     sodišče.</p>
                  <p>V sodnem sklepu je še cela vrsta drugih manipulacij z zgodovino in pravom,
                     protislovij in polresnic, meglenih in nerazumljivih pojmov in formulacij. Za
                     odgovor na začetno vprašanje pa zadošča že povedano: Ta sklep pravno opravičuje
                     povojno politično sodstvo in medvojno komunistično nasilje.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Črepinje</head>
               <docAuthor>Brane Senegačnik</docAuthor>
               <lg>
                  <l>Beseda utrga se v brezča srca.</l>
                  <l>V jesenskem žaru molka vsa življenja,</l>
                  <l>spomini, sence, misli, hrepenenje,</l>
                  <l>vse tvoje v njo zori, zori v nasmeh neba.</l>
               </lg>
               <lg>
                  <l>Ne veš, za koga. Jedka luč solza</l>
                  <l>raztaplja mrak: že zgublja se obala,</l>
                  <l>izginja otok, ki je nanj poslala</l>
                  <l>ves tovor sreče, bolečine, sna.</l>
               </lg>
               <lg>
                  <l>Beseda dvigne se, kraljevsko sama.</l>
                  <l>Skrivnost utripa v žilah vse hitreje,</l>
                  <l>med prsti vročimi se sad zdrobi:</l>
                  <l>v sijaju smisla nosi te omama</l>
                  <l>v zaliv, kjer od prividov je topleje</l>
                  <l>v črepinjah tvoja čaša že leži.</l>
               </lg>
            </div>
            <div type="div2" subtype="poem">
               <head>Sladek hip</head>
               <docAuthor>Karel Mauser</docAuthor>
               <lg>
                  <l>Tiho je tiho,</l>
                  <l>da slišim kapljanje vode</l>
                  <l>v podzemlju,</l>
                  <l>da slišim pokati brstje</l>
                  <l>prvih kostanjev.</l>
               </lg>
               <lg>
                  <l>Ustavili so se vekovi</l>
                  <l>in v blaženo tišino</l>
                  <l>novega spočetja</l>
                  <l>gruli grlica na vrtu.</l>
               </lg>
               <div type="div3">
                  <figure>
                     <graphic url="slike_z_24/z_24_24.png"/>
                     <head>Povabilo pomladi <name type="author">Mirko Kambič</name></head>
                  </figure>
               </div>
            </div>
            <div type="div2" subtype="poem">
               <head>Bližina</head>
               <lg>
                  <l>Med listjem vzdihi gole mesečine.</l>
                  <l>Ah! Veter ves na tvoji dlani spi.</l>
                  <l>Molčim. Iz ust polzi mi sen kot kri.</l>
                  <l>Daljave pojejo brez bolečine.</l>
               </lg>
               <lg>
                  <l>Med nama se odpirajo oči</l>
                  <l>umrlih v noč. Brezbrižni dih tišine</l>
                  <l>poplavlja travnik. Svetla od bližine</l>
                  <l>dežela v barvah večnosti cveti.</l>
               </lg>
               <lg>
                  <l>Ko stisneš k sebi mojo dušo, kri</l>
                  <l>med prsti brzigne ti. V čigav obraz</l>
                  <l>zdaj gledaš? Ne, tu več nikogar ni.</l>
               </lg>
               <lg>
                  <l>Le noč je, slepa, razpletenih las.</l>
                  <l>In v njenih ustih moj zgubljeni glas,</l>
                  <l>odmev, pol-slast in pol-obup: "Zaspi!"</l>
               </lg>
               <docAuthor>Brane Senegačnik</docAuthor>
            </div>
            <div type="div2">
               <head>Temna orkestracija zla</head>
               <docAuthor>Justin Stanovnik</docAuthor>
               <div type="div3" subtype="intro">
                  <byline>Kaj se nam je bati, kdo to ve; ko pa ne more naše visokosti nihče klicati
                     na odgovor.<lb/> Lady Macbeth</byline>
               </div>
               <div type="div3">
                  <p>Nekateri dogodki so takšni, da nas že takrat, ko se dogodijo, ali pa pozneje,
                     ko se pokaže, kako daljnosežne posledice so imeli, prizadenejo s svojo
                     izrednostjo. Kar te dogodke dviga nad raven njihovega časa, je ali njihova
                     fizična velikost, ki jo vidijo vsi in ni nikomur skrita, ali pa jedro, ki je
                     skrito v njih, a ima v sebi takšno količino energije, ki nas tudi preseneti s
                     svojo velikostjo, toda šele potem, ko ji čas dovoli, da se sprosti. S takimi
                     dogodki in dogajanji je vedno povezana tudi določena neznanskost,
                     nerazumljivost in skrivnostnost. Ali ni neznanskost samo druga beseda za
                     presežno velikost? Ali neznanskost ne pomeni, da nam je kaj neznano in
                     neumljivo, ker česa takega še nismo srečali v polju svojega izkustva?</p>
                  <p>Filozofi pravijo, da je čudenje izvor človekovega raziskovanja sveta in sebe.
                     Če pa se človek znajde pred nečim še ne skušenim, še ne videnim, še ne
                     slišanim, se njegovo čudenje nujno stopnjuje in postane zahtevno. Ne zadovolji
                     se s stanjem notranjega zretja, vznemirjenega in zavzetega, ampak prej ali slej
                     preide v vprašanja: od kod je prišlo to, kar se je zgodilo; kaj sploh je, kaj
                     je v njegovi sredici in kaj pomeni; kakšen je svet sedaj po dogodku, do katere
                     mere in v katerem pogledu se je spremenil; predvsem pa, kakšen prostor je svet,
                     izvorno ali po sebi, da se je to v njem sploh moglo zgoditi; ali bomo morali
                     poslej drugače misliti o svetu. Iz velikosti, iz neznanskosti, iz neumljivosti
                     izhaja čudenje; čudenje prehaja v vprašanja. Dogodek hočemo razumeti, želimo ga
                     zagledati v njegovi resničnosti in resnici, odkriti hočemo njegov pomen.</p>
                  <p>In potem, ko se dogodku, ki nas je vznemiril, skušamo približati, ga moramo, če
                     hočemo zadovoljiti svojo vznemirjenost, opazovati iz različnih kotov in smeri,
                     moramo mu določiti sestavine, osredotočiti se moramo na to, kar zaslutimo, da
                     je v njem bistveno.</p>
                  <p>Zanemariti pa ne smemo tudi tega, kar dogodek spremlja.</p>
                  <p>Prav to, kar se z dogodkom časovno ujema, nam utegne biti v nemajhno pomoč,
                     zlasti če se nam posreči dognati, ali je spremljajoča okoliščina zgolj slučajna
                     ali pa je z dogodkom v vzorčnem ali kakem drugem odnosu. Mogoče se bo nazadnje
                     izkazalo, da bo treba opustiti misel na vzročno vezanost med dogodkom in
                     opazovano spremljavo, a bomo v zameno našli kaj drugega. Odkrilo se nam bo, da
                     to, kar z dogodkom zgolj soobstaja, ni sicer ne njegov poglavitni ne stranski
                     vzrok, a zato nikakor še ni z njim brez vsakega odnosa ali zveze. Odkrilo se
                     nam bo, da je bilo tisto, kar je dogodek zgolj spremljalo, takšno, take narave,
                     tako oblikovano, da nam je na neki način pomagalo dogodek razumeti.</p>
                  <p>Kadar se človeku pripeti kaj zelo izrednega, se stanje, ki smo ga tu nakazali,
                     na neki način vedno pokaže. Ko se ljudje spominjajo ali kake velike sreče ali
                     kake velike nesreče, česa, kar je njihovo življenje bistveno spremenilo, smrti
                     človeka, ki jim je veliko pomenil, ali pa vrnitve koga, ki so ga že dolgo imeli
                     za izgubljenega, ne pozabijo hkrati omeniti kake na videz nepomembne
                     podrobnosti, ki je dogodek spremljala. Spomnijo se, kaj je takrat kdo rekel, s
                     kom so še tik pred tem govorili, kje je kdo stal, ko se je tisto zgodilo, ali
                     je bilo jutro ali je bil večer ali so bili sami ali so bili v družbi, celo na
                     kaj so tisti hip kakor po naključju pomislili. To so, kakor smo rekli, na videz
                     postranske in nepomembne stvari; na tisoče in stotisoče jih je in sestavljajo
                     bogato scenerijo, pred katero poteka življenje slehernika. A to je le
                     varljivost videza. Če bi imeli možnost vpogleda v dogodek in v človeka, ki ga
                     je doživel, bi videli, da človekov spomin ne izbira slučajno in tjavdan. Tisto,
                     kar so si ljudje – na videz slučajno in brez pravega razloga – zapomnili, bi
                     dobilo, če bi stvar natanko raziskali, poseben pomen, ki ga je doživljajoči
                     pripisoval ali dogodku samemu ali njegovemu nastanku ali vlogi, ki ga je v
                     njegovem življenju odigral. Pri dobrih in nadarjenih pripovedovalcih je izbira
                     spremljajočih okoliščin lahko tudi zavestna. Ustvarjalni čut jim pravi, da bo
                     dogodek dobil določeno podobo in povedal to, kar želijo, samo tedaj, če ga bodo
                     opremili z izbranimi prvinami iz njegovega prostora in časa.</p>
                  <p>To so posebej dobro vedeli umetniki – veliki pripovedovalci življenja. Tak je
                     bil pesnik in dramatik William Shakespeare. V igri Julij Cezar pripoveduje o
                     umoru junaka, po katerem je igra dobila ime. Julij Cezar se je pravkar vrnil z
                     uspešnega pohoda v Španijo. Njegov vzpon se bliža vrhu. Že si je prisvojil
                     pravice diktatorja in po Rimu se govori, da se bo zdaj zdaj dal oklicati za
                     kralja. Med rimskim plemstvom se zbere skupina zarotnikov, ki sklene, iz
                     zavezanosti stari republikanski svobodi, Cezarja usmrtiti. V noči, preden naj
                     bi zarotniki na Kapitolu uresničili svoj načrt, se v neki ulici v Rimu srečata
                     plemiča Kasij in Kaska, prvi začetnik in utemeljitelj zarote, drugi navdušen
                     republikanec, a ne še povsem pridobljen. Prizor prikazuje pripravo umora. Kar
                     je važno, je to, da gre za umor velikega Cezarja, predvsem pa za umor nekoga,
                     ki je tudi Rimljan. Gre torej za reči, ki jim ne manjka nevarnosti in tveganja,
                     pa tudi ne notranje napetosti in strasti. Zarotniki se gibljejo na črti, ki jo
                     zarisuje skrajni domet njihovih človeških in moralnih moči. Temu ustreza
                     prostor, v katerem se je zarota skovala in dobila dokončno podobo. Nad mestom
                     se razdivja vihar. Morilski naklep pospremi pesnik z nenadnim izbruhom naravnih
                     sil. Kakor je umor, ki se pripravlja, takšen, da ga Rim še ni videl, tako je
                     tudi noč, v kateri se umor tako rekoč spočne, zaznamovana z nenadnim in
                     nenavadnim premikanjem neba in zemlje.</p>
                  <p>Kaj se dogaja, izvemo iz opisovanja obeh zarotnikov. Iz načina, kako stvari
                     opisujeta, izhaja tudi razlika, ki je med njima: Kaska je poln spoštovanja do
                     dogajanja, ki ga presega in ki ga ne razume, Kasij pa je predrznež in
                     izzivalec. Kaska pravi, da je sicer v življenju videl že marsikaj,</p>
                  <p>»a nikdar do nocoj, nikdar doslej</p>
                  <p>še nisem hodil skozi dež ognjen.«</p>
                  <p>Sprašuje se, kaj neki bi moglo povzročiti strašno noč. Ali je nebo v sporu s
                     seboj ali pa se je zemlja zamerila nebu:</p>
                  <p>»Ali v nebesih notranji je boj</p>
                  <p>ali je svet s prešernostjo bogove</p>
                  <p>razpalil, da poslali so razdor.«</p>
                  <p>Zdi se, da se je narava razdivjala prek meja, ki so ji postavljene. Kasko ta
                     misel navda s strahom, zboji se, da te stvari:</p>
                  <p>»znane strahoto</p>
                  <p>pokrajini, na katero merijo.«</p>
                  <p>Kasij je drugačen človek. Tudi on je šel skozi dež in vihar, skozi bliske in
                     strele, a je ob njih začutil vznesenost:</p>
                  <p>»Kadar bliska zvita je modrina</p>
                  <p>razkrila grud neba, sem se nastavil</p>
                  <p>naravnost ji za tarčo in za cilj.«</p>
                  <p>Kaska ima tako početje za nedovoljeno predrznost:</p>
                  <p>»Ljudem trepet in groza pristoji,</p>
                  <p>kadar bogovi močni take sle</p>
                  <p>pošiljajo v svarilo nam in strah.«</p>
                  <p>Kasij vidi v tem znake neodločnosti in pomanjkanje možatosti. Sprašuje se, ali
                     Kaskove besede še kažejo pravega Rimljana. Sam je pripravljen na vse, čeprav
                     konča pogovor s priznanjem, da je med tem, kar se dogaja okoli njiju, in
                     naklepom, ki ga snujejo, sorodnost:</p>
                  <p>»vsa prikazen elementa</p>
                  <p>je kakor delo, ki ga snujemo,</p>
                  <p>krvavo, vse ognjeno in pregrozno.«</p>
                  <figure>
                     <graphic url="slike_z_24/z_24_25.png"/>
                     <head>Cerkev pred nevihto <name type="author">Simon Dan</name></head>
                  </figure>
                  <p>Zgodba o Macbethu – to je naslov druge Shakespearove žaloigre – je na zunaj ena
                     od mnogih krvavih škotskih zgodb, njena notranja pripoved pa sega v neko
                     globinsko, mogoče nikoli dosegljivo vprašanje. Govori namreč o spočetju
                     zločina: kje in kako in zakaj se zločin spočne. Res, spočne se v človeku, a
                     kako in zakaj? Ali je zločin avtohton in so bile v človeku možnosti zanj že od
                     nekdaj – in so zmeraj – ali pa se človek da polastiti od nečesa, kar stopi vanj
                     in ga v trenutku neprisebnosti tako prevzame, da se mu ukloni, mu dovoli, da
                     zagospodari nad njim in ga predela v žalostno – tragično – orodje svoje strašne
                     logike.</p>
                  <p>Kaj je Macbetha potisnilo na pot zločina? Shakespeare se je odločil za drugo od
                     zgoraj omenjenih možnosti, a, kakor bomo videli, le na videz. Zgolj zato, da je
                     temu, kar se je dogajalo znotraj, dal ustrezno zunanjo podobo in tako ustvaril
                     možnosti za dramsko dejanje. V ta namen je uporabil podobo, ki je s svojo
                     grozljivostjo kazala na značaj navdiha. V igri nastopijo tri odurne čarovnice,
                     tri bitja, ki prihajajo iz teme, tri nečloveška bitja iz nekega nečloveškega
                     sveta. Prvič se dobijo na divji, samotni gmajni že na začetku, ko se
                     dogovorijo, da počakajo Macbetha, ki se vrača z zmagoslavnega pohoda proti
                     plemiču, ki je odrekel poslušnost kralju. Eden naslednjih prizorov jih kaže,
                     spet na pusti in prazni škotski planjavi, kako prerokujejo Macbethu, da bo
                     dosegel še visoke časti, nazadnje pa postal celo kralj. Tako je vrženo seme. Ko
                     Macbeth dobi prvo potrdilo, da ima napoved treh čarovnic realno osnovo – izve,
                     da mu je kralj dal za storjene zasluge višji plemiški naslov – se odloči.
                     Sklene, da bo storil vse, da se napoved »treh mrkih sester« izpolni do konca.
                     Pot, na katero je tako stopil, pa vključuje tudi celo vrsto zločinov. Macbeth
                     ne opazi, da je sam edini pobudnik in izvajalec krvavega načrta: da je napoved
                     pravzaprav prišla iz njega in je njegovo delo.</p>
                  <p>Čarovnice se potem pojavijo še dvakrat, tik preden se začne zadnje dejanje pred
                     obratom. Sedaj niso več same, z njimi je njihova gospodarica Hekate, boginja
                     lova in zasledovanja in smrti. Če naj Macbeth dokonča svoje delo, mora dobiti
                     novo spodbudo v novih prerokbah in napovedih. Tudi to pot so uspešne in Macbeth
                     zagreši še zadnje zločine, ki dokončno zapečatijo njegovo usodo. Nazadnje
                     spozna, da je poražen in da je bilo vse zaman: »Moja pot zašla je med suhljad
                     in žolto listje.«</p>
                  <p>Ko znova prebiramo to pretresljivo tragedijo, ki je pravzaprav zgodba o
                     samouničevalski naravi zločina, zadenemo ob misel, da je Macbethova krivda v
                     tem, da ni opazil, da so čarovnice, ki so ga zvabile na prepovedano pot,
                     odurna, ogabna, nečloveška bitja. To pomeni, da ni opazil, da je misel, ki je
                     stopila vanj po začetni zmagi, odurna, ogabna in nečloveška. Ni se ovedel
                     izrojenosti in spačenosti tega, kar se je v njem oglasilo – njegove neleposti
                     in njegove grdosti. Ni bil toliko pazljiv, da bi ga obšlo, da je s tem, ko je
                     to misel sprejel, stopil iz bistvenega človeškega sveta. Mi pa, ki tragedijo
                     spremljamo, vidimo, da mu je bila pot, na katero se je odločil stopiti,
                     prepovedana na najučinkovitejši možni način, na način, ki bi ga moral razumeti
                     in se nanj odzvati: ustaviti bi ga bili morali znaki spačenosti, razobličenosti
                     in brezpodobnosti.</p>
                  <p>Toda zločinski navdih, ki je osvojil Macbethovo notranjost, je imel na sebi
                     tudi notranje, iz besedila izhajajoče, znake nečloveškosti. Čarovnice, ki so
                     zunanje podobe tega navdiha, uporabljajo jezik ironije in cinizma. To dvoje
                     sicer človeku ni tuje, vedno pa kaže v smeri niča, izničenja in smrti. Na prvem
                     sestanku pravijo čarovnice, da se snidejo spet, ko bo trušč na bojnem polju
                     končan, ko bo »bitka izgubljena in dobljena«. To pomeni: Macbeth bo sicer
                     zmagal, a bo prav ta zmaga hkrati tudi klica pohujšanja, ki ga bo končno
                     pogubilo. Ali drugače: bitko bo hkrati dobil in izgubil. Tako je že v proemiju
                     nakazana ironična struktura celotne igre. (Zdi se, da je Oton Župančič, ki je
                     frazo »ko bo bitka dobljena in izgubljena« prevedel s frazo »ko bo boj
                     dobojevan«, pustil neizkoriščeno neko možnost, ki jo je ponujalo besedilo.)</p>
                  <p>Še bolj kot ironija in cinizem kaže od človeka proč, v smeri niča in izničenja,
                     protislovje, ki ga oznanijo čarovnice, preden poletijo »skozi nečisti zrak in
                     meglo«, s stavkom: »Lepo je grdo in grdo je lepo«, kar pomeni tudi »Dobro je
                     zlo in zlo je dobro«. To je natanko tisto, kar je Macbeth moral uveljaviti v
                     sebi, preden je mogel stopiti na pot zločina: Dobro je zlo in zlo je dobro. Tak
                     brezvrednostni nihilizem mora človek uveljaviti v sebi, da se more uspešno
                     udeležiti podjetja, za katero so se odločali ljudje od časov, ki jih opisuje
                     škotski narodni ep, do modernih totalitarnih despotij. Nekaj tolažbe so imeli
                     in imajo vendar vsi. Izrazila jo je Macbethova žena Lady Macbeth na gradu
                     Dunsinane, ko ji je kri, ki jo je pomagala preliti, že vzela pamet: »Kaj se nam
                     je bati, kdo to ve; ko pa ne more naše visokosti nihče klicati na odgovor.«</p>
                  <p>Za naše razmišljanje je najbolj pomembno, da je veliki dramatik opremil
                     dogajanja, ki potekajo v notranjosti njegovih junakov, z zunanjimi podobami, ki
                     so z notranjim dogajanjem v intimnem sozvočju in se zlivajo z njim v estetsko
                     celoto. Sem spadajo tudi prvine časa in prostora, ki jih je pesnik izbral v
                     skladu z estetsko ekonomijo drame.</p>
                  <p>Kadar nastopijo čarovnice, ki so, kakor vemo, pobudnice Macbethovih dejanj, se
                     to vedno zgodi med bliskanjem in grmenjem. Že na začetku se sprašujejo med
                     sabo, kdaj se snidejo spet »v gromu, blisku in dežju.« S tako spremljavo pesnik
                     doseže, da začutimo, da se tu pripravlja nekaj, kar človeku nasprotuje in ga
                     ogroža; da so tu na delu sile, ki prihajajo iz temnih predelov sveta. Zvočni
                     kuliseriji ustreza tudi izbira prostora. Medtem ko se v Juliju Cezarju umor
                     pripravlja sicer v razviharjeni noči, a vendar med ljudmi, v mestu, ki je poleg
                     vsega središče civilizacije, izbirajo »polnočne črne vešče« za kraj svojega
                     sestajanja z Macbethom pusto in neobljudeno planjavo, enkrat – zadnjič – tudi
                     jamo ob reki Aherontu, ki žene svoje valove proti izgubljenim votlinam Hada.
                     Torej vedno tam, kjer je človek brez pomoči sočloveka – sam s seboj in
                     prepuščen sebi. Ko pride Macbeth sem zadnjič po nasvet, kako naj ravna naprej,
                     mu »mrke sestre« na vprašanje, kaj delajo, ko plešejo okoli kotla, odgovorijo:
                     »Dejanje brez imena.« Macbeth je že tako daleč, da ne zasluti daljnosežnosti
                     tega, kar je zajeto v teh besedah. Za celoto našega razmišljanja pa je ta
                     odgovor zelo pomemben in se bomo k njemu še vrnili.</p>
                  <p>Umetnik, kakor smo videli na primer pri Shakespearu, uvede podobe razbesnele
                     narave zato, da z njimi podpre patos notranjega dogajanja in tako zviša
                     napetost dramskega dejanja. To, kar se dogaja zunaj, poudari to, kar se dogaja
                     znotraj: ritem notranjega spora se ujame z ritmom zunanjega spora, iz obeh
                     nastane novo, enotno gibanje, ki zajame celoto sveta. Z neustavljivo silo potem
                     prikuje nase pozornost gledalcev, spremljevalcev igre. Zunanji efekti so v
                     službi bistvene dramske ekonomije. Toda ko umetnik vključi v organizacijo
                     dramskega dejanja tudi sile, ki prihajajo iz podzemlja, in sile, ki prihajajo
                     izpod neba, pokaže še nekaj drugega. Pokaže, da to, kar se dogaja v njegovih
                     protagonistih – njihovi načrti, njihove ambicije, njihova dejanja – presegajo
                     to, kar je človekova norma: da so prestopili svoje meje in postali večji od
                     sebe. To je nazadnje njihova krivda – njihova tragiška krivda, ki nosi ime
                     hybris: prestop meje.</p>
                  <p>Tak elementaren prestop meje je tudi povojna komunistična odločitev za
                     holocidni uboj nasprotnikov. Holocid je tuja beseda in pomeni dobesedno uboj
                     celote. Ta uboj je imel en sam cilj: uničiti nasprotnika fizično in duhovno,
                     izbrisati s sveta ljudi določenega političnega gledanja in politične
                     angažiranosti – nje same in njihov spomin. A to je samo nekaj abstraktnih
                     izrazov, ki ne morejo drugega kot registrirati neko dejanje in njegov obseg. Te
                     besede nimajo moči, da bi nam približale ogromnost in neznanskost dejanja, ki
                     je bilo tedaj izvršeno. Če bi hoteli to, bi morali dati svoji domišljiji
                     konkretno nalogo. Najprej bi morali pomisliti, da je vsak od tistih stotisočev
                     moral pretrpeti svojo lastno nasilno smrt. To je sto tisoč ponovitev največjega
                     nasilja, ki ga je mogoče uprizoriti na svetu – zadnjega in najvišjega nasilja,
                     ker za njim ni nobenega nasilja več. A tu ni bilo samo sto tisoč umorjenih,
                     ampak tudi nekaj sto, mogoče nekaj tisoč morilcev, ki jih moramo tudi šteti med
                     žrtve. Nemogoče je namreč, da od pogostega ponavljanja ti storilci ne bi počasi
                     postali avtomati in da ne bi z vsakim ubojem iz njih izteklo nekaj človeške
                     substance. Na neki način so umirali tudi oni. Šele če hočemo z mislijo priti do
                     živih ljudi, ki so bili ali nakovalo ali kladivo v velikem podjetju smrti, ki
                     je bilo maja in junija leta 1945 z nekaj centralami in domala brezštevilnimi
                     izpostavami postavljeno in organizirano po vsej Sloveniji, šele če napnemo
                     domišljijo in skušamo – nekaj nemogočega – pomisliti na vsakega od njih, šele
                     tedaj, ko bi se utrudili in bi se naše človeške mere začele trgati in pokati in
                     kričati, da tega ne morejo sprejeti, šele tedaj bi morda zaslutili grandioznost
                     tolikega ubijanja.</p>
                  <p>To, kar se je v Sloveniji dogajalo maja in junija leta 1945, še najbolje
                     izrazimo z besedo presežnost. Običajne besede, s katerimi opremljamo dejanja,
                     ki pomenijo napad na uveljavljeni moralni in kulturni red, nimajo v sebi moči,
                     da bi prek njih razumeli to, kar se je takrat dogajalo. Ko te besede drugo za
                     drugo postavljamo ob to, kar o tistem času vemo, morajo druga za drugo
                     priznati, da nalogi, pred katero smo jih postavili, niso kos. Zato dogajanje
                     tiste pomladi in tistega poletja ostaja zunaj jezika. To pa pomeni, da ostaja v
                     temi. Če je v jeziku vse, kar je človeško, pomeni to tudi, da je onemu dejanju
                     prepovedan vstop v človeški svet: jezik stoji kot strašni angel z gorečim mečem
                     pred njegovimi vrati in ga brani. V tem je presežnost dogajanja tiste pomladi
                     in tistega poletja. Ne samo po količini zadane in prejete bolečine – tudi po
                     njej, ker je je toliko, da človeku, ko vstopi vanjo, ne da dihati – ampak
                     predvsem po tem, da jemlje svetu to, kar je najbolj njegovega, da je namreč
                     prostor svetlobe – prostor, v katerem je stvari mogoče videti in razumeti.</p>
                  <p>Toda kje se je zločin spočel, kje se je rodil, kdo ga je negoval, od kod se je
                     napajal, da je zrasel do take velikosti? Prst, iz katere je rasel, je bil
                     leninski kompleks. Ta pa se je sestavila iz marksizma, iz evropskega, zlasti
                     ruskega anarhizma, iz emancipiranega uma – a se ne bi sestavila, ko ne bi bilo
                     prostorov, ki jih je odprl Nietzsche. Važna postaja na poti nastajanja in
                     dozorevanja zločina je bilo leto 1903, ko je leninski vzgon dobil politično
                     podobo. Pri nas se je to zgodilo pred drugo vojno na Čebinah, potem pa na
                     začetku vojne, ko so agenti leninskega kompleksa sklenili izkoristiti narodovo
                     nesrečo za realizacijo svojega projekta. Novih moči so zločinu dali umori
                     komunističnih teroristov spomladi in poleti leta 1942, zrelostno dobo pa je
                     dosegel jeseni 1943, ko je uspešno opravil zadnjo skušnjo. Zdaj je bil
                     pripravljen na vse.</p>
                  <figure>
                     <graphic url="slike_z_24/z_24_26.png"/>
                     <head>Po boju <name type="author">Simon Dan</name></head>
                  </figure>
                  <p>Zločin je bil leta 1945 torej že tu, a kdo mu je dal nalogo, ob kateri se je
                     tako dvignil, da je prerasel vse, kar se je do tedaj vedelo in slišalo? Kdo je
                     bil »skrita mati zla«, kot pravi Shakespeare v Macbethu? Vemo, da je bila v
                     zadnji analizi to komunistična partija, ki je zrasla, kot smo rekli, iz
                     leninskega humusa. A nas zanima tudi zgodovina; radi bi izvedeli, kdo je bil
                     tisti, ki je podpisal ukaz, na katerem je pisalo, kaj naj se naredi.</p>
                  <p>Tega verjetno ne bomo nikoli izvedeli. Od drugih političnih zlikovcev tega
                     stoletja se komunisti namreč ločijo tudi po tem, da so imeli ambicijo, da bi
                     bili njihovi zločini popolni: brez papirjev, brez dokumentov, brez sledu –
                     anonimni za zmerom. Vse, kar imamo, je torej osnovni zgodovinski in miselni
                     okvir, v njem pa nekaj dejstev, ki s svojo posredno govorico kažejo na ljudi,
                     ki gotovo niso bili zunaj igre, kako pomembno vlogo pa so pri koncipiranju
                     zločina imeli, tega natanko ne vemo. Milovan Djilas pravi v Vojnih spominih, da
                     se brez Titovega vedenja to ne bi bilo moglo zgoditi.</p>
                  <p>Josip Broz, imenovan Tito, je prišel na prvi povojni obisk v Ljubljano 26. maja
                     1945. V zgodnjem sobotnem jutru se je najprej ustavil v Kumrovcu – dan prej je
                     praznoval rojstni dan – potem pa se je prek Celja odpeljal v Ljubljano. Njegov
                     prihod je napovedoval in spremljal radio Svobodna Ljubljana. Na Ježici so Tita
                     pričakali njegovi partijski prijatelji, ki so bili sedaj že dobrih štirinajst
                     dni gospodarji nad mestom. Prvi med njimi je bil gotovo Boris Kidrič, posebej
                     omenjan pa je bil tudi generalmajor Lado Ambrožič, komandant vojne oblasti IV.
                     armade. Zadnji, a nikakor ne najmanj pomemben pa je bil med navzočimi
                     generalmajor Ivan Maček, »načelnik Odseka za zaščito naroda za Slovenijo«.
                     Njegova pomembnost je bila poudarjena ob dejstvu, da je z Brozovim spremstvom v
                     avtomobilu » pribrzel« tudi Aleksander Ranković.</p>
                  <p>Kidrič je pozdravil visokega gosta, Tito mu je odgovoril in podčrtal željo, ki
                     jo je bil vedno gojil, da bi na ulicah Ljubljane s svojimi prijatelji
                     »proslavili naše veliko delo«. Potem se je »ves nasmejan« popeljal s prijatelji
                     skozi špalir na Kongresni trg in se povzpel na balkon Univerze. Od tam je
                     nagovoril množico Ljubljančanov spodaj na trgu. H govoru in temu, kar je govor
                     spremljalo, se bomo še vrnili, saj predstavlja osrednje mesto v naši pripovedi.
                     A že sedaj povejmo, da je bilo navdušenje ljudi – prekipevajoče. V očeh se jim
                     je lesketala »nepopisna sreča«. Pisatelj Miško Kranjec, ki se je tudi potopil v
                     množico, je podlegel navdihu, ki ga je dobil ob otroku v naročju preproste
                     matere, »ki je doslej znal dve najdražji besedi tega sveta, besedi mama in
                     atek. Sedaj jima je pridružil še tretjo ... še večjo, še lepšo, pa tudi
                     usodnejšo, besedo Tito«. Da je podlegel navdihu, imamo pravico reči tudi zato,
                     ker je povedal več, kot je hotel, ko mu je na usta prišla beseda o Titovi
                     usodnosti.</p>
                  <p>Po govoru je Tito odšel v vladno palačo in tam so mu v »slavnostni dvorani«
                     priredili slovesno kosilo. Po kosilu se je z izbrano družbo sprehodil po
                     Tivoliju, nato pa so ga zapeljali na Grad, da bi si mesto ogledal tudi z
                     višine. Tu se je zadržal malo dlje, saj pravi poročilo, da je »šel peš po vseh
                     grajskih poteh in drevoredih«. Vodstvo je prevzel sedaj general Maček in
                     razlagal gostu stvari na Gradu in pod njim. Čisto mogoče je, da so med
                     sprehodom »po grajskih poteh« zadeli tudi na domobransko pokopališče na Orlovem
                     vrhu. Če je pokopališče bilo že razdejano, je Maček dal samo primerno poročilo,
                     če pa je bilo pokopališče še nedotaknjeno, je, spričo značaja sprehajalcev,
                     samo razumljivo, da so bila izrečena in prejeta določena navodila. Mogoče ni
                     brez pomena, da se je skoka na Grad udeležil tudi Aleksander Ranković.</p>
                  <p>Tito je ostal v Ljubljani do četrtka, 31. maja, zjutraj. Kaj je tiste štiri dni
                     od nedelje do četrtka vse počel, o tem so poročila prej skopa kot ne. Vemo, da
                     je v ponedeljek, 28. maja, obiskal Gorenjsko – kjerkoli se je ustavil, je
                     doživel navdušen sprejem – vendar je časopisno poročilo o tem obisku zelo
                     neprecizno: ne vemo natanko za kraje, kjer se je oglasil, neznano je spremstvo,
                     ne ve se, zakaj točno je odšel tja. Izvemo, da je prišel do Bleda – okoli 3h
                     popoldne – potem pa je »obiskal še več krajev po Gorenjskem«. Nekaj luči meče
                     na to pot opazka poročevalca, da je pozorno »opazoval življenje in promet«. V
                     torek, 29. maja, si je v Operi ogledal Prodano nevesto, naslednji dan, v sredo,
                     pa je sprejemal: delegacije ženskih, mladinskih in sindikalnih organizacij. To
                     je vse. Za človeka, ki je bil odgovoren za nemajhno podjetje, kar je nova
                     država brez dvoma bila, nenavadno razsipno ravnanje s časom! Praznina, ki ob
                     tem dejstvu zazija, nujno navede človeka na misel, da se je morda – če ne celo
                     zelo verjetno – bavil tudi s stvarmi, o katerih ni bilo mogoče poročati.</p>
                  <p>Vprašanje je toliko bolj vznemirljivo, ker v tistih dneh Gorenjska, pa tudi
                     Ljubljana, nikakor ni bila kak miren in idiličen prostor. V noči od 26. na 27.
                     maj se je začelo ubijanje ob Brezarjevem breznu – neposredno po Titovem nastopu
                     v Ljubljani. Tja so iz Škofovih zavodov v Šentvidu vozili najprej domobranske
                     ranjence, potem pa mogoče tudi pripadnike hrvaških in srbskih vojaških
                     formacij. Očitno se jim je mudilo pripravljati prostor za tiste, ki naj bi v
                     kratkem začeli prihajati iz Vetrinja v skladu s sporazumom med polkovnikom
                     Ivanovičem in poveljnikom štaba petega korpusa osme armade generalom Tobyjem
                     Lowom, sklenjenim 19. maja v Celovcu. V nedeljo, 27. maja, so Angleži v
                     Podrožci izročili partizanom prve domobrance. To so bili člani Tehnične čete in
                     Zbora redarstvene policije. Potem so vsak dan prihajali novi in novi deli
                     domobranskih bataljonov. Najprej so se kratko ustavili na Jesenicah in v
                     Kranju, nato pa odšli v izpraznjeni Šentvid ali naravnost ali pa prek vmesne
                     postaje v Škofji Loki. Od tu so jih takoj začeli voziti v Kočevje. Milan Zajec,
                     eden redkih, ki so se rešili iz jame pod Krenom, je bil 1. junija že v Kočevju.
                     Ko se je Tito vozil po Gorenjski, je del tega dogajanja moral vsaj videti, saj
                     je pozorno »opazoval življenje in promet«. Čisto mogoče pa je, da je šel tja
                     tudi s tem namenom, da se sestane z ljudmi, ki so bili odgovorni za izvedbo
                     Zločina. Mogoče je tudi, da si je poražene nasprotnike želel ogledati, čeprav
                     ni bil te vrste, da bi se mu ta poteza posebno prilegala. Na vsak način pa je
                     bilo treba poskrbeti za določene stvari.</p>
                  <p>Šlo je tudi za to, kako na odprtem in kako javno naj bi se stvar izpeljala.
                     Izvajalci te vrste dejanj so se v 20. stoletju razlikovali od tistih, ki se jih
                     zgodovina spominja po teh delih iz prejšnjih stoletij, zlasti tistih, ki so to
                     počeli na robu civilizacije ali pa celo kje zunaj po izgubljenih sarmatskih
                     prostranstvih. Ti so uničevali in trpinčili ljudi, posamično in množično, na
                     javnih mestih, saj so pričakovali, da bo tako v mnogo ljudi segla groza, ki so
                     jo želeli povzročiti.</p>
                  <p>Zgodovina govori na primer o Ivanu Groznem; ne samo v zgodovini, ampak tudi v
                     ljudski domišljiji – in v romanih in filmih – pa se je ohranil spomin na Vlada
                     Drakula, ki je pripadal uporni veji legitimnih vlaških kraljev iz rodovine
                     Basarabov, ki si je v 15. stoletju uzurpirala oblast. Zaradi krutosti se ga je
                     prijelo ime Hudič. Na veliko noč leta 1457 je zbral na dvorišču svojega gradu
                     premagane uporne bojarje in njihove družine. Može in žene je obsodil na kol,
                     mladina in otroci pa so morali, medtem ko so se njihovi starši zvijali v mukah,
                     obnavljati in utrjevati grad. Praznike si je izbral zato, da je moglo čim več
                     ljudi videti odurni in srhljivi prizor. Ni čudno, da je groza napolnila deželo.
                     Zgodovinarji pravijo, da je v dobi, ko Vlaška – del sedanje Romunije – ni imela
                     več kot 500.000 prebivalcev, bilo takih žrtev okoli 50.000.</p>
                  <p>V nekem pomenu 20. stoletje tega ni več preneslo. Ni več preneslo direktnega
                     stika z muko, zato je bilo treba stvar opraviti spretno – za sceno, a ne povsem
                     skrito. Nacisti so skušali zaščititi svoje ljudi, ki so sodelovali v
                     holokavstu, »z dolgo verigo birokratske odvisnosti«. Od velikega števila ljudi,
                     ki so sodelovali v organizaciji holokavsta, jih je bilo sorazmerno malo
                     udeleženih v zadnji ekipi, ki je stvari tako rekoč lastnoročno izvrševala.
                     Znano je, da je Himmler izrazil razumevanje za izpostavljenost teh ljudi in se
                     jim je zato posebej zahvalil. Učinek pa je bil dosežen: ljudem je bilo
                     prizaneseno s prizori, ki bi jih večina verjetno težko prenesla, obenem pa se
                     je vedelo, kaj se z Judi dogaja, kar zelo mnogim, morda večini, vsaj s kraja,
                     ni bilo neprijetno.</p>
                  <p>Podobno je bilo tudi v Sloveniji. Slovenski holokavst so njegovi arhitekti
                     koncipirali tako, da je bil javen in ni bil javen. Javen ni bil zato, ker so ga
                     izpeljali stran od ljudi, v gluhoti in slepoti noči in gozdov. Poleg tega se o
                     njem ni smelo govoriti, ne takrat ne pozneje. Javen pa je bil zato, ker se je o
                     njem sicer le šepetalo, a so zanj vedeli praktično vsi. Redke izjeme so bili le
                     nekateri visoki oznovski in knojevski oficirji, ko so odgovarjali na vprašanja
                     parlamentarne komisije za povojne poboje. Vsi drugi pa so zanj vedeli in učinek
                     je bil dosežen. Ker je bil ovit v skrivnost in se je o njem samo šepetalo, se
                     delovanju strahu v izoliranem in samemu sebi prepuščenem posamezniku ni imelo
                     kaj upirati. Doseglo se je tako dvoje: občutje javnosti ni bilo neposredno
                     napadeno in žaljeno, dežela pa je bila učinkovito ustrahovana. Ustrahovani so
                     bili predvsem tisti, ki so bili odgovorni za kontinuiteto kulture.</p>
                  <figure>
                     <graphic url="slike_z_24/z_24_27.png"/>
                     <head>Svečnik na robu Roga <name type="author">Mirko Kambič</name></head>
                  </figure>
                  <p>V četrtek, 31. maja, se je Tito odpeljal na obisk v Celje in Maribor. Spet so
                     se pokazali stari varnostni ukrepi: kot Ljubljančani so bili tudi prebivalci
                     teh dveh krajev obveščeni o njegovem prihodu šele nekaj ur prej, osrednja
                     časopisa Slovenski poročevalec in Ljudska pravica pa sta širšo javnost o obisku
                     obvestila v soboto, 2. junija. Tudi kraji, kjer se je v obeh mestih zadrževal,
                     niso navedeni. Za Celje vemo samo, a je bil sprejem triumfalen, da ga je
                     pričakal komandant III. armade Kosta Nadj, da je obšel častno četo in da se je
                     nato »umaknil v prirejene prostore«; da se je tu Kidrič od njega poslovil in da
                     je gost nadaljeval pot v Maribor v spremstvu visokih oficirjev: kdaj in kje se
                     je vse to dogajalo, o tem ne vemo nič.</p>
                  <p>V soboto, 2. junija, sta oba dnevnika prinesla poročilo o koncu Titovega obiska
                     v Sloveniji. Tito se je po Mariboru v petek, 1. junija, prek Celja odpeljal
                     nazaj na Hrvaško. V Celju so mu pred odhodom priredili še slovesno kosilo.</p>
                  <p>Ko danes gledamo nazaj na tisti čas, najprej pomislimo na to, da se prvi človek
                     novonastale komunistične Jugoslavije vozil po Sloveniji v času, ko je ta
                     postala prostor Zločina. Po mestih so ga pozdravljale množice, tam so bile
                     tribune, zastave, cvetje, godba, za temi rečmi – ne prav daleč stran, morda
                     nekaj sto metrov, morda nekaj kilometrov – pa so tulile sirene v na hitro
                     postavljenih podjetjih smrti. Stotisoč smrti – kako mogočna dobrodošlica novemu
                     gospodarju! Zakaj Tito je bil gospodar, njegov resnični status je bil status
                     bossa: imel je v rokah vojsko, policijo, državni aparat, predvsem pa partijo.
                     Lahko je odločal o vsaki najmanjši stvari, pazil pa je, da se je v resnično
                     važnih stvareh to tudi v resnici zgodilo. Vladal je srečno petintrideset let in
                     redki so ga v tem presegli: med drugimi cesarja Avgust in Franc Jožef in
                     cesarica Viktorija. A kljub vsemu je bil <emph>n i č.</emph> Država, ki jo je
                     postavil in vodil, se je začela z Zločinom in se je končala z Zločinom. Vmes pa
                     je bilo nasilje, ki je iz ljudi naredilo bitja z dvojnim obrazom in dvojno
                     mislijo – komaj sposobnih za življenje. Zato je bil nič in s tem ničem je bilo
                     zaznamovano življenje mnogih – življenje, ki vemo, da je kratko in samo
                     enkrat.</p>
                  <p>Tudi v Celju in Mariboru je Tito lahko, če je, kakor na Gorenjskem, »opazoval
                     življenje in promet«, videl katerega od prizorov iz verige dogodkov, ki jih tu
                     opisujemo. V četrtek, 31. maja, je prek Maribora prišel v taborišče Teharje
                     Rupnikov bataljon, prav na dan, ko se je v Celju mudil Tito. Z dodatnimi četami
                     je bataljon štel 1.500 ljudi, kar ni neopazna skupina. V petek, 1. junija, ko
                     se je Tito prek Celja vračal v Zagreb, so kmalu po osmi uri na celjsko
                     železniško postajo pripeljali dele 4. ali gorenjskega polka in dele 3. ali
                     Kunstljevega polka, kakih 3.000 domobrancev. Po znanih dogodkih pred železniško
                     postajo so domobrance vodili po celjskih ulicah proti Bukovžlaku. Pot, ki ne
                     more biti dosti daljša od treh kilometrov, je trajala do poznega popoldneva.
                     Težko verjetno se zdi, da Tito česa od tega ne bi bil videl, nujno pa seveda
                     ni. Prav gotovo pa je bil o vsem obveščen, saj ga je moralo zanimati
                     uresničevanje Načrta. Da se je v njegovem spremstvu o vsem govorilo, smo
                     upravičeni misliti tudi zato, ker je Zločin sedaj prehajal v slovensko fazo: s
                     slovenskimi izvrševalci in slovenskimi žrtvami. Dokumentov pa ni, ker jih
                     teorija o popolnem zločinu ne dopušča.</p>
                  <p>Vrnimo se sedaj k Titovemu ljubljanskemu govoru. Medtem ko je govoril, so se v
                     prostoru namreč ustvarile razmere, ki so bile že po sebi nenavadne, poseben
                     pomen pa dobijo, če jih povežemo s tem, kar je Tito v tem govoru povedal. Med
                     govorom se je namreč razbesnela nevihta, ki je bila tako silovita, da je ostala
                     v spominu vseh, ki so tedaj tam bili, poseben vtis pa je naredila na
                     poročevalce obeh dnevnikov. Se preden je Tito nastopil, »se je nebo stemnilo in
                     oblaki so se začeli kopičiti na nebu nad trgom«. Potem se je ulilo: »Ploha je
                     neusmiljeno bila ob množico«. Z dežjem se je iz oblakov usipala toča. Nebo nad
                     trgom je postalo črno in lilo je kakor iz škafa. »Voda je lila od vseh strani«
                     in v potokih drla po Kongresnem trgu. Eden od časnikarjev je svoje vtise
                     izrazil z besedami: »Vse temne, elementarne sile so se zbrale in udarjale ...«
                     Tone Seliškar, ki je bil pisatelj, je naslednji dan sobotno dogajanje povzel v
                     vznesen stavek: »Nebo ga je sprejelo z gromom in bliskom.« Tito je govoril »med
                     grmenjem, dežjem in točo« in med ljudmi – o, vedno praktična slovenska pamet! –
                     se je že slišalo, da »bi bilo morda dobro, da bi prekinil za nekaj minut svoj
                     govor«. Toda Titove »jeklene besede« niso nehale padati na množico, čeprav jih
                     v divjanju razbesnele nevihte ljudje niso prav slišali in tudi govornika se je
                     za slapovi dežja komaj videlo.</p>
                  <p>Med to govorico vzkipele narave so bili izrečeni tudi tisti trije ali štirje
                     stavki, ki so se neposredno dotikali Zločina. Z njimi je govornik najprej
                     obvestil poslušalce o nekem izvršenem in dokončnem dejstvu: »Kar se tiče onih
                     izdajalcev ... to je stvar preteklosti. Roka pravice, roka maščevalka našega
                     ljudstva je že dosegla ogromno večino, a samo manjšemu delu izdajalcev se je
                     posrečilo pobegniti pod okrilje pokroviteljev izven naše dežele.« S temi
                     besedami je govornik mislil na vojake različnih armad in civiliste, ki so bili
                     zajeti na poti od Brežic do Celja, in potem, ko se je reka razdelila, na kraku,
                     ki je tekel od Celja do Maribora, in na kraku, ki se je raztezal od Celja do
                     Slovenj Gradca in naprej do Pliberka. Obenem pa je mislil tudi na tiste, ki so
                     bili tedaj že onkraj Karavank na Vetrinjskem polju. Torej predvsem na Slovenske
                     domobrance. In glede teh je sedaj nadaljeval: »Ta manjšina ne bo nikoli več
                     gledala naših divnih planin, naših cvetočih polj. <emph>Če bi se </emph>
                     <emph>to vendarle zgodilo, bo to trajalo zelo kratek čas</emph>.« Te ominozne
                     besede, ki jih je malo ljudi slišalo in še manj do kraja razumelo, so se začele
                     uresničevati zelo kmalu, v nekem smislu še isti večer ob Brezarjevem
                     breznu.</p>
                  <p>Za nas, ki iz neke daljave gledamo na ta čas, imajo te besede poseben pomen:
                     Napoved zločina, ki je bil izvršen nad narodom kot narodom – napoved Zločina.
                     Ta zločin je imel značaj genocida ali, bolj natančno, politicida: uničenje dela
                     naroda v njegovi specifični političnosti. Političnost je, v nasprotju z narodom
                     in raso, civilizacijska komponenta človekovega obstajanja v zgodovini. Zato je
                     uboj politične skupine civilizacijski uboj: uboj ljudi, kakor jih je oblikovala
                     civilizacija. Ob tem dobi dejstvo, da je bil uboj objavljen z balkona narodove
                     najvišje civilizacijske ustanove, pomen, ki nam odkriva – kolikič že! –
                     bistveno sestavino komunističnega posega v zgodovino: odsotnost rešpekta,
                     odsotnost sramu. Da so mogli dosegati uspehe, kakršne so dosegali – in bili so
                     zares veliki – so morali najprej odvreči vsak sram. Domobranci so med vojno
                     tudi imeli zborovanje na Kongresnem trgu, a niso šli na Univerzo, ampak so si
                     postavili provizorične odre; ljudje slovenskega demokratičnega upora v letih od
                     1988–1990 so tudi zborovali na Kongresnem trgu, pa tudi niso šli na Univerzo,
                     ampak so si postavili svoje tribune. S tem so oboji o sebi nekaj povedali:
                     povedali so, da se nočejo polastiti ne zgodovine ne civilizacije. Komunisti pa
                     so prav to naredili – a so to naredili tako, da so s tem iz civilizacije
                     izstopili.</p>
                  <p>Takšna, daljnosežna, za toliko ljudi usodna, po izvoru temna in neznana je bila
                     vsebina besedi, ki so prišle z balkona slovenske Univerze v soboto 26. maja
                     1945. Ko smo opozorili na spremljavo, ki jo je narava priredila tem besedam,
                     seveda nismo mislili na nobeno stvarno zvezo med govorico narave in govorico
                     besedi, ki so bile tam izrečene. Nismo hoteli na primer reči, da je bil tako
                     dan kak omen v antičnem pomenu besede: kakor da bi se narava, ob tem, kar je
                     bilo tam izrečeno in mišljeno, tudi sama v grozi prebudila in spregovorila.
                     Nobene vzročne ali posledične zveze nočemo videti med enim in drugim. Še manj
                     bi dovolili, da bi nam kdo podtaknil namero, da želimo interpretacijo razširiti
                     z nadnaravno dimenzijo, čeprav je res, da obstajajo med nebom in zemljo stvari,
                     ki jih še opazili nismo, kaj šele razumeli.</p>
                  <p>Vsega tega se hočemo vzdržati in ostati strogo v mejah estetike, v izvorno
                     grškem pomenu te besede. Danes ta beseda pomeni stvari, ki imajo kaj opraviti z
                     lepoto, nastala pa je iz grške besede, ki je pomenila zgolj čutenje, občutenje
                     in dojemanje, pa tudi spoznavanje in razumevanje. Torej, sprejemanje sveta s
                     čuti in razumom. Ko pravimo, da hočemo ostati v mejah estetske interpretacije,
                     hočemo torej povedati dvoje: da lahko prvič upravičeno in brez vsakega nasilja
                     vidimo med prvinami tega, kar je bilo tam izrečeno, in prvinami sočasnega
                     naravnega dogajanja takšno podobnost in sorodnost, da se oba pojava povezujeta
                     – v estetiki, se pravi, v občutenju – v celoto; drugič pa čutimo, da nam
                     kuliserija, ki jo je narava postavila nekim besedam, pomaga, da te besede vsaj
                     globlje občutimo, če ne že popolnoma razumemo. Seveda se je vse to lahko
                     zgodilo šele pozneje, ko smo se, poučeni od poznejše zgodovine, v spominu
                     vrnili nazaj k izvornemu prizoru.</p>
                  <p>V nasprotju s Titovimi besedami, ki so bile splošne, higienične, zdržane in
                     pitijsko zavite v podobe, so bili ljudje, ki so se pred Titovim nastopom in po
                     njem oglašali na nižji ravni, bolj določni. V članku Toneta Seliškarja
                     Maščevanje je strašna beseda, je zaslediti zahtevo po holocidnem obračunu z
                     nasprotniki. Pisatelj je namreč terjal, da morajo biti žrtve »tako maščevane,
                     da bo to maščevanje seglo do samih najglobljih korenin. Mi ne bomo posekali
                     samo gnilega drevesa, mi bomo tudi njegove korenine izruvali in jih požgali, in
                     zemljo, v kateri je raslo tako drevo, bomo deset klafter globoko prekopali, da
                     ne bo ostalo za takim drevesom niti najmanjše kali.« Pisatelj svari sodobnike,
                     da bi se jih mrtvi sramovali, če bi »sprejeli enega samega teh zločincev in mu
                     odpustili«.</p>
                  <p>Seliškarjev članek je pravzaprav odmev na Vidmarjev govor v soboto, 19. maja,
                     en teden pred Titovim nastopom v Ljubljani, ob pokopu turjaških žrtev.
                     Slovenski poročevalec ne prinaša integralnega besedila, pač pa povzema njegovo
                     vsebino: predsedniku Slovenskega narodnoosvobodilnega sveta prihaja na ustnice
                     težka beseda: maščevanje. Toda to ne bo slepo, brezumno, bestialno maščevanje,
                     ki je vodilo okupatorjeve hlapce in krvnike reakcije do tako strahotnega in
                     nizkotnega zločina. Takega maščevanja borci za svobodo niso poznali in ne
                     poznajo. Vseeno pa mora iz naroda izginiti vse, kar je podlega, gnilega,
                     bestialnega. Zločinci morajo biti kaznovani. Zato apelira na zaveznike, naj jih
                     poiščejo in izročijo. Vidmar je pokazal, da je angažiran intelektualec in je
                     čisto pozabil na Turjak iz leta 1943, ko so komunisti dan po vdaji pobili 35
                     ranjencev. Pozabil je tudi na Velike Lašče, ko so komunisti dan za tem pobili
                     60 ujetnikov; na Jelendol, ko so komunisti dober mesec za tem pobili še 129
                     ujetnikov; na Mozelj, ko so komunisti pobili novih 114 ujetnikov. Naj bo
                     dovolj.</p>
                  <p>Tako so nekateri vidni možje besede pomagali ustvarjati ugodno ideološko
                     stanje. Pri tem so se zavedali, da ni dovolj, klicati na nasprotnike ogenj in
                     žveplo, ampak je treba vzporedno povzdigovati svojo stran. K tem poskusom, ki
                     jih v takratnem časopisju dobesedno mrgoli, spada tudi Seliškarjev stavek iz že
                     citiranega članka: »Mi smo zidarji novih, svetlih, sončnih časov; naša dejanja
                     so čista, jasna, vsakemu poštenemu človeku razumljiva.« V tem smislu je Metod
                     Mikuž – kot duhovni gospod je prispeval premišljevanje o binkoštih – v
                     Slovenskem poročevalcu 23. maja izrazil bojazen, da bodo partizani ostali za
                     zmerom nerazumljeni; da povprečni ljudje nikoli ne bodo do konca razumeli »duše
                     in srca pravega in resničnega partizana«. Po svoje mu je to sicer razumljivo,
                     zakaj po toliki izdaji v lastnem narodu si je »pravzaprav težko zamisliti, da
                     ostane človek dober«.</p>
                  <p>Tako so se stvari pripravljale. Danes komaj verjamemo, da se je moglo tako
                     govoriti, v tedanji temperaturi pa je to bilo ne samo možno in pohvalno, ampak
                     tudi učinkovito. Ustvarjala se je tako atmosfera in se vzdrževala.</p>
                  <p>In atmosfero je bilo treba vzdrževati; 7. junija je bil objavljen zakon o
                     Sodišču slovenske narodne časti. Tu ni šlo za »izdajalce, ki so se zvezali s
                     sovražnikom«. Ti so bili tedaj zvečine že po jamah in breznih. Tu so bili
                     mišljeni ljudje, ki naj bi v stiku z okupatorjem premalo pazili na svojo
                     narodno čast: trgovci, tovarnarji, obrtniki, učitelji, igralci, umetniki. Dan
                     za tem je v Slovenskem poročevalcu Josip Vidmar objavil svoje razmišljanje o
                     zakonu. Takole pojasnjuje njegovo vlogo: »Pravilno in vzgojno, moško je,
                     človeška dolžnost je, ugotoviti to nezadostnost posameznikov, jih pred obličjem
                     naroda kaznovati ter jih s tem do nadaljnjega izločiti iz naše častne
                     skupnosti.« Vidmarju se je zdelo pomembno, da v tem velikem podjetju narodovega
                     očiščevanja sodelujejo vsi, saj je »vsak posameznik globoko zavezan
                     sodelovati«. Vidmar vidi usodno pomanjkljivost v tem, da si nekateri, zlasti po
                     mestih, pomišljajo »ovajati«, češ da se jim zdi »ovajanje nečasten poseg«.
                     Svoje rojake hoče prepričati, da je to »ničev pomislek«.</p>
                  <p>Dan pred Titovim prihodom v Ljubljano je Josip Vidmar objavil v Slovenskem
                     poročevalcu poglobljeno razmišljanje o gostu. Skušal je predstaviti Slovencem
                     »lik maršala Tita«. Večkrat si je že bil zadal težko vprašanje: Kdo je Tito?
                     Zanimala ga je »njegova človeška podoba«. Ni in ni našel odgovora, ki bi ga
                     zadovoljil. V stiski je pomislil na velike in pomembne postave svetovne
                     zgodovine, če bi mu morda katera od njih dala ključ do notranjosti tega
                     človeka. Poizkusil je »z mehikanskim junakom Juarezom, z orleansko junakinjo
                     Ivano D'Arcovo«. A je moral to metodo zavreči, ker je ugotovil, »da ni nobeden
                     v tako težkih okoliščinah dosegel tako velikih uspehov kakor Tito«. Potem pa ga
                     je srečal v Jajcu in to ga je odrešilo. Pogosto je bil v njegovi družbi in pri
                     obedu in večerji je sedel »na njegovi levici«. Opazoval ga je »sproščen, skoraj
                     bi dejal, olajšan«. Na njem je namreč ugotovil »nekaj zanosnega in vznesenega,
                     nekaj trdo realnega in hkrati vzvišenega«. Višek njegovega postopnega
                     doumevanja Titovega lika pa je bil trenutek, ko so mu na njegov predlog
                     podelili naslov »maršal Jugoslavije«. Trenutek je bil važen, tako rekoč
                     kritičen: opazoval ga je z »nenasitno, ostro pozornostjo«. Kar je videl, je
                     bilo dokončno in je v njem ostalo: videl je ne samo, da je »vodstvo naše
                     zgodovinske stvari v pravih rokah«, ampak tudi, da so to roke »človeka, ki je
                     posvečen«.</p>
                  <p>To je brez dvoma navdihnjeno in prodorno besedilo. Z njim se lahko kosajo – a
                     to nas nikakor ne preseneča – samo pozdravne besede, ki jih je 30. maja kot
                     vodja majhne delegacije umetnikov izrekel Oton Zupančič na sprejemu pri Titu:
                     »Tovariš maršal! Dragi maršal Tito! Tukaj smo predstavniki slovenske besede.
                     Bila je zaničevana, ponižana, oskrunjena, vzeta nam je bila. Vi ste nam jo
                     osvobodili, Vi ste nam jo vrnili in mi Vam obljubljamo, da bomo služili isti
                     stvari, za katero ste se Vi borili, veliki naš maršal.«</p>
                  <figure>
                     <graphic url="slike_z_24/z_24_28.png"/>
                     <head>Z molitvijo in pesmijo – Slovesnost na Rogu<name type="author">Bogomir
                           Štefanič ml.</name></head>
                  </figure>
                  <p>Veliko povojno morijo, ki je pokosila posameznike in cele družine in ki je
                     usodno prizadela narod v celoti, so spremljala, kot smo videli, znamenja, ki z
                     morijo sicer niso imela vzročne zveze, a so nas s svojo govorico opozarjala na
                     njeno neznanskost. Spremljale pa so to morijo tudi besede ljudi, ki se na
                     besede posebej razumejo in jih znajo umetelno postavljati. V nekem izjemnem
                     trenutku so določeni ljudje izrekali besede, ki morije niso samo Spremljale,
                     ampak so imele z njo realno zvezo. Ko danes gledamo nazaj, ne moremo, da ne bi
                     videli, da so te besede hotele biti opravičilo, včasih celo poziv. To so bile
                     besede sovraštva in strahu – dveh otrok – dvojčkov, ki nikoli ne manjkata za
                     mizo, kjer reže kruh revolucija, »skrivna mati z1a«. A zakaj so se ji zapisali?
                     Ali niso dovolj vdano poslušali prastare govorice svojega naroda in njegove
                     omike? Vprašanja bi tako lahko nadaljevali, dokler ne bi končno obstali pri
                     zadnjem in najodločilnejšem: Kaj pa je potem to, umetnost? Kaj pa je potem to,
                     kultura?</p>
                  <p>Ne bi se nam zdelo čisto prav, če bi to razmišljanje končali, ne da bi se še
                     prej ustavili pri tistih, ki smo jih komaj omenili, a so bili v sredini
                     dogajanja. To bomo storili tem rajši, ker se bomo v prostoru, kamor bomo morali
                     vstopiti, če jih bomo hoteli doseči, znašli ne v temi, ampak v svetlobi. Kaj s
                     tem mislimo, bomo na dostojen in prepričljiv način pokazali s podobo neke žene,
                     s podobo, ki je enako pretresljiva kot čudovita in tolažljiva.</p>
                  <p>Edith Stein, krščanska filozofinja in judovska mučenka, je študirala
                     modroslovje pri slavnem Edmundu Husserlu. Leta 1922 je, enaintrideset let
                     stara, stopila v katoliško Cerkev, devet let pozneje, ko je bila že znana
                     pisateljica, pa se je odločila za karmeličanski red. Leta 1938, ko je v Kölnu,
                     kjer je živela, postalo zanjo prenevarno, ji je red našel zatočišče v
                     karmeličanskem samostanu v Echtu na Nizozemskem. Toda 1940 so Nemci zasedli
                     tudi to deželo. Judom, ki so bili krščeni, skraja ni pretila neposredna
                     nevarnost. Ko pa so konec julija leta 1942 po cerkvah prebrali pismo
                     nizozemskih škofov, s katerim so ti obsodili preganjanje Judov, so se razmere
                     spremenile. Že v nekaj dneh je namreč sledilo maščevanje: duhovnike in nune
                     judovskega izvora so začeli zapirati in jih odvažati na vzhod v Nemčijo.</p>
                  <p>Dne 2. avgusta se je pred samostanom v Echtu ustavil policijski avto. Zahtevali
                     so dve osebi: sestro Benedikto – Edith Stein – in njeno rodno sestro Rozo, ki
                     je tudi našla zatočišče v Echtu in kot karmeličanska tretjerednica služila na
                     samostanski porti. Sestra Benedikta je počakala, da se je Roza poslovila od
                     prednice, potem pa jo je prijela za roko in izrekla besede, ki so vsem navzočim
                     ostale v spominu in pozneje obšle v svet: »Pridi! Pojdiva za najin narod.«</p>
                  <p>Tri leta pred prihodom v Echt je Edith Stein ali sestra Benedikta napisala
                     oporoko. Končala jo je takole: »Že sedaj z veseljem sprejemam smrt, ki mi jo je
                     Bog namenil, v popolni podreditvi Njegovi najsvetejši volji. Gospoda prosim, da
                     sprejme moje življenje in mojo smrt za posvetitev in spopolnitev našega reda,
                     za karmel v Kölnu in karmel v Echtu; kot zadoščenje za nevero judovskega
                     ljudstva, da bi tako tudi njegovi sprejeli Gospoda in bi njegovo kraljestvo
                     prišlo v slavi; za rešitev Nemčije in za mir na svetu; za moje sorodnike, žive
                     in mrtve, in za vse, ki mi jih je Bog dal, da se nobeden od njih ne bi
                     zgubil.«</p>
                  <p>Med tistimi, ki so na teharskem pesku čakali, da jih odpeljejo na morišče, in
                     tistimi, ki so jih v Kočevju tlačili na kamione, da jih odpeljejo v roške
                     gozdove, prav gotovo ni bilo nikogar, ki bi ponovil besede, ki jih je v nekem
                     drugem kraju in v nekih ne tako različnih časih izgovorila sestra Benedikta.
                     Toda nekje na zadnjih kilometrih njihove poti se je – ne vsem, a zelo mnogim –
                     izmučena misel rešila v natanko isti prostor smisla in svobode, kot ga je
                     začutila in izrazila Edith Stein. Smrti niso iskali in, če bi bilo le kako
                     mogoče, bi se ji gotovo izognili. Toda, ko so videli, da je pred njimi in da ni
                     nikamor več nobene poti, so jo sprejeli. Na deset tisoč načinov je bilo to
                     sprejetje izraženo. V resnici sploh ni bilo izraženo, a Tisti, ki že iz ene
                     same črke in iz enega samega glasu ubogega človeka razbere celo zgodbo
                     njegovega srca, je tisto, kar je v vsakem od njih zatrepetalo, razumel in
                     sprejel. Mnogi pa so – tudi to se je ohranilo – še s človeškimi močmi, v sebi
                     ali na glas, povedali stavke, ki so bili po obliki različni, a so se vsi stekli
                     v en pomen: Pojdimo za naš narod!</p>
               </div>
            </div>
         </div>
         <div type="div1">
            <head>Slovenske teme - pomlad '97 </head>
            <div type="div2">
               <head>Ovire na poti v demokracijo </head>
               <docAuthor>Peter Gosar</docAuthor>
               <div type="div3">
                  <p>V političnem življenju naše države smo bili zadnje mesece priča burnemu vrenju,
                     medstrankarskim spopadom in drugim dogodkom, ki so vzdramili tudi mnoge za
                     splošna družbena vprašanja precej ravnodušne in nezainteresirane državljane.
                     Kaj seje pravzaprav dogajalo? Zvrstile so se državnozborske volitve, referendum
                     o izbiri volilnega sistema, konstituiranje državnega zbora, volitve mandatarja,
                     težavno konstituiranje vladne koalicije in mandatarjev predlog za zasedbo
                     ministrskih resorjev. Vse to je spremljala vrsta povezanih in enako ali še bolj
                     pomembnih dogodkov.</p>
                  <p>Rezultati volitev so dajali upanje, da se bosta slovenski narod in država
                     počasi le izkopala iz objema tranzicije na poti v normalno moderno demokratično
                     družbo. Razvoj dogodkov po volitvah v tem pogledu ne daje dosti upanja.–</p>
                  <p>Pravo stanje stvari navadno bolje osvetlijo spremljajoči dogodki. Navedimo jih
                     nekaj.</p>
                  <p>Mandatar dr. Drnovšek je bil izvoljen s 46. glasom poslanca SKD, ki se je takoj
                     po volitvah izneveril stranki in volivcem. Dr. Drnovšek je poslancu čestital za
                     to nečastno dejanje, podpisal z njim pogodbo, ki obvezuje le eno stran, in to
                     slovesno razglasil na tiskovni konferenci.</p>
                  <p>Nacionalna stranka je volilno strategijo gradila na brezobzirnih napadih na
                     Cerkev, in to na način, ki je sramoten za civilizirano družbo. S tem je
                     premišljeno podirala mostove k spravi in sožitju med Slovenci. Ne bi bilo
                     vredno govoriti o tako nepomembni stranki, na pravo mesto jo je postavil klavrn
                     volilni rezultat, če je ne bi mandatar dr. Drnovšek vključil v vladno koalicijo
                     in zaupal pomembno mesto ministra za notranje zadeve ravno poslanki te
                     stranke.</p>
                  <p>Dogodki, ki so spremljali razpis referenduma o izbiri volilnega sistema, so
                     očiten dokaz, kako so poslanci, predvsem iz vladajoče stranke LDS, izigravali
                     referendumsko zahtevo 43.000 volivcev in kršili ustavo. Vtis je bil, kot da so
                     poslanci izbranci, ki se jim ni treba ozirati niti na narod niti na ustavo.
                     Sistem, ki to dopušča, ima v sebi klice diktatorskega režima.</p>
                  <p>Politične razmere, v katerih živimo, ponazarjata tudi predlog Janeza
                     Kocijančiča za odpoklic generalnega javnega tožilca Antona Drobniča in popoln
                     zastoj pogajanj o ureditvi odnosov med državo in Cerkvijo.</p>
                  <p>Volivci smo pri političnem dogajanju v glavnem le zunanji opazovalci in si le
                     težko ustvarimo celostno in verodostojno sliko o stanju naše družbe. Dejanja,
                     opredelitve in vedenje politikov ter vidnejših družbenih delavcev ob za družbo
                     pomembnih dogodkih in pojavih žal razmeroma hitro tonejo v pozabo. Slovenci
                     gotovo, ne vem kako je pri drugih narodih, dosti prehitro pozabljamo in
                     oproščamo praktično vse, kar naredi vodilna garnitura naše družbe, pa četudi
                     gre za dejanja izredno dvomljive narave, presojano z moralnega, socialnega ali
                     pravnega zornega kota. Zdi se, da je to posledica preteklega petdesetletnega
                     obdobja, ko je bilo vedno dobro vse, kar je naredila partija.</p>
                  <p>Volivci imamo neposreden vpliv na vodenje države le vsaka štiri leta ob
                     volitvah poslancev v državni zbor. Z glasom za poslanskega kandidata in njegovo
                     stranko izražamo tudi zaupanje in dajemo podporo strankinemu programu in viziji
                     vodenja države v prihodnjih štirih letih. V razvitih demokratičnih družbah je
                     izbira volivca, koga in katero stranko bo volil, odvisna od najrazličnejših,
                     včasih tudi iracionalnih razlogov. Odločajo osebne kvalitete kandidata, kot
                     sposobnost, poštenost, čut odgovornosti, zvestoba do volivcev, pa tudi osebna
                     privlačnost, sposobnost komuniciranja in drugo. Pomembni so dosedanji uspehi
                     stranke, ki ji kandidat pripada, pa tudi njeni načrti za prihodnost, in to
                     predvsem v gospodarstvu, socialni zaščiti, skrbi za kvaliteto življenja
                     revnejših slojev, varstvu okolja ter urejenosti družbe. Vidiki ideološke in
                     svetovnonazorske narave so pri velikih strankah praktično nepomembni.</p>
                  <p>Pri nas je moderna demokracija za zdaj le ideal, ki se mu zelo počasi
                     približujemo. Na poti v demokratično družbo nas ogrožajo ostanki in usedline
                     preteklosti. Življenje, miselnost in ravnanje naše družbene skupnosti je
                     zaznamovano bolj, kot si navadno predstavljamo, z mračnim polstoletnim bivanjem
                     v izrazito nedemokratični družbi. Zato je tudi izbira našega volivca, koga bo
                     volil, bistveno drugačna.</p>
                  <p>Svetovnonazorski in ideološki vidiki imajo v takih razmerah večjo težo. Poleg
                     tega ima odločilno vlogo pri izbiri politične stranke njena sposobnost in trden
                     namen, da se bo borila proti krajam družbenega premoženja, gospodarskemu
                     kriminalu, mafiji, za pravno državo, proti družbenemu razslojevanju, za zaščito
                     revnejših plasti in zmanjševanje brezposelnosti. So to problemi, s katerimi se
                     morajo ukvarjati tudi razvite demokracije, vendar znatno manj. Pri nas je
                     zanimanje volivca bolj usmerjeno k vprašanjem odpravljanja negativnih pojavov
                     in manj k vprašanjem načrtovanja bolj perspektivne in humane družbe.</p>
                  <p>Kaj vse je narobe z našo družbo? Noben seznam odgovorov ne more biti popoln.
                     Brez dvoma pa spada med ključne probleme našega sedanjika pomanjkanje vrednot
                     na splošno, predvsem pa v socialni etiki in morali. Nadalje imamo Slovenci
                     izredno šibak čut za državotvornost.</p>
                  <p>Pri človeku pripisujemo glavi poseben pomen. Tam naj bi imela svoj dom naša
                     duševnost, razum in čustva. Tam padajo odločitve o naših dejanjih in obnašanju.
                     Vzroke za stvari, ki so narobe v naši družbi, moramo iskati najprej v glavah
                     tistih, ki so na družbeni lestvici postavljeni najvišje. Ti odločilno vplivajo
                     na to, kakšen vrednostni sistem prevladuje v družbeni skupnosti, in so glavni
                     oblikovalci javnega mnenja. Razmere, v katerih smo živeli dolga desetletja po
                     drugi svetovni vojni, so povzročile, da so nekatere tradicionalne vrednote in
                     vrline postopno izgubljale veljavo. Mislim predvsem na vrednote in vrline, ki
                     izvirajo iz visoko postavljenih moralnih in etičnih norm in se med drugim
                     zrcalijo v poštenju, nepodkupljivosti, doslednosti, pokončnosti, samozavesti,
                     izostrenem socialnem čutu in čutu za pravičnost.</p>
                  <p>Spominjam se uglednega ljubljanskega pravnika, ki je bil po vojni nekaj časa
                     zaprt kot politični zapornik v sodnih zaporih v Ljubljani in pozneje po
                     pravnomočni oprostilni sodbi izpuščen. Bolj kot tegobe zapora in morebitna
                     obsodba ali oprostitev ga je skrbelo, kako bo samo dejstvo, bil je osumljen
                     kaznivega dejanja, vplivalo na njegovo čast in ugled v družbi. Bil je pač
                     človek starega kova.</p>
                  <p>V sedemdesetih letih je bil nemški kancler Helmut Schmidt znan po prizadevanjih
                     za zmanjšanje napetosti med zahodnimi državami in komunističnim vzhodnim
                     blokom. Schmidt je bil predsednik socialdemokratske stranke in politik z
                     izrednim ugledom in spoštovanjem doma in v tujini. Mnogi so mu očitali, da je
                     preveč popustljiv do vzhodnega bloka. Zanimivo je stališče Franza Josefa
                     Straussa, predsednika opozicijske bavarske krščanske socialne unije. Soglašal
                     je, da je potrebno sožitje med Zahodom in Vzhodno Evropo ter trgovanje s
                     komunističnimi deželami. Vendar pri tem Zahod ne sme dajati kakršnihkoli
                     moralnih ali intelektualnih koncesij komunističnim sistemom. V luči tega je
                     poučno obnašanje precejšnjega dela naše inteligence v prejšnjem totalitarnem
                     sistemu. Inteligenca je seveda sodelovala s komunistično oblastjo. To je bilo
                     normalno in nujno. Žal je bil precejšen njen del tudi pripravljen na velike
                     koncesije v duhovnem in intelektualnem pogledu. Humanistična inteligenca je
                     filozofsko, ideološko, pravno, ekonomsko in sociološko utemeljevala
                     nedemokratični sistem, tehniška pa je v strokovno spornih mnenjih in
                     ekspertizah izpolnjevala in potrjevala želje oblastnikov. Tako obnašanje je
                     značilno za inteligenco v vseh komunističnih sistemih. Razumnike je partija
                     potrebovala za dosego svojih ciljev, nikoli pa jih ni spoštovala, ker so bili
                     naprodaj že za majhne usluge in privilegije. Posledice so se pokazale v splošni
                     eroziji moralnih vrednot in razbohotenju oportunizma. Čast, pokončnost,
                     poštenost, nepodkupljivost so izgubljale veljavo. Razvita je bila teorija več
                     moral. Posledice tega čutimo prav zelo tudi danes. Vodilni družbeni sloj je še
                     vedno močno obremenjen in zaznamovan z vzgojo, šolanjem in delovanjem v sistemu
                     enoumja. To opazimo na vsakem koraku. Zato bo preteklo še veliko časa, da bomo
                     postali normalna, demokratična in tolerantna družba. V nadaljevanju bomo
                     opozorili na nekatere nenormalnosti in nevarnosti, ki pretijo v naši
                     družbi.</p>
                  <p>Začnimo z mitom o narodnoosvobodilnem boju. Mit o NOB se še vedno vztrajno goji
                     in propagira. V zadnjem času še celo bolj kot pred nekaj leti. Mit pomaga pri
                     ohranjanju privilegiranih položajev v družbi, potrebujejo pa ga tudi privrženci
                     neobrzdanega liberalizma v boju proti vsem, ki se zavedajo, da družba ne more
                     sloneti le na potrošništvu brez moralnih in etičnih norm. Mit o NOB je groba
                     potvorba zgodovine. Voditelji tega gibanja so neposredni krivci za državljansko
                     vojno pri nas med drugo svetovno vojno, ko je bil obstoj slovenskega naroda
                     najbolj ogrožen. So pa tudi odgovorni za največji genocid v zgodovini našega
                     naroda. Vztrajanje pri mitu o NOB je žalitev za velik del slovenskega naroda,
                     brez dvoma za vse neposredne ali posredne žrtve zločinskega delovanja partije
                     med vojno in po vojni, pa tudi za njihove sorodnike.</p>
                  <p>Novinarstvo ima v družbi, ki šele išče pot v demokratično ureditev, poseben
                     družbeni pomen. Imamo pretežno le novinarje, ki so bili šolani in vzgojeni v
                     času enoumja. To se pozna pri delu našega novinarstva. Zanj je značilna
                     levičarska in liberalistična usmerjenost in pretežno protiverska naravnanost.
                     Osebno politično ali drugačno prepričanje novinarja ne bi smelo sicer nikogar
                     motiti, če bi novinar opravljal svoj posel korektno. Novinar mora predvsem
                     objektivno poročati o dogodkih, jih kritično analizirati in komentirati. Pri
                     tem seveda pride pogosto do izraza novinarjeva politična pripadnost in
                     ideološka usmerjenost. Vendar je novinarjeva glavna naloga služiti resnici in
                     nepristranosti in ne agitaciji za lastna ali sponzorjeva politična oziroma
                     ideološka prepričanja in poglede. Povedano velja še posebej za RTV Slovenija,
                     ki je javna ustanova in jo z naročnino vsi vzdržujemo. Menim, da vodstva RTV
                     Slovenija in nekaterih dnevnikov premalo naredijo, da bi bila gornja načela
                     striktno udejanjena.</p>
                  <p>V naši družbi je vprašanje izpovedovanja vere in položaja Cerkve še vedno
                     predmet stalnih razprav, sporov in podtikanj. Tudi primerov smešenja vsega, kar
                     je povezano z vero, ni malo. Nekateri pa bi radi zabili klin med vernike in
                     cerkveno organizacijo ter hierarhijo. Vsega tega smo dobro vajeni še iz časov
                     enoumja. Vzrokov za tako stanje, ki je zelo nenormalno za sodobno demokratično
                     družbo, je gotovo več. Omenimo le enega. Vera in Cerkev sta neomejenemu
                     liberalizmu v napoto, ker svobodo posameznika in družbe omejujeta z normami
                     morale in socialne etike. Januarja 1997 je Bili Clinton drugič prisegel kot
                     predsednik ZDA. Prisego je končal z besedami "Tako mi Bog pomagaj!". Sploh si
                     ne moremo zamišljati, da bi se v naši "napredni" družbi lahko kaj podobnega
                     zgodilo. Vsako pomisel na stvari, ki presegajo človeka, njegov razum, zavest in
                     voljo, je potisnjena v zasebno intimno sfero. Pojem Boga je v našem javnem in
                     kulturnem življenju kvečjemu uporabljen kot metafora ali pa je še celo predmet
                     posmeha. V Apostolskih delih beremo, kako je sv. Pavel spregovoril Atencem:
                     "Možje Atenci! Povsem, kar vidim, ste zelo pobožni. Sprehajal sem se po vašem
                     mestu in si ogledoval vaše svetinje. Ob tem sem opazil tudi oltar z napisom
                     'Nepoznanemu bogu'. Kar vi častite, ne da bi poznali, vam jaz oznanjam. Bog, ki
                     je ustvaril vesolje in vse, kar je v njem, on, ki je neba in zemlje gospodar,
                     ne domuje v svetiščih, ki jih je zgradila človeška roka. Njemu sploh ni
                     potrebno, da bi mu stregle človeške roke, temveč sam vsem daje življenje in
                     dihanje in vse" (Apd 17, 22-25). Res je Bog za nas nedoumljiva uganka in v
                     veliki meri nepoznan. Vendar je družba, ki meni, da je samozadostna, in ne
                     spoštuje Boga, zgrajena na človeški domišljavosti in oholosti. Se predobro se
                     spominjamo usode znanstvenega socializma. Omenimo še en pojav, ki je značilen
                     za naš sedanjik. Posamezniki z gladovnimi stavkami in resnim ogrožanjem lastnih
                     življenj navadno uspešno izsilijo izpolnitev svojih zahtev mimo zakonsko
                     določenih postopkov. Takih dejanj, ki nas spominjajo na terorizem v drugačni
                     obleki, v demokratični družbi gotovo ni mogoče odobravati. Koga vse je treba
                     kriviti, da do tega pride, pa je drugo vprašanje.</p>
                  <p>Na koncu moramo spregovoriti o državotvorni zavesti državljanov in državljank
                     Slovenije. Menim, da je čut za državotvornost skoraj popolnoma zamrl predvsem
                     pri srednji in višji družbeni plasti, ki bi morala biti najbolj odgovorna za
                     upravljanje in skupno dobro države. Vsi gledajo le na lastne ozke osebne ali
                     stanovske interese. Praktično ni nobene politične volje za reševanje globalnih
                     vprašanj naše družbe, ki ima poleg vsega še zelo omejene naravne in človeške
                     potenciale. Dnevno se srečujemo z novimi zahtevki za državno finančno pomoč pri
                     najrazličnejših projektih ali reševanju propadajočih podjetij, z zahtevki za
                     širjenje državne uprave in ustanavljanje novih zavodov, z zahtevki za večjo
                     podporo znanosti, kulturi, šolstvu, zdravstvu itd.. Država je postala molzna
                     krava. Marsikateri zahtevek je seveda popolnoma upravičen. Po drugi strani pa
                     je tudi res, da javna poraba strahovito narašča in nam zato preti siromaštvo.
                     Ko govorimo o zahtevkih, ne smemo prezreti tistih zahtevkov, ki niso povezani z
                     materialnimi vprašanji. V zadnjem času se na primer srečujemo z zahtevki za
                     povečanje števila učnih ur pri posameznih predmetih ali za vpeljavo novih
                     predmetov v osnovne in srednje šole. Država je naše skupno dobro. Bistvo
                     državotvornosti je v taki skrbi za to skupno dobro, da bo zagotovljen skladen
                     razvoj celotne družbene skupnosti v materialnem, civilizacijskem, kulturnem in
                     duhovnem pogledu. V življenju naše družbe je žal mnogo premalo državotvornega
                     razmišljanja in delovanja.</p>
               </div>
            </div>
            <div type="div2">
               <head>Sprava ali izziv ali – déja vu </head>
               <docAuthor>Blaža Cedilnik</docAuthor>
               <div type="div3">
                  <p>V deželo prihaja pomlad. Pusta smo pokopali. Sveti Valentin je prinesel ključe
                     od korenin. Sonce že kar pogosto posije skozi megleno tančico naše ljubljanske
                     luknje. Samo malo še počakamo, pa bo drevje začelo brsteti, iz zemlje bo
                     pokukalo raznovrstno zelenje, na bregovih Rožnika, Gradu in Šišenskega hriba se
                     bodo bukve svetlo zeleno obarvale. Kupi snega s pločnikov javnih cest in najbrž
                     še od kod bodo izginili sami od sebe. In prikazalo se bo veliko javno smetišče,
                     kakor bi tudi lahko poimenovali našo "belo" Ljubljano. In na vsepovsod bo
                     zrasel in vzcvetel regrat, ta sinonim za zapuščeno zemljišče.</p>
                  <p>
                     <emph>Ko smo hodili še v šolo, je bil regrat za nas sinonim za zmedo, ki se je
                        pojavila v naših glavah oh tem času. Kar na lepem se nam ni več nič ljubilo,
                        nismo sledili pouku, zasanjano smo gledali skozi okna, po glavah so se nam
                        pleteničile zmedene misli. Naš profesor je vselej rekel: "Ja, ja, smo že
                        tam. Že regrat cvete."</emph>
                  </p>
                  <p>Tudi v slovensko politiko je pokukala pomlad. Vsi smo bili prepričani, da to
                     pomeni spremembo, nov začetek. Pa smo se ušteli. Zunaj sneg, v glavah
                     pomladnikov pa je zacvetelo. Namesto da bi pred volitvami sedli skupaj, se
                     dogovorili in jasno in glasno in javno in črno na belem predstavili skupen
                     program, so vsak zase nekaj pleteničili in se dogovarjali. Seveda so iz
                     neznanega razloga vsak zase mislili, da bodo absolutni zmagovalci na volitvah.
                     Seveda, če bi se iz zgodovine (pretekle, polpretekle in komaj pretekle) kaj
                     naučili, bi vedeli, da ne bo tako. In vedeli bi, da imajo v svojih vrstah speče
                     krte, ki bodo ob takih ali drugačnih okoliščinah dvignili glave in prišli s
                     pravo barvo na dan. In vedeli bi, da je kadrovanje najbolj pomembna zadeva in
                     bi svoje kadre preverili in prečesali po dolgem in počez. Poleg tega so se
                     zanašali na relativno ugodne rezultate na občinskih volitvah. Po volitvah so,
                     žal, morali ugotoviti, da so ga s tem, ko niso sklenili predvolilne koalicije,
                     krepko polomili. Sicer so dobili več kot polovico vseh volilnih glasov, vendar
                     imajo nekateri slovenski državljani po dva glasova in tako je bilo končno
                     razmerje natanko pol na pol. Potem se je zgodil Pucko. Kogar so prepričali
                     njegovi argumenti, zakaj je to storil, je, milo rečeno, malo čez les. To je bil
                     le prvi krt, ki je dvignil glavo na dirigentov znak. Seveda pa je to dejanje
                     očitno samo povečalo zmedo v pomladniških glavah, kajti po silnih
                     pregovarjanjih, ko je že kazalo, da bo v vladi pač vsakdo, ki je pripravljen v
                     njej sodelovati, se je celotna Ljudska stranka začela vesti kot krdelo Puckov.
                     Požrli so vse besede, ki so jih izrekli na zasedanju parlamenta pred
                     glasovanjem za mandatarja vlade. Menda jim je vse možgane prerasel regrat,
                     pozabili so na "zgodbo o uspehu", priključili so se komsomolcem v veri, da
                     lahko parirajo takim in drugačnim komunistom, ne zavedajoč se dejstva, da bodo
                     sedaj oni tisti, ki bodo legitimirali vlado in vladavino ljudi in dejanj, ki
                     predstavljajo kontinuiteto prejšnjega režima, tisti, ki bodo požegnali
                     zaključne operacije tranzicije.</p>
                  <p>
                     <emph>Mal' me p'hn', mal' bom pa sama padla, de na bojo rekl', de s'm
                        kurba.</emph>
                  </p>
                  <p>Večina ljudi je mnenja, da je šlo pač za sodelovanje pri oblasti, za denar in
                     za podobne reči. "Vsi so enaki. Vsem gre le za oblast. Vsem gre le za denar."
                     Prav gotovo je tudi nekaj tega zraven. Saj je vendar malokdo tako pošten (beri:
                     neumen), da bi zaradi neke trmaste pokončnosti zapravil takšno priložnost,
                     zapravil oblast in denar in slavo. Pa na srečo taki ljudje so in človeku dajejo
                     upanje, da bo morda kdaj le prišlo do tega, da bo tako vedenje nekaj štelo v
                     tej družbi, kot se pogosto izrazi gospod šolski minister.</p>
                  <p>Če bi človek tako premišljeval, bi seveda dopuščal, da je vse skupaj prepuščeno
                     naključju, pravzaprav celemu nizu naključij. Pa mislim, da snovalec in dirigent
                     vsega tega ne more kar tako prepustiti naključju tako pomembnih stvari, kot je
                     ta, kdo bo na oblasti. In človek si ne more kaj, da ne bi pogledal malo nazaj
                     (čeprav nas vsi svarijo pred tem; ne glejmo nazaj, glejmo naprej, v prihodnost,
                     preteklost pa pustimo zgodovinarjem), tja, v tista leta, ko so bili
                     "postavljeni temelji za našo sedanjo samostojno državo", se pravi v čas druge
                     svetovne vojne, čas NOB, čas OF. Takrat so bili "nezaželeni" vsi tisti, ki se
                     niso strinjali s komunisti, ki so uživali široko zaupanje ljudi in so imeli
                     voditeljske sposobnosti. Te ljudi je bilo treba po hitrem postopku eliminirati.
                     Seveda jih je bilo treba najprej oblatiti, jim odvzeti dobro ime, potem pa,
                     žiga, žaga, glav'co preč. Seveda se je vojna že davno končala, mi smo se medtem
                     civilizirali in danes ne počnemo več (razen, kadar ni drugega izhoda) takšnih
                     reči. Namreč v takšni obliki. Vendar tako danes kot takrat deluje urad za
                     dezinformacije. In to s polno paro. Na nivoju. Če je treba koga oblatiti. Če je
                     treba komu vzeti dobro ime. Dezinformacije se v hipu razpršijo po vseh nivojih,
                     za vse plasti ljudi. Da ga skoraj ni, ki ne bi vzel vsega tega za suho zlato.
                     Eliminacija potencialnih voditeljev poteka sedaj en malček drugače. Treba je
                     samo imeti nadzor nad mediji. In žal, med najbolj, odmevnimi mediji, se pravi
                     televizijskimi programi, ni niti enega alternativnega, opozicijskega. Tu nas
                     prekašajo vse države, ki so nastale na teritoriju nekdanje Jugoslavije, celo
                     Srbija. In kdor ima v rokah televizijo in poleg tega še izjemno profesionalen
                     in seveda skrbno prikrit urad za dezinformacije, ta lahko politično eliminira
                     najbrž prav vsakogar.</p>
                  <p>Vendar je tu še drugi, globlji vidik. V času skoraj popolnega razsutja sistema
                     moralnih vrednot si privošči nekaj takega stranka, ki prisega na korenine
                     slovenstva, na njegove etične in moralne vrednote, in je ta njena usmeritev po
                     vseh peripetijah, ki so sledile osamosvojitvi, dajala ljudem občutek, da le ni
                     vse tako skorumpirano, da se še najdejo ljudje, ki so pošteni, pokončni, ki
                     imajo svoje prepričanje ...</p>
                  <p>
                     <emph>Podgane so izjemno trdoživa bitja, še bolj trdoživa pa je njihova vrsta.
                        Preživijo vse deratizacije, ki jih ljudje stalno izvajajo z namenom, da bi
                        jih iztrebili. Po eni strani preživijo zato, ker jedo prav vse, po drugi
                        strani pa zato, ker so do novih stvari previdne. Pošljejo eno od mlajših
                        slabotnih živali, da poskusi novo hrano in počakajo. Če je vse v redu z njo,
                        potem jedo tudi druge živali, sicer se nove hrane niti ne dotaknejo.</emph>
                  </p>
                  <p>In nehote človek pomisli na letošnja dogajanja v parlamentu. Seveda jih moramo
                     gledati v luči zaključka pomembne faze tranzicije. Najprej se zgodi, da
                     poslanec, ki je bil leta v vodstvu stranke, ki je tako, hočeš nočeš, sodeloval
                     pri izostritvi njene usmeritve za nastop na volitvah in hkrati pri programu in
                     strategiji za naslednje štiriletno obdobje, takoj po volitvah naredi nekakšen
                     salto, totalen zasuk in stopi na nasprotno stran. In potem se ugotovi, da je to
                     čisto legitimno dejanje, čeprav moralno sporno (to je seveda zelo nežen izraz).
                     Mediji seveda jodlajo, da se je to pri nas že večkrat zgodilo (prestopi so že
                     skoz in skoz požegnani) in da vse skupaj ni nič posebnega in da se to dogaja
                     tudi drugod po svetu in tako naprej in nazaj. Potem to isto reč ponovi kar cela
                     stranka. In to stranka, ki je uživala široko podporo poštenih, pokončnih ljudi.
                     In ne glede na to, kako se bodo stvari razvijale v prihodnjih štirih letih, je
                     nekaj popolnoma jasno. "Srečno smo prebrodili najhujšo fazo tranzicije.
                     Kontinuiteta je ohranjena. Niti oziroma glavni vzvodi oblasti in vsega
                     dogajanja in nehanja so ostali v istih rokah, se pravi v pravih rokah." In na
                     prihodnjih volitvah bo abstinenca izjemno velika. "Nikoli več ne grem na
                     volitve. Nikomur ne moreš niti malo zaupati. Ne posamezniku ne stranki,"
                     pravijo ljudje, ki so svoj glas dali Ljudski stranki. In tako bo po naslednjih
                     volitvah tudi ta stranka lepo okleščena, njena kredibilnost bo nepomembna,
                     obsojena bo na životarjenje, čakajoč novega voditelja, nov začetek, ki bo
                     prišel, če sploh bo, nekoč v daljni prihodnosti.</p>
                  <figure>
                     <graphic url="slike_z_24/z_24_29.png"/>
                     <head>Bežeči oblaki <name type="author">Marijan Tršar</name></head>
                  </figure>
                  <p>Lahko bi napisali pravljico. Nekoč so živeli Lojze, Janez in Marjan in vsi so
                     bili pošteni in so hoteli prevzeti oblast iz rok diktatorskega režima. Pa se je
                     najprej prvi spentljal s hudičem in mu prodal dušo, da bi lahko vladal. Ko se
                     je tega zavedel, je bilo prepozno. In sedaj se na vse kriplje trudi, da bi si
                     rešil dušo. Morda mu bo to celo uspelo, a za kaj drugega bo takrat že prepozno.
                     Drugega je hudič zaman snubil, zato se ga je bilo treba znebiti drugače. Toliko
                     časa so teleekrani ponavljali, da je fašist, da so to začeli verjeti celo
                     ljudje, ki so sicer veliki nasprotniki preteklega režima. Tretji je na vrsti
                     sedaj. Pravkar je prodal dušo hudiču v zameno za oblast. Prepričanje, ali se
                     prepričuje ali nas prepričuje, daje to storil v dobro vseh ljudi. Pa se bo,
                     žal,</p>
                  <p>prej ali slej pokazalo, daje na ta način samo sebi škodoval, kar bo on in
                     njegova stranka na naslednjih volitvah krepko občutila. Razočarani volivci pa
                     sploh ne bodo odšli na volitve. Saj res ne moreš nič spremeniti. Na nikogar se
                     ne moreš zanesti. Razen seveda na stranke kontinuitete. Te so se utrdile na
                     svojih okopih in ni je stvari, ki bi jih premaknila. In kmalu ne bo več
                     nikogar, ki bi jim konkuriral, ki bi jim gledal v lonec, ki bi razkrival
                     njihove mafijske posle, nikogar, ki bi mu lahko zaupali. Da se ne bo
                     prodal.</p>
                  <p>Pravljico o slovenski pomladi lahko zaključimo tako, kot se konča znana
                     slovenska pravljica: Ni še vzniknilo seme, iz katerega bo zrastla smreka, iz
                     katere bo tesar napravil zibko, v kateri bo rasel slovenskega naroda sin, ki bo
                     popeljal Slovenijo v novo pomlad.</p>
                  <p>Projekt sestopa z oblasti z namenom, da se oblast ohrani, bo uspešno
                     zaključen.</p>
               </div>
            </div>
            <div type="div2">
               <head>Dan kulture </head>
               <docAuthor>Nada Matičič</docAuthor>
               <div type="div3">
                  <p>Posvečeni dnevi, ki se vrste vse leto, dnevi za vsakršne prilike, kar naj
                     poudarja pomembnost kake panoge, institucije in pomembnost spomina samega. V
                     tej množici pomembnih dni, namenjenih tehniki, znanosti, zdravstvu, veri in
                     politiki, pa še ženski in šolstvu, vojski in mornarici ... imamo končno tudi
                     kulturni praznik, posvečen Prešernu. Torej vsaj ta dan in nekaj dni tam okoli
                     smo nasičeni s kulturo na proslavah in predstavitvah, predvsem v medijih, kajti
                     zavedamo naj se, da brez kulture vendarle ne moremo obstajati kot narod. Veste,
                     če mi že kateri dan ni pri srcu, mi ni prav ta dan, dan kulture. Vsiljiv je,
                     preveč kulturen! Kot bi ravno na ta dan malo postali sredi vsakdanjosti, se
                     potrkali na prsi, se posvetili vsaj v mislih - če že ne gremo kam proslavljat
                     te kulture - višjim vrednotam, kot so humanost, estetika, morala. ... No, enkrat
                     na leto, pa zares v mislih s Prešernom! Torej poglejmo vase in se vprašajmo:
                     Koliko knjig smo prebrali, kaj beremo, smo bili na kakšni razstavi, koncertu,
                     smo kupili kakšno knjigo, koliko smo sploh pismeni, ali res spoštujemo svoj
                     jezik, ga dovolj vrednotimo - prosim, vsaj enkrat na leto! Vse kulturne
                     institucije odprejo tedaj vrata na stežaj, so kakor brizgajoči vodometi znanja,
                     umetnosti, hvalnic in nagrad ...</p>
                  <p>Ne bi bilo napak, če bi res ta dan in seveda vse dni potem tudi kaj koristnega
                     storili: očistili svoje mesto neskončne tuje jezikovne navlake, prepovedali z
                     odlokom jezikovne spake, kot nam jih vsiljujejo napisi in lepaki, predvsem pa
                     naj bi očistili svoje lastne pismene "umotvore" vseh vrst ... Toda danes je
                     Prešernov dan, jutri ga ne bo več in bomo lahko spet živeli po svojih navadah,
                     za knjige in kulturne prireditve pač ne bo časa ne volje. Prešeren nas ne bo
                     več navdihoval in opominjal, sicer pa imamo televizijo in z njo raznovrstno
                     kulturo, za oddih in kratek čas, za pozabo in celo omamo v poznih nočnih urah
                     ...</p>
                  <p>Že v osnovni šoli smo zvedeli, da kultura niso le umetniška dela, da je kultura
                     tudi splošno obnašanje, disciplina, oblačenje, govorica, predvsem pa medsebojni
                     odnosi v vsakdanjem življenju. Srečni smo lahko bili, če smo imeli (imamo)
                     starše, ki so nas z zdravo pametjo vodili skozi otroštvo in mladost, če smo
                     živeli z njimi v sožitju in brez vzgojnih metod, ki bi izkrivljale zdravi vzpon
                     razvojnega loka ... Če nam je kultura nasploh nepomembna, se nam življenje
                     izpridi, obvladuje nas pohlep po lastnini, po uveljavljanju za vsako ceno. S
                     pomanjkanjem kulture se izniči tudi morala, predvsem odgovornost za lastna
                     dejanja, kajti posledičnost le-teh nas ne pesti; s tem je prizadeta vest, ki
                     sčasoma lahko popolnoma otopi. Biti brez vesti - je biti na dnu.</p>
                  <p>Polnost življenja je predvsem v njegovem razdajanju, kar nas ne izprazni,
                     marveč le dopolnjuje in utrjuje; kar ni prazno, ni moreč dolgčas. Kultiviran
                     človek ne podlega množični "kulturi", ki briljira s pompom in bliščem, ki
                     privržence obsede s histerično plehkostjo vsemogočne objestnosti in ošabnosti.
                     Ta se zmerom močneje, a neopazno zajeda v naš vsakdan in obvladuje predvsem
                     mlade. Kultiviran človek se zna tudi zabavati v mejah svojega vedenja, saj se
                     zaveda, kaj je in zakaj je. Njeni Veličanstvi Računalništvo in Ekonomija nas
                     odtujujeta lastnemu in splošnemu blagru Duha. Danes dominirata svetu kot Oblast
                     Lastnine, ki slepi in obseda človeštvo kot edini izhod iz krize časa. Svet se
                     močneje kot kadarkoli prej loči na močne in slabotne, na velike in male, na
                     bogate in revne. Srhljiva početja na ulicah, v šolah, poslovnem svetu ... so le
                     odmevne poti iz velikih pretresov in peripetij tam zunaj - primitivizem
                     samodrštva in popolno zanikanje vseh načel nas peha iz ene vojne v drugo. Vse
                     kaže, da se ta nevarna razmerja ne bodo polegla ali izboljšala v prid
                     poražencev. Tragika človeštva je v prevladi svetovnega nazora Imeti, torej
                     nazora obvarovanja in ohranjanja Lastnine za vsako ceno. Zato so revni še
                     revnejši, bogati še bogatejši in močni še močnejši.</p>
                  <p>Moč naroda ni v njegovi ekonomski, tržni smeri, marveč v kulturni tradiciji.
                     Koliko je v svojem razvoju zmogel ustvariti na področju umetnosti in znanosti,
                     kako se je v svetu uveljavljal prav v teh panogah. Koliko je prispeval in še
                     prispeva k splošni evropski kulturi, kako je zanjo odprt, saj se od nje tudi
                     obogati.</p>
                  <p>Prešernov lik nam je le spodbuda, da se uveljavimo kot narod z vsemi atributi
                     duhovnega in humanega, kar smo najboljšega podedovali ...</p>
                  <p>Žal nam je petdesetletno samodrštvo v tem naredilo veliko škode. Prešerna smo
                     morali razumeti po čisto drugačnih načelih, kot nam jih je izpričal v svojih
                     Poezijah pesnik sam. Oblast nam je vsilila svojega Prešerna, idejno si ga je
                     podredila kot vse drugo ... Poudarjala je njegov "borbeni" lik; ni ga
                     predstavljala predvsem kot izpovedovalca najnežnejših čustev, zatajila je
                     njegovo romantično vizijo svobode. V šoli je bil najmanj priporočljiv Krst,
                     razen junaškega Uvoda, najbolj pa je blestela Zdravljica, a brez poudarka na
                     združitvi vseh Slovencev, torej tudi onih tam čez, ki so se prav v času
                     komunizma razseljevali ... najvišje nagrade za umetniška književna dela so se
                     pričele podeljevati že med vojno na dan Prešernove smrti, vendar že ob prvi
                     podelitvi nagrad po vojni zamolčane, kot da je šele nova oblast spoznala
                     potrebo po takih priznanjih.</p>
                  <p>Tradiciji kulture, ki so nam jo zapustili predniki, se nismo odrekli, še kar
                     pridno hodimo po Prešernovih stopinjah, dovolj je imamo, dobre, zdrave in
                     napredne, celo nadpovprečne, a žal je premalo posluha zanjo med večino našega
                     občinstva. Tudi Prešernovi kulturni dnevi človeka ne morejo prepričati, če sam
                     ni dovolj dovzeten zanje, če se kulturi ne odzove, če ni dovolj ozaveščen.
                     Velika zavora je vsesplošna nizka in povprečna raven medijsko-kulturnega
                     sporočanja in predstavitev, kar služi predvsem okusu množic, namesto da bi jih
                     vzgajala za kaj bolj kulturnega ... Tudi šola v tem smislu naredi premalo.</p>
                  <p>Povprečen Slovenec se sicer zaveda, da je Prešeren velik in pomemben za narod,
                     da se mu je dobro enkrat na leto posvetiti s praznikom, z govori, recitacijami
                     in petjem; lahko smo ponosni na himno Zdravljica, srečujemo se z njim po
                     mestnih ulicah in trgih, pozdravlja nas kot kip, hodimo po njegovi ulici, v
                     njegovo šolo ... Pisal je pesmi, pil je in revež je bil vse življenje. S kulturo
                     nasploh se res ni vredno ukvarjati, ni donosen posel ... Samozadostnosti večine
                     godi kulturni praznik, saj z njim opravi svoji kulturniško dolžnost. Kultura
                     pač mora biti, tako kot morajo biti šport, trgovina in obrt, tehnika in
                     računalništvo ... Seveda obstaja le na obrobju potrošnikove miselnosti in
                     delovanja. Da je bistvo kulture humanost, mu ne seže v zavest. V tem je tudi
                     smisel vzgoje in z njo naravnanost v duhovno sfero našega bivanja. In prav z
                     njo se je Prešeren najmočneje izpovedal.</p>
                  <p>Kadar kultura ne izhaja iz te sfere, ostaja le še kot pojem, ki naj služi zgolj
                     zabavi. Skozi to opcijo se človek predaja nižjim potrebam samozadostnosti, kar
                     ni več elementarno gonilo za razvoj moralnega in duhovnega življenja. V zadnjih
                     petdesetih letih, v času preganjanja religije so zavladale nove vrednote, ki so
                     hotele (in jim je tudi uspelo) iz človeka narediti podrejeno bitje brez
                     svobodnega odločanja, razcepljeno osebnost, ki naj služi le interesom nove
                     religije Partije, da se ni več zavedal, kaj pravzaprav je in zakaj je.
                     Človekova osebna svoboda, individualno mišljenje je bilo podrejeno skupnim
                     koristim, duhovne vrednote so postale manjvredne. Tako obremenjeni smo se
                     znašli v novi svobodi. In zdaj mnogi ne vedo za pot, obračajo se na levo, na
                     desno, kot bi znova iskali svojo bit, duhovno in versko mlačni in potlačeni.
                     Duhovna odtujenost je najbolj značilna za ljudi, ki se iščejo v
                     materialističnem odnosu do sveta, a v njem ne bodo našli duhovne zadostitve.
                     Pač le praznino. Pomanjkanje duhovnosti jih potisne na nižji nivo, tam so plen
                     zasvojenosti, nestrpnosti, obvladuje jih pohlep po denarju in oblasti. Imeti -
                     postane vodilo ne le vsakodnevnih potreb za sproti, ampak alfa in ornega
                     njihovega življenja. Zgroženi smo nad vse močnejšo agresijo, ki jo spočenja
                     sproščujoča sla po moči, po vladanju in uničevanju vsakršnih dobrin, vse bolj
                     uveljavljeno cinično družbo, ki se posmehuje duhovnim kvalitetam ozaveščenega
                     človeka in tradicijam, katerim je ta še predan ...</p>
                  <p>Za kaj se torej danes razdajamo? Prednjačijo telesne zmogljivosti, neverjetne
                     akrobacije - vse za dosežek enega samega cilja: biti prvi, biti najboljši,
                     najhitrejši, zmagati za vsako ceno. In ljudstvo navija in navija za najboljše ...
                     V končni fazi je dobitnik zmage z navijači vred tudi denarno poplačan. Za
                     dosego cilja tvega celo življenje. Pomembno je zmagati, ne živeti. Imeti
                     torej.</p>
                  <p>Od Prešernovega rojstva nas ločita dve stoletji. Čas pesniku pač ni bil
                     naklonjen. Povzpel pa se je kot umetnik nad povprečje svojih rojakov. Kljub
                     nerazumevanju in nasprotovanjem je izpovedal svoj kredo: biti zvest samemu
                     sebi, svojemu narodu in jeziku. To je zakoličeno v njegovi poeziji, a zasidralo
                     naj bi se globoko v našo zvest. Se je? Se je in se ni. Odvisno od posameznika.
                     Čim več bo ljudi, ki jim bo jezik zvenel in bo postal nedeljivi del njihove
                     kultiviranosti, kar se ne sme zapraviti, če zavoljo slovenstva ne bodo
                     omahovali in se sprenevedali, če bodo ohranjali moralno držo, tem bolje se nam
                     bo godilo - v vseh zvrsteh, tudi v gospodarstvu in politiki. Toda prav zaradi
                     pomanjkanja kulture smo pogosto priča omahljivosti, izdajstvu, cinizmu, a
                     predvsem nasilstvu. Se več! Izdajstvo sprejemamo kot nujno zlo, v politiki, ki
                     je bolj ali manj sprostituirana, ga toleriramo kot junaštvo, pred nasilstvom
                     smo pa nemočni.</p>
                  <p>Mar nam bodo v tretjem tisočletju zavladali teroristi in mafija? Državne
                     institucije niso zmožne, da bi nas resnično obvarovale pred njima. Pravo je
                     nemočno, ker njegovi zakoni še vedno tolerirajo kriminal ... Ljudje, ki se bore
                     za pravičnejšo ureditev, le minimalno uspejo; procesi spreminjanja in izboljšav
                     so dolgotrajni, saj jih zavirajo sile Oblasti. Torej se bomo morali navaditi
                     živeti, kolikor se že nismo, s terorjem, nasilstvom vseh vrst pod mogočno
                     Oblastjo mafijskih združb? Grozljivim podobam nečlovečnosti, ki se nam
                     vsiljujejo ob koncu tisočletja z napovedmi še silovitejšega razmaha le-teh, se
                     bomo lahko obranili le z močno kulturno in duhovno rastjo in si ohranili
                     človeško podobo. Tudi s Prešernovimi načeli.</p>
               </div>
            </div>
            <div type="div2">
               <head>Uči nas šteti naše dni, da pridemo k srčni modrosti - (Psalm 90/89) </head>
               <docAuthor>Iva Srebotnjak</docAuthor>
               <div type="div3">
                  <p>Uči nas šteti naše dni, da pridemo k srčni modrosti, pravi psalmist. Kolikšna
                     zavest o dragocenosti človeškega življenja, o njegovi enkratnosti in o
                     odgovornosti zanj! Življenje ni dar, s kakršnim bi se mogli poigravati ali ga
                     celo zavreči, ampak najvišja vrednota, ki nam je dana, da z njo dopolnimo svojo
                     duhovno podobo.</p>
                  <p>Ali danes, v tem bednem pehanju za materialnimi dobrinami in za pogrošnimi
                     užitki, ta klic sploh še pride do nas? Ali ga ni preglasila in udušila
                     vsakdanja tekma za uspeh, za uveljavitev, za dobiček, za oblast? V divjem
                     tekanju za prividi izgubljamo svojo življenjsko moč, dokler nam popolnoma ne
                     upade. Nenadoma pa se zavemo, da je bil napor zaman, nesmiseln, da smo ostali s
                     praznimi rokami in notranje izvotljeni. In kaj tedaj? Kdo še najde moč začeti
                     znova, pride ob taki preizkušnji celo do prave poti, do prave usmeritve, nemalo
                     pa jih - žal - stre, zavedo se nesmisla takega življenja in napravijo
                     samomor.</p>
                  <p>Vsakič, ko kdo tako odide, obstrmimo in se zgrozimo, saj nam ostane poleg
                     zevajoče praznine še vtis, da je ob odhodu užaljeno zaloputnil z vrati ali da
                     smo topo stopali mimo njega, ko se je krčil v duševni bolečini. Vest se nam ob
                     obeh primerih vznemiri in čuden strah nas prevzame, začnemo se spraševati:
                     zakaj, pri tem navajamo najrazličnejše vzroke: brezposelnost, osamljenost,
                     nesrečna ljubezen, krivična obsodba, alkoholizem, mamila, nerazumevanje v
                     družini, strah pred posledicami slabega dejanja, prenizek ali previsok
                     življenjski standard in še kaj. Kakor so različni cilji, za katerimi se človek
                     peha, tako so različna razočaranja, zaradi katerih se mu življenje prikaže kot
                     zlo, ki ga ne more več prenašati. V zakasnelem spraševanju po vzrokih iščemo
                     nemara tudi pomiritev svoje vesti, saj smo vsi člani družbe, ki pospešuje ali
                     vsaj dopušča to poslednje brezupno dejanje.</p>
                  <p>Mislim, da bi se morali o tem spraševati tudi politiki, ljudje, ki so še
                     posebno poklicani, da skrbe za obči blagor, saj pomenita nizka rodnost in
                     samomorilstvo za mali slovenski narod bližnje izginotje. Nehote se vprašamo,
                     kako more narodu, ki je stoletja žilavo kljuboval vsem težavam in se ohranil na
                     tem prepihu kultur in interesov, nenadoma tako poiti življenjska sila, da v
                     samostojni državi skoraj množično drvi v samouničenje. Kaj bodo pomagala narodu
                     vsa današnja prizadevanja politikov, če ga ne bo več? V ozadju tega zavračanja
                     življenja je gotovo neko bivanjsko neugodje, neki primanjkljaj.</p>
                  <p>Vendar pa sociologi ugotavljajo, da v koncentracijskih taboriščih, ki so bila
                     koncentracija vsakršnega trpljenja, samomorilstva ni bilo. Tam so bili ljudje
                     najbrž tako blizu smrti, da so odkrili vrednoto življenja in se bojevali samo
                     še zanjo. Pri mnogih je potem, ko so se vrnili na svoje domove in vsaj na videz
                     udobno živeli, ta vrednota spet zbledela, in to tako hudo, da si je npr.
                     italijanski pisatelj Primo Levi mnoga leta po vrnitvi iz nemškega taborišča sam
                     vzel življenje.</p>
                  <p>To nam daje misliti. Ali ni poleg zunanjih razlogov še neki globlji vzrok za
                     samomorilstvo?</p>
                  <p>Danes imamo do smrti omalovažujoč, naravnost prezirljiv odnos, misel nanjo
                     potiskamo daleč proč kot napoto in nadležno šaro, namesto da bi se zavedali
                     njene neizprosnosti in prepoznali v njej najstrašnejši, a tudi najveličastnejši
                     trenutek življenja. Šele tedaj bi znali prav vrednotiti in šteti svoje dni.
                     Skrbno bi jih zlagali in uporabljali z modrostjo srca. Svoje poti ne bi več
                     usmerjali k nepotrebnim stvarem, ki nas odtujujejo same sebi in ne morejo
                     potešiti našega hrepenenja, v preizkušnji bi krepili svojo življenjsko moč,
                     namesto da bi se prostovoljno zatekali v smrt, kot segamo po tableti, da bi z
                     njo umirili bolečine. Našli bi pravi smisel svojemu življenju.</p>
                  <p>Spomnimo se za trenutek zgaranega, od starosti in trpljenja izmučenega obraza
                     matere Terezije iz Kalkute. Kdo je bolj osmislil svoje življenje, na katerem
                     obrazu sije prepričljivejši in srečnejši nasmešek? Ko so se zdravniki pred
                     nedavnim trudili, da bi ji povrnili zdravje, je prosila, naj jo pustijo umreti,
                     pa ne, ker bi ne ljubila življenja, ampak ker se ji je zdelo, da njenega
                     življenja ne smejo bolj varovati, kot varujejo življenja njenih ubožcev. To
                     pomeni najti pravi smisel življenja in smrti.</p>
                  <figure>
                     <graphic url="slike_z_24/z_24_30.png"/>
                     <head>Vasica <name type="author">Marijan Tršar</name></head>
                  </figure>
               </div>
            </div>
            <div type="div2">
               <head>Muzej voščenih lutk v Cekinovem gradu </head>
               <docAuthor>Tine Velikonja</docAuthor>
               <div type="div3">
                  <p>Stalna razstava v Muzeju za novejšo zgodovino nas skuša nazorno in ne preveč
                     utrujajoče seznaniti z razmerami na Slovenskem v XX. stoletju. Pri tem mislim
                     na tisto, kar je razstavljeno, in na polurni program multivizije. Razstavni
                     prostori spominjajo na muzej voščenih lutk madame Tussaud. Taka stvar vedno
                     vleče. Vse drugo, kot so videoprojekcije in računalniški programi, zahteva
                     celega človeka. Namenjeno je tistim, ki jih zgodovina zanima ali je morda celo
                     njihov poklic, in takim, ki radi brskajo in iščejo. Zaenkrat razmišljajmo samo
                     o navadnem Slovencu, ki ga preteklost ne zanima, ki stoji trdno v sedanjosti in
                     vidi samo tako daleč, kolikor seže oko. Na ogled prihaja s šolsko ali
                     izletniško skupino. Z razstavo je zadovoljen in grajske sobane zapušča z
                     občutkom, da je brez velikega truda marsikaj izvedel.</p>
                  <p>V času pred prvo svetovno vojno in med njo smo sestavni del cesarske Avstrije.
                     O nas odločajo na Dunaju. Vpoklic fantov v vojsko; pojejo. Vstopimo v kaverno
                     na prvi frontni črti. Danes vemo, da smo na soški fronti kot avstrijski vojaki
                     umirali za slovenske meje. Dvomim pa, da so to vedeli vojaki, ki jih vidimo
                     ležati na pogradih.</p>
                  <p>V obdobju med dvema vojnama se center premakne v Beograd. Vseeno pa se Slovenci
                     tudi sami lotimo marsičesa in tudi marsikaj uspešno izpeljemo, tako boj za
                     severno mejo in ustanovitev univerze. Žal se cepimo na liberalce in klerikalce,
                     tudi sicer bolj tenko piskamo, saj ni zaslužka, vendar kruha ne stradamo.</p>
                  <p>Zaklenjeno in zapredeno <name type="author">Mirko Kambič</name></p>
                  <p>Soba E nam pokaže razmere v drugi svetovni vojni. V njej je glavno sporočilo,
                     ki ga lahko preberemo tudi v zloženki, da so namreč nemški, italijanski in
                     madžarski okupatorji načrtovali izginotje slovenskega naroda in da je bil upor
                     edina alternativa. Vidimo razkosano Slovenijo. Pobudo za upor prevzame OF. Že
                     stoji pred nami partizan s triglavko na glavi, ob njem orožje od mavzerke do
                     zbrojevke, pano z veliko fotografijo za drevo privezanega talca, ob njem dva
                     taboriščnika v zebrastih oblekah, sledijo morda ne čisto v tem vrstnem redu dva
                     italijanska vojaka, nemški esesovec in nato vojak Wehrmachta, vaški stražar z
                     baretko in francosko dolginko na rami, za njim skupinska fotografija
                     trebanjskih vaških stražarjev v družbi italijanskih oficirjev; domobranec in za
                     njim fotografije prisege na ljubljanskem stadionu, fotografija Rožmana, ko se
                     prisrčno rokuje z generalom Rosenerjem, besedilo prisege; spet partizani, ki so
                     že lepše oblečeni in bolje oboroženi, saj zanje skrbijo zavezniki, saniteta,
                     potem že zmaga in množice na fotografiji, ki pozdravljajo osvoboditelje.</p>
                  <p>Nobene revolucije, nobenega rdečega terorja, o komunizmu priča samo peterokraka
                     rdeča zvezda, ki se sramežljivo skriva na titovki. Vaške straže naj bi zrasle
                     same od sebe kot gobe po dežju, domobranci so se do konca spajdašili z Nemci. O
                     povojnih pobojih niti besedice. Kajti vstopamo v naslednjo sobo, ki nam pokaže
                     deželo delavcev in kmetov. V njej je vse migalo, ne izvemo pa, da je bila to
                     policijska država, ki je jemala svobodo in kratila človekove pravice, da je bil
                     odpravljen parlamentarni sistem, da je nova oblast do vrha napolnila vse zapore
                     in odprla nova taborišča; pa podržavljanje, družbeno koristno delo ...</p>
                  <p>Danes je izjemno živahno. Lep dan je in so prišli. Čakamo na multivizijo, ki bo
                     v sobi E. Pripeljejo razred šolarčkov. Poslušamo voditeljico, ki jih
                     spremlja.</p>
                  <p>Slovenijo so zasedli trije okupatorji in si jo razdelili. Prišlo je do odpora.
                     Vodila gaje OF. Mnogi so bili zaprti v taboriščih. Vojaki, pristaši OF, so bili
                     partizani. Okrog vratu so imeli zavito rutico; ponavadi jim jo je dalo dekle za
                     srečo. Imeli so tako pokrivalo, ki je imelo tri vogale, zato se imenuje
                     triglavka. Zraven vidite njihove puške. Mnogi, ki so jim pomagali, so morali v
                     taborišča. Ti imajo prave obleke iz nemškega taborišča Dachau. Tisti Slovenci,
                     ki so smatrali, da OF vodijo komunisti, in se niso strinjali, so vstopili pod
                     italijansko zaščito. Tisti z baretko je vojak bele garde, tisti naprej pa
                     domobranec. Zadnji kot je namenjen partizanom leta 1945, ko so dobili lepše
                     uniforme, na glavi nosijo titovke. Na koncu so dobili partizani pomoč od
                     Anglije, Amerike in Rusije v orožju in materialu. Tako se je tudi ta vojska
                     opremila in skupaj z zavezniki izpeljala leta 1945 osvoboditev.</p>
                  <p>Otroci so pohlevni. Tiho poslušajo. Figur se ne dotikajo, niti se ne suvajo s
                     komolci. Ubogljivo odhajajo v sosednjo sobo, kjer jih čaka dežela delavcev in
                     kmetov. Nismo dolgo sami. Zdaj so tu vojaki slovenske vojske, oblečeni v
                     maskirne uniforme. Nekam mlečni so, nezdravo bledi in za spoznanje
                     predebelušni. Pomislim: take so pobijali. Vidno se dolgočasijo. Kustosinja, ki
                     drži roko nad njimi, z jasnim in sočnim glasom razlaga:</p>
                  <p>... in si zadali enak cilj. Izničiti Slovence kot narod. Izbrisati z obličja
                     zemlje. Tako eni kot drugi kot tretji so začeli z raznarodovalno politiko.
                     Nemci pričnejo mlade fante, toliko stare kot vi, mobilizirati v svojo vojsko.
                     Vodijo jih na vzhodno fronto v Rusijo. ... Koncentracijska taborišča. Okupator je
                     dobro vedel, kako uničiti narod. Tako, da mu vzameš srčiko, in srčika naroda so
                     zavedni ljudje in inteligenca. Začne primanjkovati hrane ... Medtem pride do zelo
                     pomembnega dogodka, do ustanovitve OF. Ko vprašujem mladino, kaj je bilo
                     takrat, so odgovori zelo negotovi. Dozdeva se mi, zakaj. Ta dan sovpada s
                     prvomajskimi prazniki in takrat se žurira, ni treba v šolo, službo, vse se jim
                     pomeša, ostalo jih ne zanima. 27. aprila so se sestali predstavniki štirih
                     slovenskih strank in ustanovili OF kot koalicijo. Bistvo je v koaliciji,
                     namreč, da so ljudje v tistem trenutku vedeli, da mora biti vsak toliko
                     pameten, da majčkeno popusti v svojem prepričanju, če hoče dobro slovenskemu
                     narodu. Program te fronte, če se spomnite, je bil boj proti okupatorju. V tem
                     boju je imela posebno mesto Ljubljana ... Po Sloveniji nastajajo partizanske
                     čete, bataljoni, vojska je vedno bolj številna ... Ponovno reagirajo okupatorji,
                     požigajo vasi, streljajo talce, Begunje na Gorenjskem, Stari pisker. Za enega z
                     našitki se maščujejo tako, da v Frankolovem na jablane ob cesti obesijo sto
                     Slovencev. Ljudi vozijo v koncentracijska taborišča. Kako lepo je v lagerjih,
                     vi veste. Brali ste literaturo, gledali filme, Schindlerjev seznam, krematoriji
                     ... Taboriščniki so risali, šahirali, zakaj: zato, da so ohranili sebe in svoje
                     človeško trpljenje. Če prenesete vse to šikaniranje in trpljenje, ste nazadnje
                     vi moralni zmagovalec. S tako imenovano Dolomitsko izjavo je prej omenjena
                     fronta prenehala biti koalicija in vso komando vzame v roke KP. Takrat,
                     logično, se je oglasilo veliko ljudi: »Ali ste videli te hudiče? Vseskozi smo
                     opozarjali, da nas bodo spravili pod Ruse, antikriste, v cerkve ne bomo smeli
                     hoditi. Vsaka revolucija spodbudi kontrarevolucijo. Ljudje ne moremo enako
                     misliti. Vsi Slovenci niso šli v partizane. Nekateri iščejo zaslombo pri
                     Italijanih, to so belogardisti. Ko Italija kapitulira, iščejo zaslombo pri
                     Nemcih. Tukaj imamo fotografijo, kije bila posneta na stadionu za Bežigradom,
                     ko slovenski domobranci prisegajo zvestobo Hitlerju. To dejanje obsojajo OF in
                     zavezniki. Ko se je začela druga svetovna vojna, niso vedeli, kdo pri nas pije
                     in plača. Kar nekaj časa je preteklo, da so priznali partizane, da so pošiljali
                     pomoč v saniteti in orožju partizanski vojski, ne pa kakšnim drugim formacijam.
                     Leta 1944, 1945 je slovenska partizanska vojska sinhrono z zavezniki prodirala
                     proti Nemčiji, proti Berlinu, oziroma rušila komunikacije, da čimbolj
                     onesposobi transport. OF je utrjevala svojo oblast, postavili so parlament,
                     vlado itd.. In ko je konec vojne, ko je Nemčija kapitulirala, pride ta vlada v
                     Ljubljano ... Še besedo o tejle sceni. Prvo vojno namenoma kažemo tako, da ločimo
                     zaledja od fronte. V drugi vojni je situacija drugačna. Najbolj trpi slovensko
                     podeželje: požgana domačija, ni strehe nad glavo, živine ni ... žena, otroci. Kje
                     so moški? Ne vemo, kdo je požgal. Koliko možnosti! Kje je ta moški? Lahko
                     predvidevamo, imamo pravico. Morda so ga mobilizirali Nemci, morda je bil
                     streljan kot talec, morda je v koncentracijskem taborišču, mogoče pri
                     domobrancih, mogoče pri partizanih, ne vemo. Ampak tudi če bi vedeli, ga nimamo
                     pravice obsojati, da je, kjer je, ali pa ga ni. Kaj pa mi vemo, kakšna človeška
                     notranja stiska, kakšni zunanji dejavniki so silili tega človeka, da se je
                     odločil za tiste, za katere seje, za ta rdeče, za ta črne, za ta kodrlajsaste ...
                     Ta scena je apel, da se grozote druge svetovne vojne ne bi več ponovile.</p>
                  <p>Multivizijski prikaz bi zahteval večkraten ogled z različnih strani. V taki
                     obliki ga odsvetujemo gledalcem, ki imajo težave z vratno hrbtenico. Slike se
                     naglo menjavajo v kronološkem zaporedju, kažejo vse tisto, kar smo povedali, pa
                     še marsikaj zraven, bolj podrobno in z zvočno spremljavo. Važno je predvsem
                     tisto, česar ni. Padajo talci, ne pa vosovske žrtve po Ljubljani, streljajo
                     ujete partizane, ne pa ranjencev po zavzetju Turjaka. Protikomunisti sicer niso
                     demonizirani: prihranili so jim očitke s Sv. Urhom in Kozlerjevo goščo, s tem
                     pa si vzeli pravico, da zamolčijo Kočevski Rog in Teharje.</p>
                  <p>Mi smo zgodovinarji. Ne dajemo izjav. Vse je avtentično. Vsakemu dajemo
                     možnost, da pride do lastne ocene in razlage. Tako bodo ostali stereotipi o
                     predvojni delitvi na klerikalce in liberalce, ki naj bi bila vzrok za medvojni
                     spopad, o tem da je bil slovenski narod obsojen na smrt in da je bil upor nuja,
                     pri tem pa nič, da si ga je komunistična partija izključujoče prilastila, kar
                     se ni zgodilo nikjer v okupirani Evropi. In še in še. Ni mogoče skriti, kdo se
                     tako krčevito drži razlage, ki jo potrebuje še danes, po šestih letih
                     parlamentarne demokracije ...</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Francois Furet – Konec neke iluzije<lb/>Kultura antifašizma </head>
               <docAuthor>Katarina Bogataj Gradišnik</docAuthor>
               <div type="div3">
                  <p>Francois Furet v osmem poglavju svoje knjige razgrinja »kulturo antifašizma«,
                     t. j. vlogo, ki so jo odigrali zahodni intelektualci, zlasti še umetniki, v
                     propagandni kampanji Kominterne v 30. letih. Med njimi je bilo nekaj
                     prepričanih komunistov, še več pa sopotnikov in simpatizerjev; iz vseh treh
                     skupin so se v poznih 30. letih začeli oglašati tudi že prvi razočaranci.</p>
                  <p>Po avtorjevi presoji so bila leta 1934–1939 – od Hitlerjevega vzpona na
                     kanclerski položaj pa do zasedbe Poljske – izredno pomembna; takrat se je
                     namreč zarisala polarizacija političnih sil v Evropi, in prav to kratko
                     razdobje je na dolgi rok določilo miselno in čustveno ozračje na Zahodu. Podobe
                     sovražnikov, ki so bile dotlej bolj ali manj abstraktne, tako npr. kapitalizem,
                     imperializem itn., so zdaj dobile konkretno uresničenje v Hitlerju. Sovjetska
                     zveza pa je po letu 1935 uživala nov položaj in ugled, ne le kot domovina
                     proletariata, ampak tudi kot utrdba protifašizma. Vse zgražanje zahodne
                     kulturniške javnosti se je uperilo na Berlin, Moskva, kjer so prav tedaj
                     potekali stalinistični procesi, je očitno ostajala zunaj vidnega polja. V tem
                     razdobju se komunizem ni opredeljeval toliko po svoji lastni vsebini in
                     značilnostih kakor po svojem nasprotovanju Hitlerju oziroma fašizmu. V javnem
                     mnenju se je razširilo prepričanje, da sleherna kritična beseda o Stalinu že
                     sama po sebi služi Hitlerjevi stvari, da torej ne more biti nobenega
                     nasprotnika Sovjetske zveze, ki ne bi bil s tem že fašist. Tako je prišla v
                     obtok čisto poljubna raba označbe »fašist« za vsakogar, ki bi si drznil
                     kritizirati Stalina.</p>
                  <p>F. Furet na kratko oriše politično ozračje v Združenih državah Amerike in v
                     Angliji, ki jo je v tem času že dosegla gospodarska kriza, in pride do
                     paradoksalne ugotovitve: v teh industrijsko visoko razvitih deželah se
                     komunizem ni razširil tam, kjer bi pričakovali, med delavskim razredom po
                     tovarnah, temveč se je ugnezdil med dandyji in bohemi po univerzah. Marksizem
                     kot filozofija sicer v tem času še ni bil tako splošno razširjen po visokih
                     šolah Evrope in Amerike kakor pozneje po vojni, vendar je imel ponekod že
                     skupine vnetih privržencev. Ravno ena najstarejših in najuglednejših univerz v
                     Evropi, Cambridge, je dala Sovjetski zvezi nekaj najučinkovitejših agentov,
                     kakor so bili Guy Burgess, Anthony Blunt, David MacLean in zlasti najbolj
                     sloveči med njimi, Kim Philby. Aristokrati, ki so sestavljali t. i. »cambriško
                     skupino«, so pač iz dna duše zaničevali buržuje in konvencionalni slog
                     meščanskega življenja, zato ni tako nerazumljivo, da se je komunistična
                     ideologija prijela prav med njimi.</p>
                  <p>Črnina se topi v soncu in vetru <name type="author">Mirko Kambič</name></p>
                  <p>Vendar si Furet kot vzorčni zgled za svojo raziskavo »antifašistične kulture«
                     ni izbral angleških razumnikov, temveč francoske izobraženske kroge in kulturne
                     ustanove, to pa ne le zato, ker so mu francoske razmere najbolj domače, ampak
                     tudi iz nekaterih drugih razlogov. Propaganda Kominterne je namreč prav v
                     Franciji našla posebno ugodna tla, ker je bila tu mržnja do Nemčije kot
                     tradicionalne sovražnice še vedno živa, toliko bolj, ko je Nemčija pod
                     Hitlerjem spet postajala močna. Živ je bil tudi mit domače, francoske
                     revolucije, in ta se je brez težav podaljševal v mit oktobrske revolucije kot
                     dedinje revolucionarnega izročila. Poleg tega je bila vloga kulture v Franciji
                     vse od 18. stoletja naprej izredno močna; pisatelji, umetniki vseh področij in
                     filozofi so uživali velik ugled, njihova beseda je imela veljavo tudi v
                     politiki. Kot francoska posebnost lahko velja dejstvo, da je bil v Franciji
                     idejni razcep bolj jasno razviden na kulturnem kakor na političnem področju, še
                     posebno očiten pa je bil na literarnem prizorišču. To še toliko bolj, ker se je
                     francoska politika v tem času ubadala prvenstveno z notranjimi zadevami, se
                     izčrpavala v brezkončnem razpravljanju o prednostih liberalizma, v kritiziranju
                     domačega parlamentarizma in podobnem. V času torej, ko so v Francijo že
                     pljuskali prvi valovi judovskih beguncev iz Nemčije, so ostajala vprašanja
                     zunanje politike nekaj drugorazrednega.</p>
                  <p>Posebno mesto ima v tej zvezi vprašanje pacifizma, ki je bil ravno v Franciji
                     izredno močan. Narava pacifističnega gibanja in njegov položaj še zdaleč nista
                     tako jasna in pregledna, kakor bi se utegnilo zdeti iz poznejših levo obarvanih
                     prikazov, češ da je desničarska inteligenca zapeljala pacifiste v sodelovanje s
                     Hitlerjem. Dejansko je bil vse do izbruha vojne pacifizem zasidran predvsem na
                     levici, del le-te se je zavzemal celo za münchenski sporazum.</p>
                  <p>Francoska KP je imela sprva s pacifisti dobre odnose. »Odbor budnosti« je
                     združeval več tisoč izobražencev in je pri tem zajemal tako rekoč celotni levi
                     spekter. V Odboru je bila majhna, vendar izrazita skupina komunistov (Louis
                     Aragon, Paul Nizan), nadalje simpatizerjev (Romain Rolland, Paul Langevin,
                     Frederic Joliot-Curie), socialisti vseh odtenkov, radikali, veliko umetnikov
                     (med vidnimi npr. Andre Breton). Reklamni izvesek Odbora budnosti je bila
                     trojica levih intelektualcev: poleg fizika Langevina profesor filozofije in
                     radikalni pacifist E. Cj. Alain, etnolog in socialist Paul Rivet.
                     Intelektualska levica je torej z Odborom budnosti ustanovila zvezo levih strank
                     za boj proti fašizmu, saj naj bi bil antifašizem že po naravi miroljuben. Prav
                     tu pa se je pacifistična inteligenca znašla v precepu, ko je v Nemčiji prevzel
                     oblast Hitler. Medtem ko fašistična Italija svetovnega miru dotlej ni ogrožala
                     – Sovjetska zveza je imela z njo dovolj dobre odnose – pa je
                     nacionalsocialistična Nemčija pomenila resno nevarnost. Pacifisti so se znašli
                     pred vprašanjem: ali mir za vsako ceno ali preventivna vojna proti Nemčiji? V
                     Odboru je zazijala prva razpoka, ko so ga zapustili komunisti, sledil jim je
                     Rivet s somišljeniki. Socialistično krilo s Paulom Fauréjem na čelu pa je
                     ostalo odločno protivojno. Do 1. 1938 je imel Odbor že dovolj enotno stališče,
                     da je lahko soustvarjal razpoloženje za münchenski sporazum.</p>
                  <p>Na kulturniškem področju je bil za duhovno ozračje v tedanji Franciji
                     ilustrativen zlasti pisateljski kongres konec junija 1935. Tu se je zbrala
                     smetana evropske in zlasti francoske antifašistične inteligence, da bi obsodila
                     nacionalsocializem in se poklonila kulturnim dosežkom sovjetskega humanizma.
                     Velikih umetniških duhov z Zahoda ni motilo, da so prav tedaj v Moskvi na
                     spektakularnih procesih sodili nekdanjim Leninovim sobojevnikom, ali da so
                     ruski pisatelji izginjali v zapore, v taborišča ali neznano kam. Zahodni
                     razumniki so v nacionalsocialistih videli predstavnike starega, preživelega
                     reda, v boljševikih pa ustvarjalce novega. Ta predstava o starem in novem je
                     omogočala, da so nasilje z ene strani obsojali, druge pa opravičevali. Značilna
                     za tako duhovno držo je izjava Andreja Gida v nagovoru ob protifašistični
                     demonstraciji marca 1933: »Moje stališče, kako in zakaj tu odobravam nekaj, kar
                     tam obsojam, je utemeljeno v dejstvu, da v nemškem terorju vidim ponovno
                     prevzemanje in prilaščanje neke vsega obžalovanja in sovraštva vredne
                     preteklosti – nasprotno pa v zasnovi sovjetske družbe vidim brezmejno obljubo
                     za prihodnost.«</p>
                  <p>Poleg Gida so bili med udeleženci pisateljskega kongresa Alain, Rolland,
                     Aragon, Henri Barbusse, André Malraux, Charles Vildrac, Heinrich Mann, J. R.
                     Becher, Bertold Brecht, Aleksej Tolstoj, Ilja Ehrenburg, Aldous Huxley, E. M.
                     Forster in drugi. V vsesplošno soglasje pa je le zanesla moteč ton novica, da
                     je bil belgijski revolucionar Victor Serge deportiran v Sibirijo. Francoski
                     pisatelji so k tej neprijetni zadevi večidel molčali ali pa so jo skušali
                     pomesti pod preprogo; med tistimi, ki so se potuhnili, je bil tudi Gide. Drugi
                     spet so skušali nevsiljivo posredovati za svojega kolega in res je Stalin čez
                     slabo leto Sergea izpustil. Po vsej verjetnosti je bila to gesta dobre volje
                     Rollandu, ki je bil prav tega leta Stalinov gost v Sovjetski zvezi.</p>
                  <p>Ena izmed posebno učinkovitih metod sovjetske propagande je bila prav ta, da so
                     izbrane pisatelje in kulturnike z Zahoda vabili na obisk v Sovjetsko zvezo. Za
                     organiziranje takih obiskov so bili boljševiki pravi mojstri; do nadrobnosti so
                     obvladovali umetnost, kako je treba uglednim gostom prirejati knežje sprejeme,
                     jim prikazovati sovjetsko stvarnost in se jim pri tem tudi prilizovati. Leta
                     1933 sta prišla na obisk v Sovjetsko zvezo Edouard Herriot in Pierre Cot,
                     naslednje leto so bili gostje na kongresu sovjetskih pisateljev Malraux, Aragon
                     in Jean-Richard Bloch. Izjemen dosežek pa se je sovjetskemu propagandnemu
                     aparatu posrečil, ko je leta 1935 privabil velikega pacifista Romaina Rollanda,
                     enega prvih pomembnih pisateljev, ki so pozdravili oktobrsko revolucijo.
                     Rolland je bil ob Barbussu, Malrauxu in Gidu med najbolj znanimi pisatelji v
                     skupini, ki je simpatizirala s Sovjetsko zvezo. Sovjeti so Rollandu priredili
                     veličasten sprejem in ga obsipali s častmi, vrhunec obiska pa je bil dveurni
                     pogovor s Stalinom. Ta je Rollanda pozdravil kot največjega živečega pisatelja
                     na svetu. Stari gospod je med bivanjem v Sovjetski zvezi sicer tu in tam
                     zaslutil, da mu postavljajo na ogled Potjomkinove vasi; ko se je mudil na dači
                     Gorkega, je npr. zapazil, da se njegov pisateljski kolega ne sme svobodno
                     gibati in da ga nadzoruje njegov tajnik. Tudi sicer je imel nekaj manjših
                     pomislekov ob sovjetski stvarnosti; motila ga je npr. smrtna kazen za otroke,
                     stare manj ko 12 let, in še kaj. Ni pa podvomil o krivdi Zinovjeva, Trockega in
                     drugih tedanjih obsojencev, tudi ne o upravičenosti Stalinovega kulta ali o
                     pravičnosti sovjetske stvari. Njegova knjiga <emph>Potovanje v Moskvo</emph> je
                     kljub nekaterim osupljivo jasnovidnim mestom predvsem delo, ki je Sovjetski
                     zvezi podelilo avreolo dežele, v kateri se rojeva prihodnost človeštva, dežele,
                     v kateri se uresničuje demokracija brez kapitalizma, dežele, ki je pod
                     razsvetljenim voditeljem prevzela in prenovila ideje francoske revolucije.</p>
                  <p>Precej manj sreče pa so imeli sovjetski propagandisti z drugim znamenitim
                     pisateljem iz istega kroga simpatizerjev, iz katerega so si privabili Rollanda.
                     Andre Gide, individualist in estet, ni bil tako lahek plen kakor malo poprej
                     nečimrna stara veličina. Tudi Gida so ob obisku leta 1936, le malo po smrti
                     Gorkega, sprejeli z velikim pompom, vendar se je ob tem počutil prav nelagodno,
                     ker je čutil, da njegovo gibanje ves čas nadzorujejo. Gide, ki je odšel na
                     obisk kot simpatizer, se je vrnil s spoznanjem, da Sovjetska zveza sploh ni
                     tisto, za kar se izdaja. Po njegovem je laž v tej deželi ne le vsesplošna
                     dobrina, temveč celo državljanska dolžnost. Svoje popotne vtise je v vljudnem
                     tonu popisal v delu <emph>Vrnitev iz Sovjetske zveze</emph>, ki je izšlo leta
                     1936 pri Gallimardu. Objavo so mu mnogi odsvetovali in res je to po obsegu
                     sicer drobno delo vzdignilo pravi vihar, literarno senzacijo in hkrati škandal,
                     saj se je eden najvidnejših privržencev Ljudske fronte spozabil nad domovino
                     proletariata. Gide je na srdite napade iz komunističnih vrst odgovoril in je
                     pri tem bojevnikom za človekove pravice, kakršna sta bila med njegovimi
                     literarnimi kolegi zlasti Rolland in Barbusse, očital, da molčijo ob množičnih
                     usmrtitvah in deportacijah. Gide je bil tako eden prvih zahodnih razumnikov, ki
                     je spoznal, da Sovjetska zveza ni del civiliziranega sveta, temveč grozljiva
                     državna tvorba, ki skriva neko povsem novo, zahodnemu svetu nedoumljivo
                     strukturo oblasti. Tako je Gide utrl pot, po kateri so mu s podobnimi spoznanji
                     sledili Manes Sperber, Louis Fischer, Arthur Koestler, Malraux, Nizan in
                     drugi.</p>
                  <figure>
                     <graphic url="slike_z_24/z_24_31.png"/>
                     <head>Gre za našo varnost <name type="author">Mirko Kambič</name></head>
                  </figure>
                  <p>V drugi polovici 30. let se je že začel oglašati prvi val razočarancev – ali
                     »odpadnikov«, kakor so jih imenovali komunisti – med njimi Angelica Balabanov,
                     Boris Souvarine, Pierre Pascal, Pierre Monate, Alfred Rosmer. Nekoliko pozneje
                     so se jim pridružili Ignazio Silone, Angelo Tasca, Joaquin Maurin in še
                     nekateri, katerih streznitev ni bila toliko posledica notranjih frakcijskih
                     bojev kakor nasledek srečanja s sovjetsko stvarnostjo. F. Furet posveča posebno
                     pozornost Souvarinu, avtorju obsežnega, temeljito dokumentiranega dela
                        <emph>Stalin. Zapažanja k zgodovini boljševizma</emph>, ki je izšlo – ne
                     brez zapletov – v Parizu leta 1935. Velika avtorjeva prednost je v tem, da je
                     sovjetsko resničnost poznal iz svoje lastne izkušnje. Njegova predirna analiza
                     je rezultat obsežnih zgodovinskih raziskav in sistematične obdelave podatkov,
                     odlikuje se z drznimi, vendar zanesljivimi presojami. Souvarinova knjiga je
                     prvi oris zgodovine Sovjetske zveze, ki včlenjuje tudi oktobrsko revolucijo.
                     Loteva se pomembnih vprašanj, kakor so: razmerje med leninizmom in rusko
                     tradicijo, temeljne značilnosti oktobrske revolucije, njeno poznejše iztirjenje
                     v teror in birokratizem, Stalinova zmaga v »boju za dediščino«, uganka
                     njegovega značaja, neznanska cena sovjetskega eksperimenta na gospodarskem in
                     moralnem področju.</p>
                  <p>Značilne za tedanje ozračje v francoski kulturi so ovire, ki jih je moral
                     Souvarine premagovati pri objavi te knjige. Založba Gallimard jo je npr.
                     odklonila, naposled jo je izdala katoliška založba Plon, in to kljub ostremu
                     ugovoru Gabriela Marcela. Prav tako je značilno, da je imela knjiga ob izidu
                     komaj kaj odmeva (pozneje je sicer doživela več ponatisov, tako leta 1937,
                     1977, 1985 in 1993; 1. 1940 je izšla izdaja, razširjena s poglavjem o
                     kontrarevoluciji, delo je bilo prevedeno tudi v angleščino in nemščino). Res da
                     je Souvarinovo knjigo francoska KP srdito napadla, vendar se javno mnenje ni
                     zganilo. In kakor se rado dogaja komunistom, če pridejo do drugačnih spoznanj
                     in jih tudi javno izrečejo, Souvarinu desnica še naprej ni zaupala, češ da je
                     bil poprej komunist, levica pa mu je zamerila, ker to ni bil več. Vsekakor se
                     je francoska partija potrudila, da bi njegovo knjigo javnosti prikazala kot
                     »umazan obračun renegata«.</p>
                  <p>Med zapisanimi pričevanji razočaranih revolucionarjev navaja Furet tisto že
                     omenjenega Victorja Sergea, enega prvih, ki so spregovorili o sistemu zaporov
                     in taborišč v Sovjetski zvezi; nadalje pomembno pričevanje istrskega Hrvata
                     Anteja Ciliga, ki je leta 1938 izšlo pri Gallimardu pod naslovom <emph>V deželi
                        velike laži</emph>; gre za obsežno poročilo o »gulagu«, mreži
                     koncentracijskih taborišč. Tudi Ciligova knjiga je ob izidu tako rekoč padla v
                     prazno in ostala brez odmeva.</p>
                  <p>Teror v daljni in tuji deželi je francoske razumniške kroge očitno prav malo
                     vznemirjal. Eden izmed redkih močnejših odzivov je bil razkol, ki je ob
                     moskovskih monstre procesih razdelil duhove v Ligi za človekove pravice. Ta se
                     je porodila iz Dreyfussove afere in je pozneje prerasla v antifašistični forum,
                     ki je združeval pravnike, profesorje in drugo akademsko izobraženstvo. Že prvi
                     stalinistični proces, v katerem so stare boljševike obsodili na podlagi najbolj
                     absurdnih in neverjetnih obtožb – in priznanj – je Ligo zadel ko strela z
                     jasnega. Razklala se je na dvoje, na tiste, ki so trdili, da so lahko tako
                     brezumna priznanja samo izsiljena, in na druge, ki so verjeli, da so
                     verodostojna – da so bili npr. Leninovi tovariši sodelavci Gestapa. V glavnem
                     bi se dalo reči, da Liga dogajanja v Sovjetski zvezi ni mogla doumeti in si je
                     tudi najhujše kršitve človekovih pravic razlagala kot naključne napake, kot
                     posamezne spodrsljaje ogrožene revolucije. Večina se je pridružila pogledom
                     voditelja Lige, Victorja Bascha. Ta je kot Jud videl v Hitlerju največjo
                     nevarnost za svoj narod, pri tem pa je zlahka prezrl neprijetna dejstva, kakor
                     so bili stalinistični procesi. Pravo naravo teh procesov je spregledala le
                     manjšina, in ta je Ligo tudi zapustila. Razdor v Ligi služi Furetu kot zgled za
                     različne presoje tedanjega dogajanja v Sovjetski zvezi med francoskim
                     izobraženstvom; te presoje pa razkrivajo tudi širša nasprotja v notranji
                     politiki Francije in zahodne Evrope sploh.</p>
                  <p>Kot enega značilnih pojavov tega časa opisuje Furet tudi brezkončno polemiko o
                     katoliški levici in njeni reviji Esprit. Ta smer, ki sega nazaj v začetek
                     stoletja do Marca Sangniera, če ne še dlje, je prelomila z antimodernizmom v
                     filozofskih in političnih stališčih katoliške Cerkve in je skušala navezati
                     dialog z marksistično levico, tudi s komunisti. Tisti koncept, ki je sodelavce
                     Esprita pri marksizmu posebej zanimal, je bil pojem »občestva«. Ta pojem je
                     sicer starejši od marksizma in izvira že iz krščanskega izročila; označuje tako
                     obliko družbenega življenja, v kateri je dejavnost posameznika organizirana pod
                     vidikom obče blaginje, ta pa je spet v skladu z božjo voljo. Nasprotno pa je
                     moderna tržna in porabniška družba od meščanskega individualizma že tako
                     razkrojena, da ne more biti temelj za pravično družbeno ureditev. Tako družbo
                     so odklanjali že romantiki in se pri tem ozirali v preteklost, v organsko
                     družbo srednjega veka. Kritika socialističnih mislecev ni dosti drugačna, le da
                     je obrnjena v prihodnost. V obeh primerih gre za neke vrste mesijanizem, ki
                     hoče na ruševinah individualizma ustvariti novo družbo, v kateri bi posameznike
                     povezoval isti ci1j, skupno dobro. Zamisel take družbe, ki ne bi bila le
                     obuditev nekega predkapitalističnega reda, temveč družba prihodnosti, je
                     posebno prepričljivo formuliral Emmanuel Mounier. Z marksizmom ima skupno
                     kritiko kapitalistične družbe, ki da je mehaničen skupek osamljenih individuov,
                     skupna pa jima je tudi volja, na novo ustvariti neko drugačno, svobodno in
                     duhovno živo občestvo, katerega udje bodo v ustvarjalnem medsebojnem tekmovanju
                     težili k skupni blaginji za vse. Filozofsko je ta koncept sicer nezdružljiv s
                     komunizmom, vendar ima z njim skupno odklonilno držo do kapitalizma, kritično
                     razmerje do meščanskega individualizma in do demokracije, ki se je izčrpala v
                     zasebniških interesih. Ta novi, personalistični koncept je bil še en prispevek
                     k neizčrpnemu inventarju protimeščanskih utopij, za nas pa je še posebej
                     zanimiv, ker je imel precejšen odmev v krščanskosocialnem gibanju na Slovenskem
                     pred drugo svetovno vojno in med njo.</p>
                  <p>V 30. letih je podtalno krožil še en razmeroma vpliven tok, neke vrste
                     ničejanstvo, ki je tako pri fašizmu kakor pri komunizmu cenilo dejanja volje
                     zoper gospodarsko prisilo. Nekaj naklonjenosti do fašističnega eksperimenta v
                     Italiji in v Nemčiji bi se našlo skoraj v vseh tistih političnih združbah –
                     izvzemši komuniste – ki so bile sovražne gospodarskemu liberalizmu ali
                     parlamentarni demokraciji; antisemiti raznih dežel pa so čutili vsaj latentne
                     simpatije do nacionalsocializma. Žalostna bilanca tega razdobja je bila ta, da
                     se je mržnja do brezobzirnega liberalizma in meščanske zlaganosti neredko
                     združila z modnim nihilizmom, in da se je v prenekateri glavi privlačnost
                     fašizma spajala z nagnjenjem h komunizmu. Položaj torej ni bil tako pregleden,
                     kakor se morda zdi v poznejših, poenostavljenih delitvah na dva pola, fašizem
                     in antifašizem. Prepričanih fašistov v Franciji ni bilo kaj dosti, čeprav je
                     celotna desnica v Sovjetski zvezi videla nadvse odurno državno tvorbo. Tudi
                     francoska KP ni bila velika, bila pa je učinkovita in opirala se je na množico
                     simpatizerjev in sopotnikov. To zapleteno stanje na francoskem političnem
                     prizorišču, katerega razpon sega od Marxa do Nietzscheja, imenuje Furet
                     »francoska zmešnjava« in pripominja, da duhovna zgodovina tega razdobja še ni
                     napisana.</p>
                  <p>Kot tipičen zgled za dvojno fascinacijo, ki sta jo v letih 1934–1936 na mnoge
                     razumnike izžarevala tako fašizem kakor tudi komunizem, opisuje avtor Pierra
                     Drieua La Rochella. Bil je to literarni dandy z nekaterimi fašističnimi
                     nagnjenji, kakor je npr. mržnja do Judov, prostozidarjev in parlamentarnih
                     poslancev. Bil pa je hkrati tudi narodnjak in pacifist, nasprotnik meščanstva,
                     kapitalizma in liberalne anarhije v gospodarstvu. Drieu je podobno kakor njegov
                     prijatelj Malraux ljubil hrušč zgodovine – bojeval se je v prvi svetovni vojni
                     – in cenil može dejanj. Toda Malraux je imel smisel za velike priložnosti in je
                     iz njih naredil odlično literaturo, medtem ko je Drieu s svojim nezmotljivim
                     čutom za napačni trenutek leta 1934 objavil knjižico <emph>Fašistični
                        socializem</emph>, esej o revolucijah, iz katerih naj bi izšla vodstvena
                     elita, saj ne buržuji ne proletarci niso zmožni vladati.</p>
                  <p>Tudi Georgesa Batailla je gnala radikalna mržnja do vsega meščanskega, ki je
                     izvirala prej iz Nietzscheja in Freuda kakor iz Marxa. Skupaj z Andréjem
                     Bretonom – tega so imenovali »Trocki literature« – je objavil poziv k svetovni
                     revoluciji; kmalu potem pa so se njuna pota razšla. Breton je zgodaj umolknil,
                     ker se ni hotel lagati, Bataille pa se je pomikal po majhnih, skrajnje levih
                     skupinah intelektualcev, v katerih se v letih 1938–1939 srečujejo tudi Drieu La
                     Rochelle, Julien Benda, Theodor W. Adorno in Walter Benjamin.</p>
                  <p>Razpad v demokratični dediščini Francije – ki je vzorčen tudi za Evropo – je
                     malokdo spoznal in analiziral tako jasnovidno kakor mlad filozof, pozneje
                     sociolog mednarodnega slovesa, Raymond Aron. Že ko se je v začetku 30. let
                     vrnil iz Nemčije, je prinesel s seboj poglobljeno kritičnost do historičnega
                     mišljenja. Zastavil si je vprašanje, kako verodostojno interpretirati zgodovino
                     in kakšno je razmerje take interpretacije do zgodovinskih dejstev. Ob drzni
                     analizi negotovega položaja, v kakršnem se je znašlo naše spoznanje
                     preteklosti, je disertacijska komisija na Sorboni v Aronu že leta 1938
                     zaslutila nemirnega »nihilističnega« duha.</p>
                  <p>Vsekakor je Aron prišel iz drugačnega filozofskega in moralnega sveta, kakor je
                     bil tedaj v Franciji običajen; njegova duhovna očeta sta bila zlasti Max Weber
                     in Wilhelm Dilthey. Po politični usmeritvi je bil Aron sprva socialist s
                     pacifističnimi nagnjenji, dokler ni v Nemčiji spoznal Hitlerjevih načrtov;
                     odtlej je bil zanj boj proti Hitlerju brezpogojna nujnost. Od sočasne
                     »antifašistične« levice pa se njegovo stališče bistveno loči v tem, da ni imel
                     nikakršnih iluzij o Sovjetski zvezi in da je bil kritičen tudi do Ljudske
                     fronte. Po njegovi presoji se je antifašizem s svojimi dvomljivimi zavezništvi
                     skliceval na trhlo izročilo, namreč na historični optimizem francoske
                     revolucije.</p>
                  <p>Aron je svoje poglede razgrnil leta 1939 v govoru, ki je bil za tisti čas zelo
                     nenavaden, njegov predmet pa so bile »demokratične in totalitarne države«. Po
                     njegovi presoji totalitarni sistemi, kakršna sta Hitlerjeva Nemčija in
                     Mussolinijeva Italija, ogrožajo predvsem demokracije, ne toliko komunizma, in
                     hočejo uničiti celotno kulturno tradicijo Zahoda. Aron pa je kritičen tudi do
                     demokratičnih držav, ki se v upanju, da bodo tako ohranile svoje meščanske
                     humanitarne in pacifistične iluzije, umikajo v defenzivnost in se oklepajo
                     odmrle dediščine. V sklad te dediščine, ki bi jo moral demokratični
                     konservatizem na novo preudariti, če hoče preživeti, sodijo poleg mita
                     francoske revolucije tudi idejni ostanki 19. stoletja, tako npr. vera v
                     napredek, abstraktno moraliziranje in navsezadnje tudi pacifizem. Aron je
                     podvomil o veljavnosti temeljnih načel francoske revolucije za novi čas in
                     ugotovil, da so zastarela in nezmožna dati demokraciji nov polet. Negativni
                     dosežek Ljudske fronte in »antifašizma« pa Aron vidi v tem, da odvračata
                     Francijo od gospodarske in vojaške resničnosti. Tako se Francija ne loti nujne
                     reforme svojih ustanov, si zatiska oči pred novodobnimi revolucijami, naj že
                     bodo fašistične ali komunistične, noče videti prihajajoče vojne, zato pa se
                     vdaja moraliziranju in pacifizmu.</p>
                  <figure>
                     <graphic url="slike_z_24/z_24_32.png"/>
                     <head>Kotiček svetlobe <name type="author">Mirko Kambič</name></head>
                  </figure>
                  <p>Že v tej prvi veliki debati s francosko levico, iz katere je Aron izšel tudi
                     sam, se kaže izvirnost njegove kritike. Spoznal je namreč, da so revolucije 20.
                     stoletja neka povsem nova kvaliteta, ki je ni mogoče razumeti in razložiti s
                     starimi, obrabljenimi predstavami in pojmi, kakršni so npr. ustaljeni obrazci o
                     francoski revoluciji. Prav zavoljo neprijetne jasnovidnosti glede na neogibno
                     vojno je Aron ostal v tistem času zelo osamljen; povrhu vsega je bil za desnico
                     preveč vnet za reforme, za levico pa preoster kritik priljubljenih političnih
                     gesel. Po Furetovi presoji je le malokateri intelektualec tistega razdobja tako
                     lucidno spoznal znamenja časa kakor prav Aron.</p>
                  <p>***</p>
                  <p>Iz <emph>Epiloga</emph> k Furetovemu »eseju« naj bo tu navedenih še nekaj takih
                     zapažanj in poudarkov, ki se navezujejo na tematiko obravnavanih treh poglavij.
                     Eden izmed paradoksov je nedvomno naslednji: medtem ko so zahodni umetniki in
                     kulturniki soustvarili sovjetski mit, pa so bili sovjetski disidenti tisti, ki
                     so bistveno prispevali k njegovemu razkroju. Ljudje, kakršna sta bila
                     Solženicin ali Saharov, so imeli poleg umetniškega oziroma znanstvenega slovesa
                     tudi moralno avtoriteto, pridobljeno z osebnim pričevanjem. Tudi leva
                     inteligenca na Zahodu njihovega glasu ni mogla več preslišati, čeprav je
                     ostajala sama drugačnih misli. Kako zelo se je kulturno ozračje na Zahodu
                     vendarle spremenilo, se vidi npr. iz naslednje primerjave: medtem ko je v 30.
                     letih desetkanje sovjetske inteligence, »izginjanje« umetnikov, kakršni so bili
                     Izak Babelj, Boris Pilnjak ali Osip Mandelštam ostajalo na Zahodu tako rekoč
                     nezapaženo, je zdaj kulturna srenja planila kvišku že samo zato, ker
                     Pasternakov <emph>Doktor Živago</emph> doma ni smel iziti in ker avtor ni smel
                     po Nobelovo nagrado.</p>
                  <p>Vendar je sovjetska mitologija na Zahodu umirala le počasi, proces se je vlekel
                     kakih trideset let. Zahodnjaki na levici so vsakokrat pokazali veliko
                     naklonjenost slehernemu reformnemu poskusu v vzhodnem bloku, samo da je ostajal
                        <emph>znotraj</emph> komunističnega okvirja, brez meščanskih primesi.
                     Pozdravili so Dubčkov poskus »socializma s človeškim obrazom«, se navduševali
                     nad »glasnostjo« Gorbačova – značilno pa sta francoska in italijanska KP
                     madžarsko vstajo leta 1957 obsodili in nista imeli nič proti, ko so jo
                     pomendrali ruski tanki. Kljub zapovrstnim poskusom reformatorjev od Hruščova do
                     Gorbačova pa se je pokazalo, da komunizem kot državni sistem obnove ni zmožen.
                     Značilna je npr. naslednja okoliščina: ko je Gorbačov odpravil policijski
                     teror, je med ljudstvom, vajenim prisile, ne pa discipline, izbruhnila anarhija
                     in se razbohotel kriminal. Vsekakor pa Gorbačovu pripada zasluga, da je vsem
                     srednje- in vzhodnoevropskim deželam utrl pot za preboj leta 1989.</p>
                  <p>Kateri vse so bili vzroki za to, da se je Sovjetski imperij sesul sam po sebi,
                     brez zunanjega sovražnika, in to v času, ko je postal vojaška velesila, še ni
                     čisto do kraja ugotovljeno. Furet kot enega izmed zelo verjetnih vzrokov navaja
                     dejstvo, da se je dežela v strahoviti oboroževalni tekmi gmotno tako izčrpala,
                     da je ljudstvu zmanjkalo za najbolj osnovne življenjske potrebe. Med
                     obubožanim, demoraliziranim prebivalstvom se je razširila apatičnost,
                     delomrznost in pijančevanje, vse to pa je načelo narodovo substanco.</p>
                  <p>Sovjetski zvezi je po porazu fašističnih režimov umanjkal zunanji sovražnik, da
                     bi se ob njem lahko opredeljeval. Našla si je novega zoprnika, Združene države
                     Amerike, utelešenje kapitalizma. Spet je nekaj ironije v tem, da si je izbrala
                     prav državo, ki je izšla iz boja proti kolonializmu in je dedinja evropske
                     demokracije. Ob novooklicanem sovražniku pa je Sovjetska zveza dobila tudi
                     mogočno tekmico v svojem lastnem taboru, Ljudsko republiko Kitajsko.
                     Komunistična ideja se je namreč po vojni polagoma osamosvajala in ni bila več
                     brezpogojno vezana na prvotno domovino proletariata. V povojnih desetletjih se
                     je razlezla po Tretjem svetu – po deželah Afrike, Azije, Latinske Amerike – se
                     prilagajala tamkajšnjim razmeram in sčasoma tudi razvodenela. Sovjetska zveza
                     je taka gibanja v tretjem svetu marsikje podžigala, ponekod, npr. na Kubi, tudi
                     gmotno podpirala. V zahodnih demokracijah pa v povojnem času ni uživala več
                     tako množične podpore kakor pred vojno in med njo. Marksizem tudi ni zajel
                     delavskih množic, temveč je našel privržence predvsem v krogih študentov in
                     izobražencev, če odštejemo nekaj terorističnih skupin na obrobju družbe (npr.
                     Rdeče brigade ipd.). Za mlado povojno izobražensko generacijo, je bila
                     komunistična ideja še vedno privlačna, vendar ne toliko v sovjetski različici
                     kakor v kateri od poznejših: v kitajski, kamboški, kubanski, sandinistični
                     itd.. Dva pozna izbruha komunističnega mesijanstva v čisti obliki sta bila
                     maoizem ter kult Castra in Che Guevara, ki ju je zaljšal vrh vsega še čar
                     eksotike. Po študentskih nemirih leta 1968 je marksizem zajel razmeroma širok
                     srednji sloj, katerega ideologi so postali Marcuse, Foucault in Althusser. V
                     teh krogih bi kljub časovni oddaljenosti zaman pričakovali kakršno koli
                     kritično distanco do »realnega socializma«, sovjetski mit je še vedno
                     nedotakljiv, antikomunizem še vedno nedopusten. Taka miselnost je bila posebno
                     izrazita na ameriških univerzah po vietnamski vojni, ko so se iz nasprotovanja
                     temu vojaškemu posegu začele vnovič kotiti iluzije o komunističnem raju v neki
                     eksotični deželi. Sociologija je na ameriških univerzah doživela svoj veliki
                     čas, ko so nekdanji študentski revolucionarji sami postali profesorji. Zdaj so
                     naposled pometli s pojmom »totalitarizma«, ki ga je bila uveljavila Hannah
                     Arendt s somišljeniki, in zabrisali razlike med sovjetskim sistemom in
                     zahodnimi demokracijami; ta smer je v zadnjih dvajsetih letih zaznavno segla
                     tudi v Evropo.</p>
                  <p>Zgodovina pa poteka drugače, kakor je predvidela teorija marksizma-leninizma.
                     Obdobja si ne sledijo v takem zapovrstju, kakor bi si na predvideni »poti
                     napredka« morala, proletarski revoluciji je namesto brezrazredne družbe spet
                     sledila meščanska družba in z njo kapitalizem. Eno bistvenih postavk
                     marksistične teorije, »neogibni potek zgodovine«, bi bilo zatorej treba
                     premisliti na novo, brez iluzorne gotovosti. Zgodovina je spet postala temen
                     predor, v katerem človek ne more predvideti, kakšne posledice utegne imeti
                     njegovo ravnanje. Demokratični človek, ki živi brez Boga, tako v iztekajočem se
                     tisočletju doživlja, da se božanstvo zgodovine maje prav v temeljih. Bili so to
                     temelji, ki jih je postavil revolucijski mesijanizem v dvesto letih, od
                     francoske revolucije pa do današnjega časa. Konec komunizma ni razkrinkal le
                     komunistične iluzije, ampak je razkril tudi protislovnost meščanskih demokracij
                     na Zahodu. Te namreč slonijo na pojmih, ki si med seboj nasprotujejo, kakor
                     npr. tržno gospodarstvo in človekove pravice. Intelektualska levica se npr.
                     tudi še danes ubada z vprašanjem, kako ločiti demokracijo od komunizma, čeprav
                     je očitno, da sta to le dve plati iste medalje. Demokratični človek, ki je
                     postavljal vse svoje upe na neko družbo v prihodnosti, na družbo svobode in
                     enakosti, je moral uvideti, da je prihodnost v resnici negotova in ne odpira
                     nobenih tovrstnih perspektiv. Do danes tudi še ni nastala kakšna nova zamisel o
                     prihodnji družbi, čeprav demokracija že sama po sebi nosi potrebo po neki
                     resnično človečni skupnosti.</p>
                  <p>Prevod Furetove knjige v slovenščino je napovedan pri založbi Mladinska knjiga
                     za leto 1997.</p>
               </div>
            </div>
            <div type="div2">
               <head>Spomini vojvodinskega duhovnika </head>
               <docAuthor>Marijan Smolik</docAuthor>
               <div type="div3">
                  <p>Lani je p. Miha Žužek objavil spomine na svoja doživetja pod naslovom Sredi
                     vsega (Ljubljana-Dravlje 1996, 237 strani). Bolj mimogrede je zapisal, da se je
                     med študijem v Zagrebu srečal s sobratom nemškega rodu iz Vojvodine, p.
                     Vendelinom Gruberjem. »Tih, prijazen, vedno nasmejan. Hotel je biti misijonar,
                     a mu je vojna to preprečila. Po vojni so ga poslali za župnika nekam v
                     Vojvodino, imena vasi si nisem zapomnil. Od tam je – kot vsak jezuit – čez
                     kakšno leto šel v tretjo preizkušnjo. V Dubrovnik. Ko jo je končal, je
                     odpotoval z vlakom v Sarajevo, a tja ni dospel. Vsa poizvedovanja so bila
                     brezuspešna. Čez dobro leto so nam naročili, naj zanj opravimo vse molitve kot
                     za vsakega rajnega sobrata. Izpolnili smo to. Nato se je prikazal na sodišču v
                     Beogradu in bil obsojen na dolgoleten zapor. Zaradi špijonaže. Čez kaki dve
                     leti se je – spet nenadoma – prikazal v Zagrebu, odhajal je v Nemčijo. Razložil
                     nam je svojo zgodbo.« Pater Miha je zelo kratko povzel, kaj je p. Vendelin
                     delal v Vojvodini, da si je »zaslužil« zapor in izgon iz države. O zasliševanju
                     v zaporu piše: »Vedel je, da nič pravega ne vedo, nič ni priznal. Nato – ga je
                     zmanjkalo. Neznano dolgo obdobje ne obstoji v njegovi zavesti. Ko se je spet
                     zavedel, so mu dali njegovo lastnoročno lepo izpisano izpoved: kot pri spovedi
                     je vse natančno popisal in podpisal! Ne da bi se česarkoli spominjal. To je
                     sodobna kemija« (str. 89–90).</p>
                  <p>Svoja doživetja je opisal tudi pater Vendelin sam v knjigi In den Fangen des
                     roten Drachen (V krempljih rdečega zmaja) s podnaslovom Deset let pod Titovo
                     oblastjo, ki je na 240 straneh izšla leta 1986 pri Miriam Verlag v mestu
                     Jestetten. To knjigo mi je pred leti priskrbel nekdo iz Nemčije, a si je takrat
                     nisem upal vključiti v Semeniško knjižnico. Ob branju Žužkovih spominov sem se
                     spomnil nanjo in tako lahko ob njej napišem nekaj več o trpljenju vojvodinskih
                     Nemcev (Donauschwaben). O tem ni pri nas menda še nihče pisal.</p>
                  <p>Pater Vendelin Gruber je bil rojen 1914 v Bački, v kraju Filipova (vzhodno od
                     Apatina). Postal je jezuit in bil leta 1942 v Zagrebu posvečen za duhovnika.
                     Takrat so njegove domače kraje zasedli Madžari (od aprila 1941 do oktobra
                     1944). Mnogi njegovi rojaki so bili, radi ali neradi, vključeni v vojaške
                     oddelke SS, starejši moški, ženske in otroci pa so seveda ostali doma, večinoma
                     tudi po »osvoboditvi« teh krajev leta 1944. Številne nemške vasi so takrat
                     izpraznili, vanje naselili srbske družine iz Like in Črne gore, druge pa
                     spremenili v uničevalna taborišča, v katerih so ostali še nekateri nemški
                     duhovniki. Ko je p. Gruber zvedel za to, je iz Zagreba prostovoljno, s
                     privoljenjem svojih redovnih predstojnikov in škofovim dekretom odšel med svoje
                     rojake.</p>
                  <p>Svoja doživetja si je sproti zapisoval, seveda pa so mu te zapiske ob aretaciji
                     zaplenili, vendar je po izpustitvi iz zapora 1. januarja 1956 takoj spet vse
                     zapisal po še svežem spominu. Ker je 1963 odšel med svoje rojake – izseljence v
                     Brazilijo, je prva izdaja njegove knjige izšla tam (oktobra 1976) v
                     portugalščini, šele 1986 pa je izšel nemški izvirnik. Seveda ni mogoče, da bi v
                     nekaj odstavkih povzel vse grozote, ki jih je p. Gruber doživel in opisal. Zdi
                     pa se mi prav, da vsaj zdaj izvemo kaj o tem, kar so, sicer daleč od Slovenije,
                     pa vendar v isti državi, doživljale množice nedolžnih otrok in starih ljudi, pa
                     je bila skrivnost takrat tako skrbno varovana, da se večini državljanov o tem
                     ni niti sanjalo. Izbral sem nekaj pripovedi, ki kažejo, kaj zmoreta ljubezen in
                     pogum tudi proti najhujšemu sovraštvu.</p>
                  <p>Vendelin je izkusil zapor že takoj maja 1945 v Zagrebu, skupaj z drugimi
                     duhovniki in laiki. Po nekaj mesecih je bil izpuščen (verjetno ob Titovi
                     amnestiji avgusta). Leta 1946 je izvedel, kaj se dogaja v njegovi ožji
                     domovini. Ko je dobil dovoljenje predstojnikov in je tudi nadškof Stepinac
                     potrdil njegovo odločitev, da gre prostovoljno v kraje, ki so postali
                     taborišča, mu je zanesljiv zdravnik povedal, kakšna zdravila naj vzame s seboj
                     in tudi »zdravila«, s katerimi si bo lahko »pridobil« upravnike taborišč:
                     žganje in cigarete. Seveda so mnogi »pametni« sobratje v Gruberjevi odločitvi,
                     da gre pomagat na smrt obsojenim rojakom, videli samo nespametno in nekoristno
                     početje mladostnega navdušenca.</p>
                  <p>V Novem Sadu je izvedel že več o razmerah, ker je srečal rojaka, ki je bil na
                     patrovi novi maši, zdaj pa je moral služiti kot šofer poveljnika taborišča v
                     Jareku (severno od Novega Sada, zdaj morda Čenej). Povedal mu je, da s pomočjo
                     redovnic včasih pritihotapi v taborišče tudi hrano in pošto. V Subotici je
                     pater pri škofu Lajču Budanoviću izprosil dekret za pastoralno službo v kraju
                     (taborišču) Gakova, severno od Sombora.</p>
                  <p>Kljub stražam mu je v gosti zimski megli uspelo priti v vas, kjer je živela
                     tudi njegova sestra z dvema otrokoma, oče in mati pa sta mu že umrla. Našel je
                     bolnega kaplana Johlerja, ki je po župnikovi smrti prostovoljno ostal med
                     ljudmi, da bi jih mogel pripravljati na smrt. V kraju, spremenjenem v
                     taborišče, je bilo takrat kakih dvajset tisoč jetnikov. Oblast nad njimi je
                     imel neki Žuco, ki je bil gospodar nad njihovim življenjem in smrtjo. Pod
                     smrtno kaznijo je prepovedal, da bi šel kdo v cerkev. Upravnik taborišča Gojko
                     ni imel na skrbi hrane, ampak izstradanje prebivalcev.</p>
                  <figure>
                     <graphic url="slike_z_24/z_24_33.png"/>
                     <head>Tolle, lege – Vzemi, beri <name type="author">Mirko Kambič</name></head>
                  </figure>
                  <p>Gruber je kaplana Johlerja pregovoril, da je šel za nekaj časa iskat zdravja v
                     Filipovo. Pater je zdaj skrivaj hodil po hišah, obiskoval izstradane bolnike in
                     umirajočim prinašal sv. popotnico. Zvedel je, kako so 4. januarja 1946, še pred
                     njegovim prihodom, ljudje kljub prepovedi prišli v cerkev, pa so med mašo vdrli
                     vanjo vojaki. Da bi ustrahovali ljudi, so izmed njih izbrali neko ženo
                     Elizabeto, jo gnali k izkopanim skupinskim grobovom in jo tam ustrelili. Pater
                     piše, da je skoraj vsak dan šel na to grobišče, kjer je star grobar skrbno
                     zapisoval imena umrlih. Povedal mu je, da so jih januarja pokopali kakih sto,
                     februarja pa malo manj. Zaradi zmrzle zemlje je bilo nemogoče pokopati vse
                     sproti, trupla so zmrznjena ležala kar na kupu. Pater je videl, kako je
                     desetletna deklica na samokolnici pripeljala v prt zavito trupelce svojega
                     petletnega bratca. Rekla je, da ga ni hotela izročiti grobarjem, ker da ti z
                     mrliči pregrobo ravnajo. Deklica mu je to zaupala, ko ga je prepoznala: nedavno
                     je namreč obhajal njeno sedemnajstletno sestro, ki je medtem že umrla.</p>
                  <p>Potem ko je pater že nekaj tednov skrivaj obiskoval hiše, je poveljnik Šuco le
                     izvedel, da je tukaj tuj duhovnik. Zvečer je z oboroženimi tovariši vdrl v
                     njegov dom, ves vesel, da so izvohali »Stepinčevega špijona«. Pater je ostal
                     hladnokrven kljub vanj uperjenemu orožju in jih pomiril z »zdravilom za
                     komuniste«, ki mu ga je svetoval zagrebški zdravnik. Tudi cigaret se niso
                     branili. Opolnoči so odšli, zjutraj pa se je opogumil in poveljniku vrnil
                     obisk, spet s cigaretami. Prosil ga je, naj dovoli ljudem prihajati v cerkev,
                     ker da nova ustava to dovoljuje. Skoraj nepismenemu poveljniku je moral
                     razložiti, kaj je to ustava in da jo morajo vsi, tudi on, spoštovati. Zato naj
                     se ne sklicuje več na svoje predstojnike, ki so ga poslali v Gakovo, da
                     izstrada ljudi, čeprav niso bili nič krivi. Ta razlaga je očitno zalegla in
                     Šuco je dovolil ljudem, da ob nedeljah zvečer po opravljenem obveznem delu spet
                     prihajajo v cerkev.</p>
                  <p>V nedeljo, 24. marca 1946, so po končanem delu zvonovi oznanili, da je cerkev
                     odprta. Na ta večer pred praznikom Oznanjenja Mariji je Vendelin spodbudil
                     trpeče vernike, naj se zaobljubijo, da bodo vsako leto romali k Mariji, če
                     ostanejo živi (v knjigi je nekaj fotografij s teh romanj po Evropi ter severni
                     in južni Ameriki, kjer zdaj živijo nekdanji trpini in njihovi potomci). S to
                     obljubo povezuje pater nadaljnje dogodke, ki so prinesli v taborišče vsaj malo
                     upanja. Začeli so namreč izpuščati tiste Nemce, ki so bili poročeni z osebo
                     druge narodnosti. Dobili so tudi dovoljenje, da prejemajo pakete, prišel je
                     celo zdravnik, da bi omejil epidemijo tifusa, ki je grozila okoliškim svobodnim
                     krajem.</p>
                  <p>Ganljiv je opis nočnega obiska stražarja Slovenca, ki je prišel patra prosit za
                     nov rožni venec, ker je svojega, ki mu ga je dala mama na smrtni postelji,
                     izgubil. Vojak je povedal, da ga moli med nočno stražo in da je dobil pogum za
                     to prošnjo, ko je videl, kako je pater »ukrotil« celo poveljnika. »Janez« je
                     patru povedal, kje je njegovo stražarsko mesto, in obljubil, da ne bo oviral
                     ljudi, ki bodo hoteli zbežati ali prinesti hrano v taborišče (str. 72–74). S
                     pomočjo dveh pogumnih deklic, ki sta znali priti mimo straž iz taborišča, da
                     sta svojim prinesli kaj hrane, je omogočil tudi svojemu nečaku in nečakinji, da
                     sta varno prešla na madžarsko stran (meja je bila oddaljena kakih 10
                     kilometrov). Sestri takrat še ni mogel pomagati.</p>
                  <p>Brez uspeha pa je bil Vendelinov obisk v Beogradu na nunciaturi in pri
                     mednarodnem Rdečem križu – vsi so sicer vedeli za trpljenje ljudi in tudi
                     pomagali bi radi, a je oblast to odločno prepovedala. Ko se je vračal iz
                     Beograda, je obiskal Filipovo in svojo rojstno hišo. V njej je našel srbsko
                     družino iz Like.</p>
                  <p>V naslednjih poglavjih opisuje Gruber usodo otrok brez staršev, ki so jih
                     nameravali odpeljati v prevzgojne domove, da bi iz njih naredili zavedne Titove
                     pionirje. V tem času se je v Gakovo vrnil tudi kaplan Hohler. Začela sta s
                     pripravo na prvo obhajilo teh otrok. Pomagalo jima je nekaj pogumnih žena in
                     deklet. Za veliko noč (1946. leta je bila 21. aprila) so uspeli priskrbeti tudi
                     nekaj dodatne hrane za te otroke, ki so hrepeneče pričakovali dan prvega
                     obhajila. V cerkvi so zbrali 600 otrok. Eden izmed njih je potem mami povedal:
                     »Mama, ne bom pustil, da bi mi iz srca iztrgali Jezusa. Ne bom ga zatajil.« To
                     je žena povedala patru, ko je po uspelem slavju že čakal na odhod iz
                     Gakova.</p>
                  <p>Pater Gruber je nato hotel priti za dušnega pastirja v večje taborišče
                     Rudolfsgnad (ob Tisi, pred izlivom v Donavo, na banaški strani – verjetno
                     današnji Kničanin). Šel je k oblastem, da bi mu to dovolile, naletel je seveda
                     na gluha ušesa. Nadškof dr. Ujčič mu je v Beogradu napisal dekret za župnika,
                     nato je odšel v novo »župnijo«. Spotoma se je peljal mimo Pančeva, kjer je bilo
                     veliko žensko taborišče, kraj številnih smrti. Prek pontonskega mostu (novega
                     so gradili nemški ujetniki) je na drugi strani reke Tise prišel v mesto, kjer
                     je kakim dvajset tisočem izstradanih žena in otrok gospodovala poveljnica
                     Zlata, visoka, plečata Srbkinja. Z njo je imel odkritosrčen pogovor, potem ko
                     ji je pokazal nadškofov dekret, da je imenovan za župnika v njenem mestu. Kakor
                     mora ona ubogati svoje predstojnike, tako mora tudi on škofa, ki ga je poslal
                     sem. Spet je pomagala steklenica dudovače, da mu je Zlata končno rekla, naj
                     gre, kamor hoče, ona nič ne ve zanj. Olajšan je pater odšel s polnim
                     nahrbtnikom zdravil za trpeče rojake. Število prebivalcev je bilo v tem
                     taborišču približno vedno isto, ker so takoj pripeljali nove, ko so prejšnji
                     pomrli.</p>
                  <p>Cerkev so pred leti minirali nemški vojaki, ko so se umikali. Zvonik se je
                     sesul v cerkveno ladjo in pokopal pod seboj tudi župnika. Ko je p. Vendelin
                     poskušal razložiti prebivalcem, čemu je prišel k njim, da je torej duhovnik, so
                     bili že preveč otopeli, da bi jih to še ganilo. Za binkošti pa si je naložil
                     nalogo, da bi vsaj nekaj otrok in mladih pripravil za prvo sv. obhajilo, saj je
                     sicer skrbel samo za izčrpane umirajoče stare ljudi. Kljub strahu so ljudje v
                     velikem številu, pripravljeni s spovedjo, pri maši prejeli obhajilo, toda na
                     robu množice je bilo že videti vojake, ki so ga po končanem opravilu prisilili,
                     da je takoj zapustil mesto. Poskusil je priti v kraj Molidorf blizu madžarske
                     meje, a tam ni mogel ostati. Tudi v Gakovi ni smel obiskati svojih dveh
                     sobratov, ker so kontrolo medtem zelo poostrili. Spoznal je, da v Vojvodini ne
                     more več delovati, zato se je vrnil v Zagreb.</p>
                  <p>Javil se je svojemu predstojniku in ta ga je poslal v Bosno, da bi pri
                     redovnicah v Banja Luki vodil duhovne vaje. Takrat je obiskal porušeni
                     trapistovski samostan Marija Zvezda (tam so nekoč delovali tudi slovenski
                     trapisti). Ko je to nalogo opravil, so ga poslali v Dubrovnik na tretje leto
                     jezuitske formacije. Vmes je za božič 1946 pomagal župniji na Cavtatu, v postu
                     1947 pa je imel v Sarajevu ljudski misijon. Na velikonočni ponedeljek se je
                     peljal v Rudolfsgnad, da bi obiskal zaprtega sobrata, a je lahko oddal le zavoj
                     jestvin, ne da bi vedel, ali jih bo naslovnik dobil. Ko je v Dubrovniku vse
                     opravil in se poslovil, je kljub pomislekom vzel v kovčku s seboj tudi dotlej
                     skrite zapiske iz Vojvodine. V Sarajevu na kolodvoru je nato doživel aretacijo
                     (poleti ali jeseni 1947).</p>
                  <p>Naslednje strani v knjigi p. Gruberja opisujejo zasliševanja v Sarajevu.
                     Zaprtega so imeli kot ideološkega nasprotnika, ki je v službi tujih
                     imperialistov s papežem na čelu. Kot zločinca so ga nato prepeljali v Glavnjačo
                     v Beograd, kjer je preživel božične praznike 1947. Na vlaku med Sarajevom in
                     Beogradom ga je stražil Slovenec, toda ta »Janez« je bil drugačnega kova kot
                     tisti, ki smo ga že spoznali. Bil je podoficir in ko so stopili v oddelek na
                     vlaku, je patru rekel: »Če boš poskušal pobegniti, bom streljal.« »Saj si
                     vendar katoličan, pa si upaš streljati na duhovnika?« »Kaj katoličan, jaz sem
                     prepričan partizan. Raje tvoje življenje, kakor da bi nekaj let sedel v
                     zaporu.« Ponoči sta stražarja zadremala, patra je obšla misel na beg, saj vrata
                     oddelka niso bila zaklenjena, pa je misel odgnal, ker ni hotel stražarjev
                     pahniti v nesrečo (str. 165).</p>
                  <p>V beograjskem zaporu je doživel marsikaj; omenim naj samo, kako je neznancu,
                     obsojenemu na smrt, s katerim sta se s trkanjem na zid pogovarjala, tik pred
                     smrtjo še podelil odvezo grehov, ki ga je zanjo prosil. Naslednji dan se oni ni
                     več oglasil. Odšel je spravljen z Bogom in tega se p. Vendelin spominja z
                     globoko hvaležnostjo.</p>
                  <p>Za praznik 24. marca 1948, ko je bila obletnica obljube o zahvalnem romanju,
                     dane v Galkovi, je doživel posebno notranjo tolažbo, ki ga je tako opogumila,
                     da je v celici začel peti Marijine pesmi. Stražarji so ugotavljali, da je
                     znorel (»On je poludeo« je v izvirniku zapisal v nemški knjigi; v njej je še
                     več srbskih besed in stavkov).</p>
                  <p>Nato so ga uklenjenega prepeljali v Zagreb. V zaporu mu je ostala za tolažbo
                     madžarska izdaja Hoje za Kristusom. Pretresljivo je brati opis skrajne telesne
                     in duševne izčrpanosti, ki je že mejila na smrt ali na blaznost. Za sojenje so
                     ga prepeljali v Novi Sad. Sodni proces 5. oktobra 1948 je podrobno opisal. Kot
                     vatikanskega špijona so ga obsodili na 14 let strogega zapora s prisilnim
                     delom. V preiskavi je bil preživel že 18 mesecev. Po obsodbi ga je smela
                     obiskati le rodna sestra, ki mu je povedala, da so ga že imeli za mrtvega, ker
                     so jim tudi na vse poizvedbe odgovarjali, da je mrtev (to si je zapomnil tudi
                     p. Žužek, kot sem že omenil).</p>
                  <p>V novembru 1948. leta so ga prepeljali v kaznilnico v Sremski Mitrovici. Za
                     božič je bil v mrazu in brez prave hrane, šele potem je začel dobivati pakete.
                     Sestra mu je poslala tudi hostije v obliki tablet. Ko je bil kdaj sam v sobi,
                     je maševal in potem sojetnikom - znancem delil obhajilo. Nekaj sozapornikov se
                     mu je posebej vtisnilo v spomin, zlasti tisti, ki so bili izpostavljeni
                     strahotnemu trpljenju. Omenja slovenskega odvetnika dr. Starka Barteta (če si
                     je ime prav zapomnil), ki je marca 1950 obupal in se v celici obesil (str.
                     201).</p>
                  <p>Zanimivo je brati, kako so ga za nekaj časa uvrstili med tiste politične
                     zapornike, ki so imeli posebne ugodnosti. Dobil je svojo sobo, v kateri je bil
                     radijski sprejemnik. Dali so mu nalogo, da posluša, zapisuje in prevaja
                     poročila Radia Vatikan. Na str. 219 je podatek, da je bilo v t. i. Tanjugovem
                     oddelku kaznilnice kakih 300 zapornikov, ki so jih v ta namen pripeljali iz
                     vseh jugoslovanskih zaporov. 24 ur na dan so poslušali 148 radijskih postaj v
                     13 jezikih. Ko je Gruber čez nekaj časa iz časopisov ugotovil, kako so njegove
                     prevode po svoje prikrojevali, je to delo odklonil in šel raje nazaj med težake
                     v opekarni. Pozimi tam ni bilo dela, zato je delal v vrvarni. Za božič 1952 je
                     poskrbel, da so katoliški jetniki opravili spoved, opolnoči pa je maševal v
                     spalnici na kavču. Pravoslavni so se veselili z njimi, osem dni pozneje pa so
                     pravoslavni pogostili katoličane.</p>
                  <p>Poleti 1953 je ob delu v opekarni staknil hudo mrzlico. V bolniškem oddelku je
                     bil takrat tudi dr. Radenko Stanković, profesor na beograjski medicinski
                     fakulteti, v stari Jugoslaviji pa eden od treh regentov mladoletnega kralja
                     Petra II. Takrat je v bolniškem oddelku delalo še nekaj nemških vojnih
                     ujetnikov – zdravnikov.</p>
                  <p>Namestnik poveljnika kaznilnice neki Markovič je skrbel tudi za politično
                     prešolanje izobraženih trdovratnih nasprotnikov komunizma. Tudi patra Gruberja
                     je prigovarjal, naj zapusti svoje »praznoverje«, češ da so to naredili že mnogi
                     drugi duhovniki. Ker ni nič dosegel, ga je za dva tedna pustil v samici brez
                     hrane. Zasliševalec mu je povedal, da vedo, kako je za veliko noč sojetnikom
                     delil obhajilo. Pater pa je imel še toliko moči, da je bivanje v samici
                     uporabil za temeljite duhovne vaje.</p>
                  <p>Malo pred koncem knjige pripoveduje avtor, kakšne so bile inšpekcije tujih
                     ustanov. Pred vsakim takim obiskom so pripravili nekaj celic s posebej zaupnimi
                     zaporniki. Oblekli so jih v nove obleke, v dvorani, kjer so imeli večkrat
                     kulturne prireditve, so dali na mize kup časopisov, ki jih jetniki sicer nikoli
                     niso videli. Skupini Američanov pa se je 11. septembra 1954 le posrečilo, da je
                     prišla nenapovedana. Takrat so obiskovalci slišali in videli vsaj nekaj
                     resnice.</p>
                  <p>Ta dogodek je bil že blizu konca Gruberjevega zapora. Sredi dela v opekarni so
                     ga nekoč poklicali, moral se je umiti, obriti in ostriči, potem pa mu je
                     uradnik nemškega veleposlaništva povedal, da je posredovanje nemškega kanclerja
                     Adenauerja doseglo, da ga izpustijo z več drugimi Nemci pod pogojem, da takoj
                     zapustijo Jugoslavijo. Pater na koncu knjige kratko opisuje, kako se je
                     poslavljal od večletnih tovarišev. Hudo mu je bilo, da jih zapušča, njim pa
                     tudi, ker bodo ostali brez duhovne opore.</p>
                  <p>V predgovoru je zapisal, da je bil izpuščen 1. januarja 1956 in je torej v
                     zaporih preživel nekaj več kot devet let, od tega v Sremski Mitrovici dobrih
                     sedem let. Verjetno je tako kot vsi, ki so okusili jugoslovanske zapore, tudi
                     p. Vendelin moral obljubiti, da o svojih doživetjih ne bo pripovedoval, kar je
                     morda tudi razlog za to, da je njegova knjiga izšla šele po desetletjih.</p>
               </div>
            </div>
            <div type="div2">
               <head>Finale omizja, ki ga ni bilo </head>
               <docAuthor>Jože Hubad</docAuthor>
               <p>V prejšnji številki smo objavili poročilo o knjigi K slovenski istovetnosti,
                  katere avtor je v Švici živeči diplomirani inženir Jože Hubad. O tematiki, zajeti
                  v knjigi, je pripravil televizijsko omizje, ki je bilo predvideno za oddajo na TV
                  3 16. januarja 1997. Dogovorjeno je bilo vse potrebno o vsebini in o tehnični
                  izvedbi oddaje.</p>
               <p>
                  <emph>10. januarja pa je bil po telefon u obveščen, da je televizijska tribuna na
                     TV 3 ukinjena in tako ne bo omizja, na katero se je skrbno in zavzeto
                     pripravljal. Nepojasnjena odpoved oddaje, v katere pripravo je vložil veliko
                     truda in energije, ga je hudo prizadela. Zato nam je poslal v objavo zaključni
                     del načrtovanega televizijskega omizja. V njem je izpostavljena zaključna faza
                     druge svetovne vojne in prelomno leto 1945, ko se je v imenu revolucije na
                     Slovenskem odigral krvavi finale povojnih pobojev</emph>
               </p>
               <p>Poudarjen je usodni ideološki razkol v slovenskem narodu, ki žal še vedno traja.
                  Prizanesel ni niti parlamentarni komisiji, ki naj bi dognala vso resnico o
                  povojnih množičnih pobojih. In ravno v iskrenem prizadevanju za resnico o
                  medvojnem in povojnem dogajanju vidi avtor eseja edino pot k spravi in pomiritvi v
                  slovenskem narodu in s tem k povrnitvi izgubljene narodove identitete.</p>
               <div type="div3">
                  <p>Ob spoznanju, da bodo Nemci vojno izgubili, sta se v državljanski vojni na
                     Slovenskem oba tabora, komunistični in protikomunistični, borila za zmago v
                     odločilnem času, ko bodo Nemci, poraženi na svetovnih frontah, zapuščali našo
                     domovino.</p>
                  <p>Komunisti so ta boj zastrli s kuliso dveh propagandnih laži, ki sta bili
                     istočasno propagandni bojni gesli.</p>
                  <p>Prva laž: Osvobodilna fronta slovenskega naroda – OF – se s svojo
                     narodnoosvobodilno vojsko NOV bori za izgon okupatorja in osvoboditev
                     Slovenije. To gibanje nosi zveneče ime narodnoosvobodilni boj NOB.</p>
                  <p>Druga laž je prvi komplementarna in se glasi: Domači nasprotniki tega gibanja
                     se v sodelovanju z nemškim okupatorjem borijo proti narodni osvoboditvi, zato
                     so narodni izdajalci.</p>
                  <p>Obe laži sta bili tako kvalitativno kakor glede usmerjenosti perfektno
                     usklajeni in v logični medsebojni pogojenosti. Obe laži sta druga drugo
                     potrebovali in potrjevali.</p>
                  <p>Ta kulisa dveh laži naj bi zastirala dve zgodovinski dejstvi.</p>
                  <p>Prvo dejstvo: Tito, Kardelj, Kidrič, Maček, Kraigher in drugi so se z enobejem
                     borili za boljševizacijo Slovenije in njeno vključitev v sklop Sovjetske zveze.
                     To naj bi se zgodilo ob odhodu Nemcev in vdoru rdeče armade v našo
                     domovino.</p>
                  <p>Drugo dejstvo: Slovenski protikomunistični odpor se je boril proti temu
                     Stalinovemu programu in za ohranitev slovenstva v svobodni Sloveniji kot delu
                     svobodne Evrope.</p>
                  <p>To je <emph>isti cilj</emph>, katerega si Slovenci prizadevamo doseči šele
                     danes, na pragu 21. stoletja. Vzrok te tragične, več kot polstoletne zakasnitve
                     je v zmagi stalinistične revolucije v letu 1945. <emph>Ta zmaga ni bila
                        zrcalo</emph> narodovih sil in volje v državljanski vojni, temveč nam je
                     bila vsiljena od zunaj. Diskusija o tem in o povojnem razvoju bi polnila
                     zajetne knjige. Tu naj na kratko ugotovimo:</p>
                  <p>Kakor sta bila Sovjetska zveza in svetovni komunizem motor in zaslon tako
                     imenovanega enobeja v naši državljanski vojni, sta bila njegovemu izidu, to je
                     Titovi Jugoslaviji, eksistenčni garant v 45-letni povojni politični igri.
                     Logično je, da se je v trenutku zrušenja tega pola zrušil tudi komunistični
                     režim v Jugoslaviji. Prav ta istočasnost zrušenja pa je dokončni dokaz
                     izključno sovjetskega izvora enobeja in njegovega produkta, informbirojevske
                     Titove Jugoslavije. Zato pa se tudi naše današnje iskanje cilja nadaljuje tam,
                     kjer je bilo maja 1945 nasilno pretrgano.</p>
                  <p>Naš današnji cilj in cilj slovenskega protikomunističnega odpora v državljanski
                     vojni sta identična.</p>
                  <p>Mnogi od eksponentov in nosilcev revolucije in komunističnega režima v naši
                     domovini so še danes na visokih položajih v državnem vrhu in gospodarstvu. Da
                     bi ohranili te privilegije, tajijo svojo neizmerno krivdo. To pa ni mogoče, ne
                     da bi zatajevali zgodovino. S tem povzročajo ne samo krivico žrtvam svojega
                     početja, temveč tudi <emph>istovetnostno krizo</emph> v zavesti naših mladih
                     generacij.</p>
                  <p>Naša istovetnost se ni rodila v letu 1990; tudi ne socialistična takrat, ko so
                     drugod šteli leto 1941 in ki bi jo označili s kratico NOB. Naša istovetnost se
                     je razvijala stoletja. Bila je duhovna osnova in moč za boj proti ogrožanju. To
                     je bil boj proti komunizmu, ki je pod krinko NOB-ja hotel zavreči slovenske
                     kulturne, etične in moralne norme, na njihovih ruševinah pa ustvariti novo
                     družbo, pokorno in poslušno revolucionarnim ciljem Sovjetske zveze.</p>
                  <p>Vendar bo to, kar je zapisala zgodovina, moralo stati zapisano tudi v uradnih
                     zapisih Republike Slovenije in v knjigah za slovensko šolsko mladino.</p>
                  <p>V mislih imam poročilo preiskovalne komisije o raziskovanju povojnih množičnih
                     pobojev, objavljeno v Poročevalcu, št. 42, z dne 17. oktobra 1996.</p>
                  <p>Razkol našega naroda, ki ga je povzročila od komunistov zanetena državljanska
                     vojna, je nehote priznal predsednik republike Milan Kučan. Na nedvoumno izjavo
                     papeža Janeza Pavla II. maja 1996 o eni slovenski resnici je odgovoril z
                     nevzdržnim nesmislom, češ da imamo Slovenci dve resnici.</p>
                  <p>Uradni dokument tega razkola je poročilo preiskovalne komisije o raziskovanju
                     povojnih množičnih pobojev.</p>
                  <p>Preiskovalna komisija, ki ji je bila naložena tako težka naloga, se je
                     razcepila na večinsko skupino, ki delo zamegljuje, in popolnoma zunaj konteksta
                     zastavljene naloge poveličuje »NOB« v starem komunističnem propagandnem lažnem
                     besednjaku, in na manjšinsko skupino, ki pogumno in pošteno išče eno
                        <emph>slovensko resnico</emph>. Tej manjšinski skupini je načeloval dr. Jože
                     Pučnik.</p>
                  <p>V zaključku, točka VII, na strani 12, nam Pučnikova skupina takole poroča:</p>
                  <p>»Odločilna vloga KP je očitna tudi v različnem odnosu do ujetih vojakov
                     okupatorja (leta 1945 Nemcev, leta 1943 pa podobno do ujetih Italijanov) in do
                     ujetih vojakov protirevolucije. Komunistične oblasti so večino ujetih nemških
                     vojakov po daljšem ali krajšem ujetništvu izpustile, večina vojakov nasprotne
                     strani v državljanski vojni pa je bilo pobitih. Ta različni odnos, ki ni v
                     razmerju z morebitno krivdo ujetnikov, kaže na <emph>ideološke
                     kriterije</emph>, kar je narekovalo obračun s potencialnim nasprotnikom
                     režima.« Opis postopka stalinske revolucije za dosego neomajne oblasti, kakor
                     nam ga tu poda dr. Pučnik, je miselno identičen opisu istega postopka, ki ga je
                     podal Winston Churchill v angleškem parleamentu 28. 12. 1944.</p>
                  <p>Ta Pučnikova formulacija je identična s Churchillovo v govoru dne 28. decembra
                     1944 (glej str. 167–168 v moji knjigi).</p>
                  <p>
                     <emph>Popolnoma izključeno</emph> je, da bi ti ideološki kriteriji nastali v
                     trenutku, ko je napočil 9. maj 1945, na dan, ki naj bi bil potemtakem tudi
                     smrtni dan od komunistov vodenega narodnoosvobodilnega boja v pravem pomenu
                     besede.</p>
                  <p>Ti ideološki kriteriji so nastali že najmanj deset let prej, in to v Moskvi. Od
                     tam so bili prineseni v našo domovino. Delovali so v pripravah pred vojno in –
                     pod lažnim plaščem NOB – ves čas okupacije ter med komunistično vladavino vse
                     do njenega zloma.</p>
                  <p>Dokaz za to nam daje nepretrgana veriga dogajanja, ki zajema vse to obdobje.
                     Dejanja, ki jih členi te verige simbolizirajo, izhajajo iz istih ideoloških
                     kriterijev, katere kvalificira Pučnikova komisija kot pristojne za povojne
                     množične poboje.</p>
                  <p>Navedimo tu samo nekaj zgodovinskih dejstev.</p>
                  <p>V letih 1941–1942 je od komunistov vodena »NOB« ubila iz zasede več kot tisoč
                     neoboroženih Slovencev. Poudarimo še uboj vseh Slovencev, ki so se temu leto
                     dni trajajočemu nasilju z orožjem uprli, pa so padli v ujetništvo »NOB«.</p>
                  <p>Za očitno predpodobo povojnih množičnih pobojev moramo imeti poboj 900 vojakov
                     slovenskih vaških straž, ki so v jeseni 1943 padli v roke partizanom. Ta poboj
                     se je zgodil na »osvobojenem slovenskem ozemlju«, v medvladju po kapitulaciji
                     Italije.</p>
                  <p>Sem sodijo uboji stotin Slovencev, ki jih je komunistični VOS zagrešil nad
                     nosilci slovenske demokratične misli. Iz te vrste izstopajo imena: Župec,
                     Kikelj, dr. Natlačen, dr. Ehrlich.</p>
                  <p>V tej krvavi verigi uničevanja slovenstva po ideoloških kriterijih z
                     zloglasnimi ukazi Kardelja in Kidriča se nam predoči njen strahotni povojni
                     člen – predmet Pučnikove preiskovalne komisije – kot logični vrhunec divjanja
                     rdeče revolucije.</p>
                  <p>Zato so stavki Pučnikove komisije kričeč poziv Slovencem, da zahtevajo od
                     pristojnih organov razčiščenje celotne slovenske resnice. Le tako bo Republika
                     Slovenija pojasnila nam in svetu naravo in vir ideoloških kriterijev, o katerih
                     piše komisija v svojem poročilu. Ta komisija mora ponovno na delo, da nam
                     pojasni vso grozotno logiko krvavega dogajanja. V zaključnem delu pa morajo
                     biti navedena imena krivcev, kajti kulturnost in pravnost države, ki zahteva
                     poravnavo krivic žrtvam, zahteva prav tako poimenovanje in kaznovanje
                     krivcev.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Pregled pošiljanja revije Zaveza po kontinentih in državah</head>
               <div type="div3">
                  <p>Nekoč smo že omenili, da je Zaveza našla bralce tudi zunaj domovine. Ker smo
                     mislili, da bo marsikoga zanimalo, kam vse pride, smo se odločili za tole
                     razpredelnico, iz katere bo to razvidno. Upamo, da bo iz nje razvidno tudi, da
                     je število držav, kamor Zaveza prihaja, in število bralcev, ki jo jemljejo v
                     roke, odprto in ga je mogoče zmeraj povečati. Ob tej priložnosti vse prijatelje
                     Zaveze po svetu lepo pozdravljamo z željo, da bi bila Zaveza ena od vezi, ki
                     nas vse povezuje. Bog vas živi!</p>
               </div>
               <div type="div3">
                  <p>Kontinentinent Država Število revij</p>
                  <p>AFRIKA Slonokošč. obala 1</p>
                  <p>AVSTRALIJA 18</p>
                  <p>EVROPA Avstrija 16</p>
                  <p> Belgija 2</p>
                  <p> Francija 12</p>
                  <p>Italija 17</p>
                  <p> Nemčija 21</p>
                  <p> Srbija 2</p>
                  <p> Švedska 2</p>
                  <p> Švica 9</p>
                  <p> Vel. Britanija 9</p>
                  <p>EVROPA skupaj: 90</p>
                  <p>JUŽNA AMERIKA Argentina 223</p>
                  <p> Brazilija 1</p>
                  <p> Čile 1</p>
                  <p>JUŽNA AMERIKA skupaj: 225</p>
                  <p>SEVERNA AMERIKA Kanada 118</p>
                  <p> ZDA 103</p>
                  <p>SEVERNA AMERIKA skupaj: 221</p>
                  <p>Inozemstvo skupaj: 555</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <p>Vsem bralcem in prijateljem Zaveze voščimo veselo Veliko noč</p>
                  <figure>
                     <graphic url="slike_z_24/z_24_34.png"/>
                     <head>Belokranjske pisanice <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Velika noč</head>
               <p>Mislim na veliko noč</p>
               <p>s telohi</p>
               <p>z mačicami</p>
               <p>in z mirnim soncem na škodljastih strehah.</p>
               <p>Bog je bil v gosteh na vasi,</p>
               <p>žene niso nosile več črnih rut.</p>
               <p>V svetle rane smo mu pokladali prošnje,</p>
               <p>ko je na večer odhajal čez njive.</p>
               <p>Karel Mauser</p>
            </div>
            <div type="div2">
               <head>Farne spominske plošče</head>
               <div type="div3">
                  <p>Pred vami je najvažnejši dokument novejše slovenske zgodovine</p>
                  <figure>
                     <graphic url="slike_z_24/z_24_35.png"/>
                     <head>Farne spominske plošče</head>
                  </figure>
                  <p>Poskrbite, da bo ta pretresljiva knjiga našla pot v vsako slovensko hišo!</p>
                  <p>Kupite jo lahko v skladišču nadškofijskega ordinariata v Ljubljani na Mačkovi 6
                     ali pa naročite pri Novi Slovenski zavezi na Resljevi 14 v Ljubljani in na
                     upravi Družine Krekov trg 1 v Ljubljani</p>
               </div>
            </div>
         </div>
      </back>
   </text>
</TEI>
