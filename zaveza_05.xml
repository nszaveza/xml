<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Glasilo Nove slovenske zaveze</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp>Ureja</resp>
                    <name>Uredniški dbor NSZ</name>
                </respStmt>
                <respStmt>
                    <resp>Odgovorni urednik</resp>
                    <name>Pavle Kogej</name>
                </respStmt>
                <respStmt>
                    <resp>Časopisni svet</resp>
                    <name>Jože Pavlič</name>
                    <name>dr. Nace Potočnik</name>
                    <name>mag. Andrej Rot</name>
                    <name>August Vasle</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>234 KB XML</extent>
            <publicationStmt>
                <publisher>
                    <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova slovenska zaveza</p>
                </availability>
                <idno type="issue">5</idno>
                <idno type="ISSN">?</idno>
                <date>2009-01-20</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">5</biblScope>
                            <biblScope type="vol">II</biblScope>
                            <biblScope>številka 2, junij 1992</biblScope>
                            <date when="1992-06">junij 1992</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2009-01-20">
                <name>Matija Ogrin</name> - pretvoril besedilo v zapis TEI, dodal strukturne oznake;
                manjkajo oznake za vse slikovno gradivo in gradivo na platnicah.</change>
        </revisionDesc>
    </teiHeader>
    <text>
        <front>
            <titlePage>
                <docTitle>
                    <titlePart>Zaveza št. 5</titlePart>
                    <titlePart>Revija za duhovna, kulturna in politična vprašanja sedanjosti in
                        prihodnosti – s posebnim ozirom na krizo slovenstva po boljševiški
                        revoluciji in državljanski vojni </titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova slovenska zaveza</publisher>
                    <pubPlace>Ljubljana</pubPlace>
                    <docDate>2009</docDate>
                </docImprint>
            </titlePage>
            <divGen type="toc"/>
        </front>
        <body>
            <div type="div1">
                <head>Aktualni kulturnopolitični komentar Nove Slovenske zaveze</head>
                <div type="div2">
                    <head>Biti v zgodovini</head>
                    <head>Aktualni komentar Nove Slovenske zaveze</head>
                    <docAuthor>Justin Stanovnik</docAuthor>
                    <div type="div3">
                        <p>Opazovalcu sedanjega slovenskega javnega življenja je pred vsem drugim
                            jasna ena reč: politika nove države se je znašla v globoki krizi. Če
                            želimo priti do korenin, iz katerih kriza poganja, bomo nazadnje videli,
                            da za vsem stoji nerazumevanje časa. Kriza prihaja iz nepripravljenosti
                            ali nesposobnosti videti zgodovinske silnice, ki določajo slovensko
                            sedanjost, z drugimi besedami: nesposobnost in nepripravljenost biti v
                            zgodovini.</p>
                        <p>Slovenska sedanjost je, če izvzamemo Balkan, bolj obremenjena kot
                            sedanjost drugih narodov in držav nekdanjega komunističnega bloka. Naš
                            voz je bil in je trikratno naložen: na njem se je znašla ustanovitev
                            države, izhod iz komunizma in obnova demokratične kulture ter nazadnje,
                            a ne najmanj pomembno, zdravljenje ran državljanske vojne. Stranke
                            demokratičnega bloka so, združene v Demosu, prevzele te naloge, šle z
                            njimi na volitve in, skromno sicer, a vendarle zmagale. Sedanja
                            politična kriza, njeno zlo je v tem, da je Demos sredi mandata, ko so
                            bile njegove naloge šele na pol opravljene ali komaj začete, izgubil
                            izpred oči to, kar mu je bilo naloženo in kar je prevzel. Kakor hitro pa
                            se je to zgodilo, se je takoj pokazala njegova siceršnja politična
                            heterogenost, ki je končno pripeljala do njegovega razpada oziroma do
                            njegove samoukinitve. Lahko bi rekli tudi drugače: izvoljeni nosilec
                            slovenske politične volje in stabilnosti je enostransko pretrgal sredi
                            mandata demokratično pogodbo, ki jo je bil sklenil z volilnim telesom.
                            Razpad Demosa je próton kakón – prvo zlo – slovenske politike.</p>
                        <p>Mislimo, da je razumno reči, da je prva naloga slovenske politike izhod
                            iz komunizma in obnovitev demokratične kulture. S tem nikakor nočemo
                            zmanjševati vloge državne osamosvojitve. Toda spričo ugodnih okoliščin
                            in nedeljene narodove volje je ta naloga bila izvršena v presenetljivo
                            kratkem času. Izhod iz komunizma je torej prva naloga, tisto od
                            zgodovine postavljeno ozadje, ki ostaja kriterij vsakega parcialnega
                            dejanja: ob vsakem se moramo namreč vprašati, v kakšnem odnosu je do
                            tega odločujočega ozadja. Izhod iz komunizma ni namreč samo stvar
                            politike, temveč je v njegovem kompleksnem zajetju narodovo opravilo v
                            naj širšem smislu. Posebna naloga politike je bila, da to opravilo
                            zavestno usmerja. In sedaj, ko je to zavestno središče nehalo obstajati,
                            moramo ugotoviti, da je slovenski narod v odločilnem dogajanju brez
                            usmerjevalca. Razpad Demosa je torej prvo in poglavitno zlo politične
                            sedanjosti.</p>
                        <p>Zakaj je Demos razpadel, kateri šivi v njegovi skupni misli so najprej
                            popustili? Če pravimo, da je razpad Demosa prvo zlo, potem lahko rečemo
                            tudi, da za njim stoji neka trditev, ki je hkrati próton pseudos – prva
                            laž. To je trditev, da je izhod iz komunizma že opravljena naloga; to je
                            korolar te trditve, da je vztrajanje pri tej nalogi neproduktivno, še
                            več, retrogradno in reakcionarno, podobno bojevanju zaščitnih čet, potem
                            ko je glavnina armade že zdavnaj odšla.</p>
                        <p>Trditev, da je izhod iz komunizma opravljena naloga, je v tako
                            intenzivnem nasprotju z resnico, ki jo vsak dan uveljavlja polje našega
                            neposrednega izkustva, da ne moremo verjeti, da nima drugotnih ali
                            ideoloških vzgonov. Nihče ne dvomi, da je stari totalitarni red v svoji
                            industrijski fakturi enkrat za vselej za nami, a ostaja dejstvo, da so
                            poražene sile še tu, združene v političnem bloku nove levice z mogočnim
                            ozadjem civilne družbe, ki so jo te sile generirale v času neomejene
                            oblasti. Kdor je zadnji dve leti poslušal javne glasove, politične in
                            medijske, je dobil vtis, ki se je nazadnje spremenil v deprimirajočo
                            ugotovitev, da živi v okupirani deželi: da so nas zasedle neke
                            paradoksne sile, ki imajo samo en cilj, kako raniti, zastrašiti,
                            deprimirati, onemogočiti. Tega enostavno ni bilo mogoče spregledati.
                            Zato tistih, ki hočejo, da se oglasijo sirene za »all clear«, dobesedno
                            ne moremo razumeti. Jasno, da ni več komunizma komitetov in sekretarjev,
                            sedaj smo sredi komunizma v njegovih posledicah. Sedaj je tu bes in
                            cinizem – to dvoje – hkrati ali ločeno – ne tako redkih ljudi, ki so
                            spoznali jasno ali nejasno, da so stavili na stvar, ki se ni izkazala
                            samo za izgubljeno, ampak jih je – to v sebi natanko vedo – človeško in
                            politično zelo obremenila. Zato jim ostaja samo eno: tolči vse, kar ima
                            obliko, vse, kar hoče, kot pravi Hans Jonas, ubogati prvo dolžnost, ki
                            jo postavlja svoboda, da namreč sama sebi postavlja meje. Zadnji izvor
                            njihove jeze je v tem, da se na obzorju vedno bolj trumoma pojavljajo
                            stvari, ki so pohujšljivo podobne vrednotam. Vračanje vrednot pa
                            naznanja normalno družbo. Tu ne moremo, da ne bi pomislili na Ralfa
                            Dahrendorfa, ki pravi, da je revolucija za levico to, kar je za desnico
                            vojna: ukinitev normalne družbe. Nanj se lahko sklicujemo tudi, če
                            hočemo podpreti misel, kako počasi se vse skupaj spreminja: »Zgodovina
                            je vedno tudi nemesis. Duh starega reda živi še leta in desetletja.«</p>
                        <p>Poglavitni del javnega življenja se odvija v ustanovah civilne družbe. Tu
                            pa torej še vedno vlada stara in nova partijska elita, predvsem pa
                            ljudje, ki so zaradi pogodb, ki so jih bili sklepali s to elito, moralno
                            prizadeti. Najvažnejša področja so pod njihovim vplivom: šola, kultura,
                            velik del znanosti, zlasti hermenevtičnih družbenih znanosti, državna
                            uprava, finančne institucije. Smo torej sredi delujočega
                            neokomunističnega aparata. Tu pa prihajajo ljudje s čudaškimi
                            domislicami, da je izhod iz komunizma opravljena naloga. Nikakor si tega
                            ne moremo razložiti, zatekarno se celo k domnevam, ki jih nikakor ne bi
                            hoteli sprejeti: kaj, če ni v ozadju stara, še ne povsem pozabljena
                            vpletenost; kaj, če ni, se vsiljuje misel, v tej vpletenosti nekaj
                            neizbrisnega.</p>
                        <p>Dve misli nas ob tem zaposlujeta. Obe kažeta v neko smer, ki se nazadnje
                            izteče v ugotovitev, da so se v partiji zbrali nenavadni ljudje, v
                            emfatičnem pomenu te besede. Prva misel se dotika dejstva, da med njimi
                            ni pravih konvertitov. Res je nenavadno, da po vsem, kar se je bilo
                            zgodilo, po dejanjih, ki jih prav razumemo samo, če počasi zlogujemo
                            besedo zločin, tako da se narn pokaže ne samo njegova fizična
                            odvratnost, ampak tudi diabolična perfekcija, s katero so bili
                            uporabljeni kot sredstvo politične manipulacije; res je čudno, da potem,
                            ko so se bili pridružili skupini, ki se je polastila vsega naroda, ki je
                            ta narod v pravem pomenu besede zavzela ali okupirala; res je nenavadno
                            in čudno, da se potem, ko se je igra končala in ko je prišel čas
                            refleksije in so dobile stvari v normalni svetlobi normalne podobe, ni
                            sprožil v nikomer, dobesedno v nikomer, tisti osnovni človeški
                            mehanizem, ki bi zahteval, da se pove resnična zgodba. Res je, odpadlo
                            je mnogo karieristov, zdrknili so v zasebnost svojih vikendov, kjer
                            gojijo tulipane in ob tihih večerih začudeni premišljujejo, kako se v
                            zgodovini včasih vse srečno konča. Nekateri, po našem mnenju najboljši,
                            so se zaprli v svoje hiše, nikogar pa ni, ki bi naredil to uslugo
                            svojemu narodu, da bi sedel in začel pisati pravo zgodbo.</p>
                        <p>Druga misel pa se dotika dejstva, ki nas ne spravlja v nič manjše
                            čudenje. Kako je mogoče – tu mislim fizično mogoče – da se ljudje, ki so
                            bili pol stoletja generatorji in nosilci duhovnega in političnega
                            nasilja, sedaj pojavljajo, kakor da bi se nikoli ne bilo nič zgodilo,
                            kakor da je to nekaj najbolj naravnega, na demokratičnem forumu. In ne
                            samo to! Sedaj so glavni bojevniki za človekove pravice, za prav tiste
                            pravice, ki so jih sami pol stoletja odrekali prav temu ljudstvu, češ da
                            bi mu bile samo škodile; obenem pa so pripravljeni izobčiti vsakogar, ki
                            bi si drznil pokazati na to okoliščino. Da to zmoreš, moraš biti iz neke
                            posebne snovi. Tu ne pomenijo dosti parnet in odločitve, kar tu nazadnje
                            velja, je neka posebna človeška snov.</p>
                        <p>Ko vse te stvari premišljujemo, si moramo na koncu ponoviti, da so to res
                            nenavadni in izredni ljudje. Če se bo projekt, ki so ga sedaj začeli
                            izvajati, posrečil – in kdo bi si upal trditi, da nima lepih možnosti –
                            bodo ljudje tega časa upravičeno govorili, da so priča nečesa, kar se,
                            če vse premislimo, v tako vzorni obliki v zgodovini še ni zgodilo. S
                            takimi ijudmi imamo torej opraviti. Zato se lahko v resnici zelo čudimo,
                            da prihajajo ljudje, opremljeni z uglednimi akademskimi papirji, in malo
                            visokostno, malo pa tudi že nestrpno razlagajo, da je komunizem že
                            zdavnaj za nami, naj nihče več ne tečnari s tem. Pri tem je zanimivo to,
                            da vsi ti ljudje prihajajo iz določene politične in kulturne smeri. To
                            nas spominja na Heinejeve verze: Poznam melodijo, poznam besedilo,
                            poznam tudi gospode sestavljalce.</p>
                        <p>Prehajamo torej na drugo vprašanje: Katere Demosove sile nosijo največjo
                            odgovornost za razkroj njegove ideje in politike? Na prvo mesto bomo
                            postavili odgovornost liberalnega intelektualca. Ni namreč imel v sebi
                            te moči, da bi vzdržal v svoji vlogi. Intelektualci – tu imamo v mislih
                            predvsem skupino, ki se je zbrala v sedanji demokratski stranki – imajo
                            nedvomno poglavitne zasluge za veliki slovenski preokret. Predvsem bi
                            morali poudariti dejstvo, da so izstopili iz akademosa v politiko in
                            tako dobesedno rešili demokracijo v njenem političnem ključu. Ko bi bili
                            do konca vzdržali ne samo kot Demosov člen, ampak kot njegova poglavitna
                            kohezivna sila, ko bi bili ostali tam in služili njegovi ideji – tako
                            reflektirano pozicijo bi lahko od njih pričakovali – dokler ne bi bile
                            njegove naloge končane, in se potem vrnili v svoje stolpe, bi jih
                            zgodovina s slavo in ne brez spoštovanja zapisala v svoje knjige. Toda
                            niso se zadovoljili s tem, da so prvi v prostorih, kjer se odvijajo
                            zadeve duha, najodločilnejše stvari, po našem mnenju, hoteli so še
                            oblast: navadno, vulgarno, banalno oblast. Tu smo sedaj v soseščini
                            tega, čemur pravimo izdaja intelektualcev. To skušnjavo lahko opišemo s
                            staro metaforo: utrgati sad, ki ti ne pripada. V tem smislu je govoril o
                            intelektualcih Gyorgy Konrad v govoru ob prejemu lanske mirovne nagrade
                            nemškega knjigotrštva, da namreč intelektualci naredijo usodni prestop
                            takrat, ko skušajo razširiti svojo moč na sfere, za katere niso
                            pristojni; ko niso več zadovoljni z močjo, ki jim jo zagotavlja kultura,
                            ampak začnejo stremeti po neposrednih pozicijah moči. Sem spada tudi
                            misel, ki jo je ponudil Leszek Kolakowski, da se »ponavadi slabo konča,
                            kadar hočejo intelektualci postati voditelji ljudstva in poklicni
                            politiki; trg je s svojimi nevarnostmi za intelektualca bolj primeren
                            kot kraljevi dvor.«</p>
                        <p>Poleg tega se zdi, da je eden od vzrokov udara v demosovskih vrstah
                            presenetljiva oblika starega liberalnega antikrščanskega resentimenta.
                            Čudno se nam to zdi zato, ker bi po človeških in kulturnih žrtvah, ki so
                            jih slovenski kristjani utrpeli v boju s tem, čemur danes vsi upravičeno
                            pravimo napad na civilizacijo, pričakovali spoštovanje in priznanje. Pa
                            se namesto tega neinteligentno širijo glasovi o nevarnosti klerikalizma.
                            Za vsem tem stoji nekaj zelo bistvenega in zelo globokega. Liberalni
                            intelektualec še ni radikalno tematiziral vprašanja o svoji
                            samozadostnosti. Šele ko se bo v celoti izpostavil temu vprašanju, ko bo
                            v njegovi luči spoznal, da je na primer komunizem v bistvu njegov poraz,
                            bo morda uvidel, da mora biti v njem kljub velikim vzponom, ki jih
                            izkazuje njegova tristoletna zgodovina, neki temeljni defekt, ki je v
                            naravi liberalizma kot ideje. Šele tedaj, ko bo to postalo izkustvena
                            prvina njegovega vedenja, bo mogel sprejeti krščanstvo kot enakopraven
                            in legitimen del polisa. Kar danes po našem mnenju ovira duhovno
                            svoboden nastop liberalne inteligence, je prav nereflektiran odnos do
                            krščanstva. Czeslaw Milosz, ki ga menda ni mogoče dolžiti
                            fundamentalizma – s Kolakowskim kritično piše o poskusu rekatolizacije
                            poljskega javnega življenja – pravi v enem od takih polemičnih člankov
                            tudi tole: »Marksizem sem vedno občutil kot posledico globoke erozije
                            človekovih religioznih gledanj, tako na evropski celini kot v Rusiji. To
                            je uvidel tudi Dostojevski, ki je v Besih s preroško močjo pokazal na
                            napore revolucionarjev, da podelijo svetu smisel brez Boga. Od takrat
                            imajo totalitarna gibanja metafizično ozadje z negativnim predznakom in
                            spadajo med pojave evropskega nihilizma. Prav ta erozija religioznih
                            gledanj predstavlja po mojem eno temeljnih potez v mišljenju 20.
                            stoletja in daje naši dobi apokaliptične poteze.« Šele ko bodo nosilci
                            tako katoliške kakor liberalne inspiracije v procesu samospraševanja
                            uvideli – kot nekaj, kar v osnovi določa novi čas – da ne eni ne drugi
                            sami ne morejo nositi celotne odgovornosti za sedanji svet, šele tedaj
                            bo nastopila prava postmoderna doba.</p>
                        <p>Slovenski liberalni intelektualec ima bistven delež pri izhodu iz
                            deviantne narodove preteklosti, žal pa tudi nemajhno vlogo pri
                            pozabljanju in zapuščanju pozicij, ki jih terja kulturna in politična
                            sedanjost.</p>
                        <p>Nemajhno vlogo pri razpadu Demosa pa nosijo tudi slovenski kristjani,
                            tako v krščanski demokraciji kot tudi zunaj nje. Kaj lahko rečemo o
                            njihovi specifični poziciji?</p>
                        <p>Najprej je treba ugotoviti, da delež njihove krivde ni v tem, da bi kaj
                            usodnega naredili, ampak v tem, da nekaterih stvari, za katere so bili
                            po naravi stvari zadolženi, niso naredili. Njihov greh je greh
                            umanjkanja. Krščanska demokracija, ki je politična organizacija
                            slovenskih katoličanov, je bila namreč naravno, po svoji zgodovinski,
                            svetovnonazorski in politični vlogi, posebej poklicana in zadolžena, da
                            vzame obstoj Demosa za svojo prvo skrb. Politično je SKD naslednica
                            predvojne SLS, zato je na prvi pogled jasno, da je restavracija pravne
                            države in ponovna vzpostavitev civilne družbe v posebnem smislu njena
                            stvar. Krščanska demokracija je hočeš nočeš tudi politična organizacija
                            slovenskih katoličanov, ki so se med državljansko vojno večinsko uprli
                            komunističnemu udaru in bili v tem uporu poraženi, sedaj pa v vračanju v
                            območje evropske kulture razumljivo vidijo svojo zmago.</p>
                        <p>V svetovnonazorskem vzgonu, ki nosi krščansko demokracijo, tudi ni – ali
                            ne bi smela biti – odsotna prvina, ki sili njene nosilce k vključevanju
                            in ne k izključevanju. In to je ravno duh, ki ga vsaka koalicija
                            potrebuje. Krivdo krščanske demokracije vidimo v tem, da ni dovolj jasno
                            uvidela svojega posebnega mesta v Demosu. Poleg tega, kar smo povedali,
                            je krščanska demokracija organizirala vlado in bila logično zanjo
                            posebej odgovorna, kar bi v prvi vrsti moralo vključevati skrb za
                            solidno podporo v skupščini. Preko predsednika je krščanska demokracija
                            dajala vladi svoj pečat, tako da ni nesmiselno reči, da je to v
                            določenem smislu bila krščanskodemokratska vlada in torej odgovorna, kot
                            vlada celotnega političnega organizma, za prehod v demokratsko kulturo z
                            vsemi njenimi atributi. Da je za to bil obstoj Demosa nujen pogoj,
                            teren, na katerem je vse to mogoče realizirati, ni treba preveč
                            dokazovati. Naj še tako upoštevamo oteževalne okoliščine, nam nazadnje
                            vendar ostane dejstvo, da krščanska demokracija tega ni dovolj
                            intenzivno čutila. Ni se dovolj jasno zavedala, v kakšnem ritmu tečejo
                            zgodovinske ure v deželi in se ni osredotočila na unum necessarium.</p>
                        <p>Zgornje kritične pripombe seveda ne pomenijo, da nismo vseskozi videli
                            junaškega vztrajanja krščanskih demokratov tako v vladi kot v skupščini.
                            Mogoče jim bo zgodovina nekoč – a kako malo se je zanašati na zgodovino,
                            vidimo v našem času – priznala, kako mirno in dostojanstveno so
                            prenašali agresivnost nove levice, ki je razkošno razkazovala znanje, ki
                            se ga je bila naučila v kuloarjih leninske politike.</p>
                        <p>Ostale stranke in osebnosti Demosa nosijo odgovornost za dogajanje v
                            koaliciji v skladu s svojim vplivom in močjo. Posebej bomo tu omenili
                            socialne demokrate in njihovega predsednika dr. Pučnika. Če je bil
                            razpad Demosa za mnoge Slovence udarec, je bil prestop dr. Pučnika in
                            njegovih socialnih demokratov v protidemosovsko koalicijo, kar umik
                            njegove podpore Peterletovi vladi v resnici pomeni, nekaj, česar
                            enostavno ni bilo mogoče razumeti. Tega namreč res nihče ni pričakoval.
                            Prvič ima socialna demokracija v svoji tradiciji in ideologiji prvine,
                            ki jo delajo za najtrdnejšo in najzanesljivejšo sestavino parlamentarne
                            demokracije. V naši zavesti je socialna demokracija demokracija par
                            ecxellence. Poleg tega pa je bil dr. Pučnik vedno logičen, jasen in
                            precizen besednik Demosove politike. Njegove nastope smo v žalostnih in
                            zmedenih časih imeli za redko tolažbo na medijsko kontrolirani politični
                            tribuni. Njegova odločitev je bila tem bolj šokantna, ker smo jo čutili
                            kot iracionalno. Nikakor je namreč ni bilo mogoče razumeti. Navsezadnje
                            imamo nekaj pravice reči, da so zanj glasovali najboljši Slovenci,
                            tisti, ki so skozi temni čas nosili svojo zvestobo. To so težka moralna
                            vprašanja, to je bil hud udarec za vse te ljudi. Poleg tega pa je vnesel
                            v celotni slovenski politični prostor prvino radikalnega nezaupanja: vse
                            je mogoče, kakor da bi brali Russellovo Abecedo relativnosti. Če se je
                            kdaj kaj zgodilo, čemur se je lahko reklo politično pohujšanje, se je
                            zgodilo sedaj.</p>
                        <p>Vendar mislimo, da socialna demokracija kljub videzu ni izgubljena za
                            demokratični blok. Računamo na njeno politično logiko. Z liberalci je
                            drugače. Ti so vedno bili žrtve takšne ali drugačne politične
                            zakompleksanosti. To je bilo takrat, ko so nastopali zoper prvo
                            slovensko gimnazijo; to je bilo takrat, ko so mimo in proti Slovenski
                            ljudski stranki hodili v Beograd; to je bilo končno takrat, ko so prišli
                            Besi in so se postavili v vrsto s tistimi, ki so jim ponudili svoje
                            usluge. Logika in tradicija socialne demokracije sta drugačni. Zato
                            mislimo, da je ne bi smelo manjkati v prihodnjem novem Demosu. </p>
                        <p>Zaradi jasnosti moramo tu vstaviti neko terminološko opazko. Ko govorimo
                            o liberalcih, mislimo izključno na vodilno plast sedanje demokratske
                            stranke. Po naravi stvari bi tudi oni bili lahko pomemben del
                            demokratičnega bloka. Eden od njegovih nosilnih polov. Toda bojimo se,
                            da so se z zadnjimi dejanji odločili za obstajanje zunaj njegove
                            orbite.</p>
                        <p>Za narodne demokrate moramo reči, da vedno bolj prihaja v ospredje
                            njihova poglavitna vrednost. To je njihova naravna drža in njihova
                            zvestoba. Oboje jih priporoča slovenskim volilcem in tistim, ki bodo v
                            prihodnje oblikovali vlade.</p>
                        <p>Nova Slovenska zaveza s skrbjo spremlja politično dogajanje v deželi.
                            Njena skrb izhaja iz dejstva, da je zaradi svoje specifične zgodovinske
                            izkušnje lastnica pomembnega védenja: kako katastrofalne so posledice
                            neizkoriščenih možnosti in kako usodno je pričakovati, da bodo račune
                            plačevali drugi, in kako pogubno je pozabljati, da si nazadnje za vse
                            odgovoren sam in da zgodovina zahteva od naroda skrajno pozornost in
                            prisebnost. V imenu te izkušnje postavlja NSZ pred slovensko politiko
                            načelo skrajne odgovornosti. Pravico, da kliče k odgovornosti, ji daje
                            tudi spomin na slavo tistih dvajset tisoč Slovencev, ki so tako razumeli
                            svojo odgovornost, da so v njeni službi tvegali svoje življenje, ko je
                            šlo za to, da se izognemo polstoletnemu hlapčevanju.</p>
                        <p>Nova Slovenska zaveza misli, ko gleda razpadanje Demosa, da se ruši lepa,
                            dobra in koristna stavba, v kateri so njeni prebivalci živeli pametno in
                            smiselno življenje. Če pa se bo hiša do konca podrla, bodo njeni
                            prebivalci šli ven in se vdajali raznim nenaravnim, celo incestnim
                            zvezam ali pa bodo v odtujenosti in osamljenosti nazadnje pozabili,
                            zakaj so se bili nekoč zbrali.</p>
                        <p>Nova Slovenska zaveza torej predlaga, da se ustanovi Novi Demos. V njem
                            naj se zberejo vsi člani nekdanjega Demosa, opremljeni s političnim
                            vedenjem, ki je medtem dozorelo v čisto vino odgovorne politike. V
                            opravičilo, da si dovoljujemo tako velike besede, dajemo v premislek to
                            dvoje: prvič predstavljamo placentarno zvezo s tisto preteklostjo, ki jo
                            nazadnje in v osnovi hoče nova demokracija ujeti, drugič pa nam za to
                            daje nekaj pravice okoliščina, da smo bili, ne morda gledalci, ampak
                            igralci v največji drami, ki jo je kdaj uprizorila zgodovina tega
                            naroda.</p>
                    </div>
                </div>
            </div>
            <div type="div1">
                <head>Jaz se bom branil</head>
                <div type="div2">
                    <head>Ob petdesetletnici slovenskega protikomunističnega upora</head>
                    <docAuthor>Justin Stanovnik</docAuthor>
                    <div type="div3">
                        <p>V pomladanskih in poletnih mesecih leta dvainštiridesetega so slovenski
                            komunisti začeli uresničevati tista poglavja iz svojih učbenikov, ki
                            govorijo o umetnem pospeševanju revolucije. Poglavitno vlogo je tu imel
                            uboj. Februarja so se zgodili le posamezni umori, marca in aprila pa so
                            začeli naraščati in se v maju zgostili tako zelo, da so postali znamenje
                            časa: vrh pa je bil dosežen junija, ko skoraj ni minil večer ali noč ali
                            jutro, da ne bi kje udarili. Tople poletne dni in noči je napolnil vonj
                            po pogoriščih in smrti.</p>
                        <p>Zgodilo se je, kar so bili hoteli: v deželi je zavladal strah.</p>
                        <p>Sredi junija 1942 so na Ljubgojni v horjulski dolini ubili župana Bastiča
                            in njegovo ženo Marijano. To bi naredili tudi s sinom Tonetom, ko bi ga
                            bili našli, in s sinom Lojzom, ko bi bil tistega večera doma. Lojz je
                            prišel na pogreb staršev in se nato po skrivnih poteh vrnil v Ljubljano.
                            Njegova sestra Marica Cerar-Bastič pripoveduje v svojih spominih o njem
                            takole:</p>
                        <p>»Lojze je težko prenašal skrivanje v Ljubljani, domov se ni upal priti,
                            pot je vodila skozi samotne gozdove. Še vedno so mu grozili s smrtjo.
                            Ogorčeno je vzkliknil: »Ubiti se ne dam! Jaz se bom branil!« Ko je
                            zvedel, da se v Št. Joštu zbirajo možje in fantje, ki se čutijo
                            ogrožene, ob večerih v šoli, da bi se skupaj branili, se jim je
                            pridružil. Skupina je bila najprej ilegalna, pozneje so jim okupatorske
                            oblasti dovolile, da se oborože in branijo. Tak je bil začetek Vaških
                            straž. Obramba življenja in lastnine v času najhujšega terorja!«</p>
                        <p>Jaz se bom branil.</p>
                        <p>Točno kje in kdaj je Lojz Bastič izgovoril te besede, se ne ve. Gotovo pa
                            je, da je z njimi izrazil občutje mnogih ljudi in da so se v tistih
                            mesecih dvainštiridesetega na tak ali drugačen način velikokrat
                            ponovile. Zato mislimo, da jih lahko postavimo na čelo vsega
                            slovenskega</p>
                        <p>protikomunističnega upora. Nobeno govorjenje in nobena razprava in nobena
                            knjiga ne bi mogla tako zgoščeno in resnično razložiti in upravičiti
                            upora slovenskih katoličanov proti Besom, ki so prišli v deželo, da jo,
                            gnani od neznane in blazne vere, spremenijo po svoji podobi.</p>
                        <p>Jaz se bom branil. Najprej je bilo samo nekaj ljudi tako zvestih in
                            pogumnih, da so našli v sebi moč, da se dvignejo nad strah. Drugi so
                            sledili. Nazadnje je vstala vsa Dolenjska in vsa Notranjska in ponovila
                            tiste znamenite besede. Danes, ko od tistih časov mineva petdeset let,
                            jih povejmo še enkrat v čast dežele in njenih ljudi.</p>
                        <p>Boj, ki so ga bili začeli, se je zanje končal žalostno, tragično in
                            boleče. Za nas vse boleče.</p>
                        <p>A so zmagali, samo mnogo ljudi tega še ne ve.</p>
                    </div>
                </div>
                <div type="div2">
                    <head>Uvodno razmišljanje</head>
                    <docAuthor>Dr. Janez Peršič</docAuthor>
                    <div type="div3">
                        <p>Do sedaj je NSZ objavila že vrsto besedil, ki vzroke za nastanek
                            državljanske vojne med Slovenci v času tuje okupacije 1941-1945
                            pojasnjujejo predvsem z načelnega stališča, pripisujoč glavno krivdo
                            delovanju Stalinove agenture na Slovenskem. Le malo besedil se je lotilo
                            bolj konkretnega prikaza zanimive in zelo tragične dinamike razvoja
                            dogodkov, ki jo vsako zgodovinopisje, ki noče biti samo računalniški
                            urejevalec časovne zaporednosti, raziskuje pod vidikom vzročnosti in iz
                            nje izhajajoče posledičnosti; le-ta je obenem že tudi vzročnost nove
                            posledičnosti. Če si dovolimo uporabiti matematično pojmovanje, bi se ta
                            za ljudi na Slovenskem tako pogubni poltrak vzrokov in posledic, ki se
                            je začel leta 1941, lahko radikalno spremenil v daljico in se končal
                            šele z resnično spravo, ki bi temeljila na obojestranskem priznanju zmot
                            in obžalovanju, sodno preiskavo o zločinih vseh vrst in poravnavo
                            materialnih in moralnih krivic. Pojem narodnega izdajstva bi moral biti
                            zasluženo označen kot »demagoška floskula za moralno diskvalifikacijo
                            političnega nasprotnika«.</p>
                        <p>Že v prvi številki NSZ je bil objavljen zanimiv članek izpod peresa
                            Tineta Velikonje o ustanovitvi vaške staže pri Sv. Vidu. Sedaj so pred
                            nami novi trije članki, ki vsak po svoje, tudi s humorjem, opisujejo
                            ustanovitev vaških straž v Loškem potoku, pri Šentjoštu in v Ligojni,
                            četrti pa obravnava partizanske uboje nekaterih Vrhničanov. Članki so
                            nastali na osnovi ustnih pripovedi in jim po tolikih letih seveda
                            zgodovinar ne more pripisovati zanesljivosti v vseh časovnih in drugih
                            podrobnostih (človeški spomin je namreč dostikrat nego</p>
                        <p>tov faktor), vendar pa jim že zaradi širšega poznavanja razmer na
                            Slovenskem v času druge svetovne vojne ne bi mogel odrekati
                            verodostojnosti v bistvenem, to je glede vzrokov za nastanek vaških
                            straž, načinov njihove ustanovitve in nadaljnjega poteka dogodkov.</p>
                        <p>V člankih bi nepristranski bralec našel dragoceno spominsko gradivo, ki
                            mu bo nudilo snov za razmišljanje o sledečih temah: večinska katoliška
                            in protikomunistična usmerjenost slovenskih kmetov pred vojno, njihovo
                            protiokupatorsko razpoloženje, deloma celo navdušenje za OF na začetku
                            vojne, partizanski teror proti idejnim nasprotnikom in nepotrebni napadi
                            na okupatorja, ki se je potem znašal nad civilnim prebivalstvom,
                            nastanek prvih vaških straž v sodelovanju z Italijani ali brez njih,
                            povezanost vaških straž z Novakovo Jugoslovansko vojsko v domovini (in
                            medsebojno sumničenje), mobilizacija ujetih vaških stražarjev v
                            partizane in njihovi pobegi od tam, vključitev vaških straž v Slovensko
                            domobranstvo, pomori po koncu vojne. Poseben primer je bila vaška straža
                            v Ligojni, ki je ves čas, tudi kot domobranska enota, gojila miroljubne
                            odnose s partizani, vendar ji zato po vojni ni bilo prizanešeno. Še leta
                            potem so domačini sprejemali predstavnike oblasti s klici, naj povedo,
                            »kje so naši fantje in možje«.</p>
                    </div>
                </div>
                <div type="div2">
                    <head>Ustanovitev vaške straže v Šentjoštu nad Vrhniko</head>
                    <docAuthor>Janko Maček</docAuthor>
                    <div type="div3">
                        <p>Okupacija je občino in župnijo Šentjošt na robu Polhograjskih Dolomitov
                            razdelila na dva dela: manjši del je prišel v nemško okupacijsko cono,
                            večji del pa pod Italijane. Prav zaradi možnosti prehoda iz
                            italijanskega na nemško zasedbeno področje na hribovitem in gozdnatem
                            terenu komaj 25 km od Ljubljane je kraj že leta 1941 postal zanimiv tudi
                            za OF. Dr. Cene Logar, glavni organizator OF v Horjulu in okolici, kamor
                            naj bi spadal tudi Šentjošt, pripoveduje v svojih spominih, kako je že
                            junija 1941 od občine prevzel neko popisovanje hiš in ljudi, ki so ga
                            ukazali Italijani, da bi tako legalno dobil stik s hribovskimi vasmi. Že
                            tedaj je dobil občutek, da bo Šentjošt za OF izredno težaven teren. Po
                            njegovem mišljenju je verski fanatizem pripeljal Šentjoščane do odpora
                            proti OF. Ne more pa razumeti, kako je prišlo do tega fanatizma, saj je
                            bil v Šentjoštu 34 let župnik Jože Nagode, »ki je bil vse prej kot
                            verski fanatik in ga ni bilo mogoče zaplesti v protiljudsko
                            politiko.«</p>
                        <p>Kljub okupaciji je bilo leta 1941 življenje v Šentjoštu razmeroma mirno.
                            Dobro so vedeli, kako so Nemci zapirali in preseljevali duhovnike,
                            izobražence in naprednejše kmete, saj se je to dogajalo tudi v sosednji
                            župniji Lučine. Med druj~imi je bil v Srbijo preseljen tudi Jakob
                            Zakelj, ki se je malo pred vojno priženil na kmetijo v Lučinah, je pa
                            kljub temu še vodil Nabavno in prodajno zadrugo v Šentjoštu.</p>
                        <figure>
                            <graphic url="slike_z_05/z_05_01.png"/>
                            <head>Prvi radio. Na skrajni desni sedi poznejši osrednji človek
                                protikomunističnega odpora v Šentjoštu, Jakob Žakelj</head>
                        </figure>
                        <p>Vplivi OF na Šentjošt so prihajali tako iz Horjula kot tudi z Vrhnike. Ko
                            se je Jakob Žakelj jeseni 1941 vrnil iz izgnanstva v Srbiji na svoj
                            rojstni dom v Šentjoštu, so ga na vse načine skušali pridobiti, saj so
                            vedeli, da ima vodilno vlogo v političnem in gospodarskem življenju
                            kraja. Prizadevanje domačih učiteljev in nekaterih Horjulčanov ni
                            prineslo uspeha. Šentjoščani so bili trdni pripadniki Slovenske ljudske
                            stranke, ki je po okupaciji delovala v ilegali. Žakelj je že v novembru
                            in decembru 1941 organiziral majhno skupino oboroženih mož in fantov. Ta
                            skupina tedaj še ni imela nobenega posebnega namena. Za njo ni vedel
                            nihče razen tistih, ki so bili vanjo vključeni, in pa vodstvo Slovenske
                            legije in Slovenske ljudske stranke v Ljubljani. Iz te skupine je
                            pomladi 1942 nastala Slovenska legija v Šentjoštu, ki je štela okrog 50
                            mož in je s svojo organizacijo segala tudi na nemško zasedbeno
                            področje.</p>
                        <p>Med drugimi poskusi, da bi Šentjoščane pridobili za OF, je bil tudi
                            predlog za ustanovitev podružnice vrhniške Zdravstvene zadruge.
                            Pripravljalni sestanek je bil v Šentjoštu na praznik novega leta 1942.
                            Govorila sta Franc Furlan in dr. Janko Grampovčan. Sestanek ni uspel in
                            ga niso več ponovili. Prav tiste dni je vladala v Šentjoštu skoraj taka
                            napetost kot v začetku vojne v aprilu. OF je v neposredni bližini na
                            nemški strani meje izvajala mobilizacijo. Sledil je partizanski napad na
                            nemško obmejno postojanko v Črnem vrhu nad Polhovim Gradcem in na nemški
                            avtobus pri Lučinah. Zaradi tega so Nemci požgali več domačij in ubili
                            nekaj ljudi.</p>
                        <figure>
                            <graphic url="slike_z_05/z_05_02.png"/>
                            <head>Hiša, v kateri so se odvijali dramatični dogodki 18. aprila
                                1942</head>
                        </figure>
                        <p>2. marca 1942 je prišlo do spopada med partizani in Italijani pri Koreni
                            nad Horjulom. Na samotni kmetiji v Lesu pri Koreni je namreč od konca
                            septembra 1941 do tedaj delovalo partizansko taborišče. Po spopadu so
                            Italijani požgali več domačij in precej ljudi odpeljali v
                            internacijo.</p>
                        <p>V soboto, 18. aprila pozno zvečer, je prišla v Šentjošt večja skupina
                            partizanov. Razkropili so se po hišah in sklicali vaščane na sestanek v
                            gostilno k Skvarčetu. Jakoba Žaklja so s pol ure oddaljene kmetije
                            pripeljali zvezanega. Govornik je zbranim povedal, da je OF v Sloveniji
                            edina organizacija, ki se bori proti okupatorju. Kdor nasprotuje OF, je
                            izdajalec in zasluži smrtno kazen. Nekatere je ta kazen že doletela. Po
                            govoru so trdo prijeli novega župnega upravitelja Jožeta Cvelbarja
                            zaradi pridig proti komunizmu in OF. Cvelbar je prišel v Šentjošt dobra
                            dva meseca pred tem v pomoč težko bolnemu župniku Nagodetu. Žaklja so
                            obtožili, da zbira orožje in ustanavlja belo gardo. Po sestanku so vse
                            druge spustili domov, le Žaklja so spet zvezali in odvedli s seboj. Na
                            poti so ga ponovno zasliševali in mu grozili, nato pa so ga vendarle
                            izpustili. Baje se je zanj zavzel neki sorodnik iz Polhovega Gradca.</p>
                        <p>7. maja 1942 je Narodna zaščita blizu Hrastenic na cesti med Polhovim
                            Gradcem in Dobrovo napadla italijansko kolono. Med drugimi Italijani je
                            tedaj padel tudi polkovnik Latini. Italijani so zaradi tega pobrali vse
                            moške, ki so jih po vaseh okoli Dobrove dobili doma, in jih peljali mimo
                            Hruševega ter Babne gore v Polhov Gradec. Grozili so, da bodo samo za
                            padlega polkovnika ubili 100 moških. Nazadnje so od približno 80 mož in
                            fantov odbrali 15 talcev in jih pri Srednji vasi postrelili, ostale pa
                            odpeljali v internacijo.</p>
                        <p>O tem dogodku se je govorilo tudi v Šentjoštu. Po nočnem sestanku 18.
                            aprila nekateri možje in fantje niso več spali doma. Prenočevali so pri
                            sosedih po senikih in kozolcih ali pa celo v gozdu. Imeli so nekaj
                            orožja, ki pa so ga morali skrivati tako pred Italijani kot pred
                            partizani. V juniju so partizani nekajkrat obiskali Šentjošt, opravljali
                            rekvizicije in odvedli nekaj vaščanov v taborišče v Lesu na zaslišanje.
                            Zvedelo se je, da je več mož in fantov ter župni upravitelj obsojenih na
                            smrt. Kadar so ponoči zaslišali pasji lajež, so ljudje trepetali in
                            čakali, kdaj bo zaropotalo po vratih. O tem strahu pripoveduje Karel
                            Leskovec v knjigi Križpotja: »Dostikrat smo šli iz taborišča brez
                            posebnega namena, le toliko, da smo se ljudem pokazali. Največkrat so se
                            nas smrtno prestrašili. Posebno v Rovtah se nas niso mogli navaditi.
                            Vsaka beseda je bila bob ob steno. Vsak je le v strahu čakal, kdaj bo
                            počilo in bo za vedno po njem.«</p>
                        <p>Glasovi o ubojih so se pač hitro širili. Če je bila morda za Šentjoščane
                            smrt profesorja Ehrlicha in študenta Rojica 26. maja v Ljubljani še
                            nekoliko odmaknjena, je bil umor Mravljetovih z Brezovice že zelo blizu.
                            13. junija ponoči so namreč partizani v domači hiši ubili očeta Antona
                            in sinova Vinka ter Franceta, sina Toneta pa odpeljali s seboj na Ključ
                            in ga tam ubili naslednji dan. Tonetova žena Tončka je bila učiteljica v
                            Horjulu, zato je novica o teh ubojih zelo hitro prišla tudi v Šentjošt.
                            V Zaklancu pri Horjulu so partizani že 21. aprila ustrelili trgovca in
                            posestnika Janeza Erbežnika, češ da je bil italijanski špijon. – Samo
                            eno noč po uboju Mravljetovih so 14. junija prišli v hišo horjulskega
                            župana Ivana Bastiča na Ljubgojno. Pobrali so vso hrano, živino in
                            konje. Župana in njegovo ženo Marjano so odvedli s seboj. Okrog treh
                            zjutraj so na kmetijah v Zagorici, manj kot kilometer od Bastičevega
                            doma, slišali smrtne krike župana Bastiča in nato en sam strel. Zjutraj
                            so sosedje pripeljali trupli na Ljubgojno. Župan je imel glavo vso
                            razbito, 'žena pa je bila ustreljena. – Konec junija je bil ubit
                            načelnik železniške postaje na Drenovem Griču. Govorilo se je, da je
                            preveč vedel o vagonskih pošiljkah za partizane, ki so prihajale na
                            Drenov Grič. Ena od teh pošiljk je bila prepeljana v gozd blizu
                            Šentjošta.</p>
                        <p>Že od marca, ko je bila požgana Korena, so ljudje živeli v stalnem strahu
                            tudi pred Italijani. Na zadnjo nedeljo v juniju so Italijani med
                            nedeljsko mašo prišli v Butajnovo pri Šentjoštu. Obkolili so cerkev in
                            večino moških, ki so bili pri maši, prijeli ter jih odvedli v Horjul.
                            Verjetno so jih nameravali odpeljati v internacijo. Po posredovanju
                            duhovnika Srečka Hutha, ki je bil tedaj v Butajnovi kot dušni pastir za
                            bližnje župnije pod Nemčijo, so drugi dan vse razen enega izpustili.</p>
                        <p>Ob prehodu IIL grupe odredov, ki je trajal od 28. junija do 14. julija,
                            je bila po vaseh okrog Vrhnike in v podlipski, horjulski ter
                            polhograjski dolini v akciji tudi Narodna zaščita. Šentjošt te
                            organizacije seveda ni imel. Že 1. julija so napadli Italijane pri
                            Ljubgojni. Italijani so naslednji dan požgali celo Ljubgojno. 8. julija
                            so napadli Italijane pri Ligojni med Vrhniko in Horjulom. V odgovor so
                            Italijani požgali celo vas in ubili nekaj ljudi. Zaradi manjših spopadov
                            so tedaj požgali tudi Belco pri Polhovem Gradcu in Gabrje pri Dobrovi
                            ter ubili več ljudi. 1. julija so Italijani prihrumeli tudi v Šentjošt.
                            Rudolf Hribernik poroča v knjigi Dolomiti v NOB, da »je 1. julija okoli
                            500 Italijanov, ki so prišli iz Rovt, v Šentjoštu brezobzirno
                            teroriziralo prebivalce in kradlo«. Jakob Žakelj je pa zapisal, da so
                            hoteli tedaj Italijani, razjarjeni zaradi nekaj partizanskih strelov,
                            zažgati celo vas.</p>
                        <p>Prav tem Italijanom je naslednji dan, 2. julija, padla v roke v bližini
                            Šentjošta učiteljica Betka Nagode, ki se je vračala z Vrhnike. Baje so
                            pri njej dobili neke obremenilne papirje. Takoj so jo aretirali, nato pa
                            odšli iskat še učitelja Jožeta Mivška, gostilničarja Tomaža Vrhovca in
                            mesarja Leopolda Lebna. Odvedli so jih v Rovte in jih tam ustrelili. 10.
                            julija so Italijani blizu njegovega doma ustrelili 21-letnega Andreja
                            Tominca. V noči od 9. na 10. julij so namreč partizani napadli
                            italijansko posadko v Polhovem Gradcu in so naslednji dan Italijani tudi
                            od Šentjošta in Butajnove hiteli na pomoč. Nekateri zgodovinarji so
                            krivdo za te uboje naprtili organizatorjem vaške straže v Šentjoštu, češ
                            da so si s tem pridobili naklonjenost Italijanov. Vaška straža formalno
                            tedaj še ni bila ustanovljena. Mnogo dejstev dokazuje, da vaška straža
                            pri tem ni sodelovala.</p>
                        <figure>
                            <graphic url="slike_z_05/z_05_03.png"/>
                            <head>Vas Šentjošt s farno cerkvijo Sv. Janeza Evangelista in podružno
                                cerkvijo Sv. Jošta. V ozadju je Kožljek in drugi samotorški hribi,
                                od koder je del partizanov začel prodirati proti šoli in
                                župnišču.</head>
                        </figure>
                        <p>Vsi ti dogodki so do skrajnosti zaostrili razmere v Šentjoštu in okolici.
                            Ljudje so se bali Italijanov, saj bi vsak dan lahko prišlo do novih
                            represalij, prav tako pa so se bali tudi partizanov. V tej situaciji je
                            prišlo do odločitve, da Slovenska legija v Šentjoštu, ki je bila
                            organizirana že nekaj mesecev prej in delno tudi oborožena, nastopi kot
                            vaška straža. Odločitev je potrdilo vodstvo Slovenske legije in
                            Slovenske ljudske stranke v Ljubljani. Za poveljnika vaške straže v
                            Šentjoštu je bil poslan Franc Kompare – Igor. Ustanovitev vaške straže
                            so odobrili tudi Italijani. Jakob Žakelj se tega spominja takole:
                            »Ustanovitev vaške straže je verjetno dovolila italijanska vojaška
                            oblast v Logatcu. Vendar tega točno ne vem, ker so vsa poročila iz
                            Šentjošta šla v Ljubljano in prihajala iz Ljubljane. Z Logatcem in z
                            Italijani neposredno nismo imeli nobenih zvez. Res pa je, da so 40
                            grških pušk in nekaj municije pripeljali Italijani iz Logatca in jih je
                            od njih prevzel bivši orožnik Franc Grdadolnik.«</p>
                        <p>Vaška straža v Šentjoštu je uradno nastopila 17. julija 1942, ko je 35
                            oboroženih mož in fantov pod vodstvom Kompareta – Igorja prišlo v vas in
                            se naselilo v župnišču in v šoli. »Belogardizem« o tem dogodku takole
                            poroča: »V petek, 17. julija 1942 – dan po začetku velike italijanske
                            ofenzive na Notranjskem – so Kompare-Igor, kaplan Cvelbar in bratje
                            Zaklji z ostalimi Šentjoščani, oboroženi z italijanskim in
                            jugoslovanskim orožjem, ki so ga skrivaj pred partizani zbirali že od
                            1941. leta, iz gozda za Žakljevo hišo zmagoslavno prikorakali v
                            Šentjošt. V zvonik farne cerkve so zanesli strojnico in cerkev
                            spremenili v trdnjavo, se utrdili po okoliških hišah in v župnišču,
                            okoli katerega so takoj izkopali strelske jarke« (stran 492).</p>
                        <p>V resnici župni upravitelj Cvelbar tedaj sploh ni bil v Šentjoštu. Že 25.
                            ali 26. junija je odšel v Ljubljano in se vrnil šele v začetku
                            septembra. Medtem ga je v Šentjoštu nadomeščal domačin Roman Malavašič,
                            ki po končanem bogoslovnem študiju še ni imel službe in je zato prišel
                            na svoj dom v Šentjošt. – Ker je bilo stražarjev malo, so komaj zasedli
                            župnišče in šolo. Ni bilo niti potrebe niti možnosti, da bi zasedli še
                            druge hiše v vasi. V farni cerkvi stražarji nikoli niso bili nastanjeni,
                            le v zvoniku so nekaj časa imeli opazovalnico. Podatki o številu članov
                            prve vaške straže so precej različni. Treba je upoštevati, da nekateri,
                            ki so bili v Šentjoštu in okolici vključeni v Slovensko legijo, v
                            začetku niso bili tudi člani vaške straže. Gotovo je, da posadka v
                            začetku ni štela več kot 35 mož.</p>
                        <p>27. julija 1942 – samo en teden po ustanovitvi – so partizani že napadli
                            vaško stražo v Šentjoštu. O tem napadu se je na eni in na drugi strani
                            mnogo govorilo. Za ponazoritev bomo navedli nekaj odlomkov iz poročil
                            oziroma spominov udeležencev napada. Poglejmo naprej, kako Rudolf
                            Hribernik in Karel Leskovec opisujeta priprave Dolomitskega odreda za
                            napad.</p>
                        <p>»Poveljstvo Dolomitskega odreda in politično vodstvo na terenu sta,
                            zavedajoč se vseh posledic, ki bi jih za nadaljnji razvoj narodno
                            osvobodilnega gibanja imela belogardistična postojanka v Šentjoštu,
                            sklenila, da jo je treba takoj napasti. Napadla naj bi oba bataljona:
                            prvi bataljon naj bi napadel iz smeri Kožljeka (Samotorice) in z delom
                            svojih enot ščitil napad iz smeri Horjula in Polhovega Gradca. Drugi
                            bataljon je napadel iz smeri Smrečja in obenem ščitil napad iz smeri
                            Podlipe in Rovt. V napadu je sodelovala okrog 200 partizanov« (R.
                            Hribernik, Dolomiti v NOB, str. 202).</p>
                        <p>»Premaknili smo se čez podlipsko dolino v taborišče nad Kanjim dolom.
                            Bataljon se je tu zadržal dva ali tri dni, da bi se dobro pripravili na
                            napad na Šentjošt. Ko bi uničili to postojanko, bi moralno uspeli in
                            verjetno bi se vse skupaj precej spremenilo. Omajali bi njihov ugled in
                            gotovost ljudi. Čeprav smo se tega zavedali, se nismo dovolj potrudili,
                            da bi zmagali. Za napad sta bila določena dva bataljona, prvi in drugi,
                            več kot 150 partizanov. Zavarovanje smo postavili le proti Horjulu in
                            Rovtam« (K. Leskovec, Križpotja, str. 182).</p>
                        <figure>
                            <graphic url="slike_z_05/z_05_04.png"/>
                            <head>Šola je za velikimi kostanji, v ospredju je Skvarčetova gostilna
                                in zadružno poslopje. V ozadju je grič Kogelč in pod njim pot proti
                                Smrečju, od koder je napadal drugi del partizanov.</head>
                        </figure>
                        <p>Navedena dva odlomka, ki sta jih napisala dva partizana. udeleženca tega
                            napada, ne omenjata dogodka, ki se je dogodil popoldne 24. julija pred
                            napadom in je bil poleg drugega gotovo odločilen za izid napada. Tudi
                            uradni zgodovinarji o tem dogodku ne poročajo. Neki poznan in zaupanja
                            vreden človek je namreč 24. junija prinesel iz bližine Rovt poziv
                            poveljniku vaške straže Igorju, da naj zvečer tja osebno pripelje močno
                            patrolo za neko nočno akcijo. Poziv je v imenu kraljeve jugoslovanske
                            vojske poslal aktivni kapetan Juš Lesjak – Lampe, obveščevalni oficir in
                            namestnik majorja Novaka, ki ga je general Mihajlovič postavil za
                            komandanta jugoslovanske vojske za Slovenijo. Šentjoščani so bili
                            prepričani, da bodo v akciji sodelovali tudi člani Slovenske legije iz
                            Rovt. Poveljnik Igor je res sestavil patrolo in jo sam vodil proti
                            Rovtam. Ko so prišli že blizu Potoka in se je že skoraj mračilo, sta jim
                            prišli nasproti dve deklici in poveljniku izročili listek, na katerem je
                            bilo sporočilo o napadu na Šentjošt. Z vso naglico so se stražarji
                            vrnili v Šentjošt in do napada že pripravili nekaj zasilnih zaklonišč
                            okrog župnišča.</p>
                        <p>Listek je po eni razlagi poslal rovtarski kaplan, po drugi pa neki
                            bogoslovec, ki je bil na počitnicah na kmetiji onstran Sv. Treh kraljev.
                            Novico o napadu naj bi mu omenil neki partizan, ki je prišel na kmetijo
                            po hrano. Baje je tudi neki italijanski oficir v Rovtah že 24. julija
                            popoldne vedel, da se pripravlja napad na Šentjošt. Morda je bil
                            obveščen o premikih partizanskih enot ali pa je celo imel zvezo s
                            partizani.</p>
                        <p>Kmetje v Kajnem dolu so popoldne videli močno oboroženo skupino
                            partizanov, ki je prišla iz taborišča in se usmerila proti Podpesku. Ta
                            enota je lahko šla postavit zasedo proti Italijanom ob cesti
                            Smrečje-Rovte, mogoče pa je tudi, da je bila namenjena šentjoški
                            patroli.</p>
                        <p>Napad se je začel 24. julija ob 23. uri. Verjetno so pri napadu
                            sodelovale tudi nekatere enote Narodne zaščite, zato je bilo število
                            napadalcev večje, kot navajata Hribernik in Leskovec. »Poveljnik vaške
                            straže Franc Kompare je dobro vodil obrambo. Zaradi pičle zaloge
                            municije je naročil streljati le v skrajni potrebi. Okrog polnoči so že
                            zagorela prva poslopja, ki so jih zažgali partizani. Branilci so bili
                            primorani zapustiti šolsko poslopje in se umakniti proti župnišču, kjer
                            je bilo središče obrambe. V šolo so vdrli partizani in od tam uspešneje
                            napadali župnišče in položaje okrog župnišča. Tako je prišlo poslopje
                            Nabavne prodajne zadruge izven obrambnega obroča. Partizani so vdrli
                            tudi v to poslopje in ga zažgali, potem ko so pobrali precej blaga.
                            Pošastno so goreča poslopja osvetljevala vse bojišče in okoliške hribe.
                            Čim bolj se je bližalo jutro, tem bolj so napadalci pritiskali, toda dve
                            strojnici, za kateri Italijani niso vedeli, sta jih vedno prisilili k
                            umiku. Vaški stražarji so bili polagoma primorani odstopati položaj za
                            položajem in se umikati proti župnišču. Če bi partizanom uspelo priti do
                            župnijskega gospodarskega poslopja in ga zažgati, bi se od tega vžgalo
                            tudi župnišče in branilci bi se morali vdati ali pa zgoreti v župnišču.
                            Zato je bila borba za župnijsko gospodarsko poslopje ob jutranji zori
                            zelo huda. Zadnji partizanski juriš je bil strt v ognju branilskih dveh
                            strojnic, ki sta požirali že skoraj zadnjo zalogo municije« (Jakob
                            Žakelj, Spomini). </p>
                        <p>»Napad je trajal vse do tretje ure zjutraj, ko so se partizani umaknili,
                            ker je vodstvo odreda spoznalo, da bi bile pri dnevnem napadanju žrtve
                            prevelike. Enote tudi niso imele težkega orožja, razen tega pa so se
                            bale italijanske intervencije od posadk v Horjulu, Polhovem Gradcu, v
                            Rovtah in na Vrhniki. Ta bojazen pa je bila, kot se je kasneje pokazalo,
                            neupravičena, ker Italijani iz vseh teh postojank niso intervenirali
                            niti drugi dan po partizanskem napadu, in to kljub temu, da se jim je
                            zdel rezultat boja za šele ustanovljeno postojanko že od vsega začetka
                            negotov. To je bil tudi dokaz, koliko so belogardiste njihovi gospodarji
                            cenili in koliko so bili pripravljeni zanje žrtvovati … Preden so se
                            partizani umaknili, so v konzumu rekvirirali osem voz hrane in pobrali
                            nekaj živine na domovih belogardistov … Kasneje se je pokazalo, da je
                            ostala posadka skoraj brez municije in da so belogardisti iz postojanke
                            drugi dan poslali neko žensko k Italijanom (v Horjul) s prošnjo, da jim
                            pošljejo municijo. Ženska je prinesla samo par sto kosov municije«
                            (Rudolf Hribernik, Dolomiti v NOB, str. 203-205). To poročilo Rudolfa
                            Hribernika lepo pokaže, kakšen odnos so imeli Italijani do vaške straže
                            in v kakšni stiski se je le-ta znašla po napadu.</p>
                        <p>Žakelj piše, da ni bilo mogoče ugotoviti, koliko so imeli napadalci
                            izgub, »ker so odpeljali vse mrtve in ranjene razen enega, ki je mrtev z
                            mitraljezom v roki ležal v pšenici na njivi pod šolo. Izmed 35 članov
                            vaške straže pa ni bil nihče ubit ali ranjen.« Po Cvelbarjevem podatku
                            naj bi ob napadu v Šentjoštu padlo 43 ali 44 partizanov. Rudolf
                            Hribernik pa piše v že omenjeni knjigi, da so imeli partizani enega
                            mrtvega in tri ranjene. </p>
                        <figure>
                            <graphic url="slike_z_05/z_05_05.png"/>
                            <head>Domobranska poroka: poročnik Franc Grdadolnik in Anica Žakelj.
                                Natanko čez leto dni ju je za trenutek ločilo in potem za večno
                                združilo Teharje.</head>
                        </figure>
                        <p>Ko so med napadom partizani zažgali mežnarijo, so bili v nevarnosti
                            organistova žena Jelka Malavašič, njena skoraj 80 let stara mati,
                            dvanajstletni Rafko Žonta in njegova sestra Albina, ki se sedaj piše
                            Loboda in živi v Argentini. Vsi štirje so bežali v cerkev, ki pa je bila
                            zaklenjena, zato so do zgodnjega jutra tičali v lopi pod zvonikom v
                            strahu, kdaj bodo prišli partizani. Prav tako v strahu sta bila tudi dva
                            starejša možaka, ki sta bila pred začetkom napada v zvoniku na straži.
                            Ko se je začelo streljanje, sta se umaknila v cerkev, saj zvonikove line
                            niso nudile primernega zaklonišča. Nista vedela, da so v lopi z njima
                            vred trepetali tudi štirje mežnarjevi. Iz zvonika tisto noč ni bil oddan
                            niti en strel, partizani pa kljub temu niso poskušali priti v
                            cerkev.</p>
                        <p>Stanetu Kavčiču, ki je bil tedaj sekretar okrožne,ga komiteja KP Vrhnika,
                            so v zvezi s Šentjoštom marsikaj očitali, med drugim tudi to, da je
                            negativno vplival na izid napada. Dr. Cene Logar piše, kako je vseskozi
                            opozarjal na nevarnost Šentjošta. Tudi štab Dolomitskega odreda se je z
                            njim strinjal. »Po analizi situacije smo sklenili, da je za uspešen boj
                            proti okupatorju in za osvoboditev potreben najostrejši boj proti beli
                            gardi, ki jo je treba uničiti, če naj se uspešno borimo proti
                            okupatorju.« Toda partijsko vodstvo na Vrhniki, »kjer je bil odločilen
                            človek s sorodniki v Šentjoštu«, je bilo drugačnega mnenja. Kljub temu
                            pa je v noči od 24. na 25. julij prišlo do napada na Šentjošt, ki pa v
                            začetku ni bil uspešen. »Hoteli smo ponovno napasti, toda pri istem
                            forumu smo naleteli na odpor z zagotovilom, da bo s to postojanko
                            urejeno na politični način … Tako je bil odred prisiljen, da ni več
                            nadaljeval boja proti postojanki, pač pa je obrnil vso aktivnost proti
                            okupatorju.« Tone Kebe v zapisu O nastanku bele garde v Šentjoštu in na
                            Rovtarskem navaja Kavčičevo izjavo iz leta 1985, kjer Kavčič pravi, da
                            so ga med drugim dolžili, da je zaustavil napad na Šentjošt, in to tik
                            pred zmago. Menda naj bi on izdal ukaz za umik. V resnici je le v ozadju
                            spremljal potek napada, saj je operacijo vodil štab bataljona. »Bil sem
                            prisoten zato, ker sem se z napadom strinjal, in želel sem, da me vidijo
                            tudi borci, saj so me vsi poznali. Bil sem zelo prizadet, ko nam je štab
                            bataljona sporočil, da se napad ni posrečil in da se moramo zaradi
                            jutranjega svitanja umakniti. Če bi nosil najmanjšo krivdo za
                            ponesrečeni napad, bi to štab odreda v že omenjenem pismu glavnemu
                            poveljstvu gotovo sporočil. To bi mu bil dodatni obtežilni material
                            zoper mene. Toda nič takega ni sporočil, ampak piše: Mi smo takoj, kakor
                            hitro se je bela garda pojavila v Šentjoštu, napravili napad na to
                            postojanko. Toda zavzeti je nismo mogli, ker so belogardisti imeli v
                            zvoniku in župnišču težke mitraljeze … Mislim da citirana izjava oziroma
                            ocena iz pisma štaba odreda pove marsikaj« (Borec 1989, št. 9, strl
                            965).</p>
                        <p>Iz navedenega lahko sklepamo, da je bil nastanek šentjoške vaške straže
                            ali bolje rečeno šentjoškega upora proti komunizmu za partizane dovolj
                            velik problem. Zdi se pa, da je ustanovitev vaške straže v Šentjoštu
                            bila problem tudi za del protikomunističnega tabora. Znano je, da se
                            major Novak in njegov štab nista strinjala z ustanovitvijo vaške straže
                            v Šentjoštu, še manj pa z nastajanjem vaških straž po drugih krajih
                            Slovenije, ki ga je bilo mogoče predvidevati, če bi prva legalna vaška
                            straža uspela. Težko je verjeti, da je kapetan Lesjak samo slučajno
                            ravno 24. julija poslal poziv, naj šentjoška patrola pride zvečer v
                            Rovte, in tako prepolovil že itak šibko posadko v Šentjoštu. Kot Novakov
                            obveščevalni oficir je lahko zvedel za partizanski napad na Šentjošt,
                            saj je vzdrževal stike z nekaterimi od 80 aktivnih oficirjev, ki so v
                            Ljubljani in pokrajini pristopili k OF. Možno bi celo bilo, da je preko
                            teh oficirjev prišla pobuda za uničenje šentjoške vaške straže in da je
                            Lesjak pri tem sodeloval s partizani. Možno je pa tudi, da je bil nje ov
                            cilj le onemogočiti vaško stražo v Šentjoštu in s tem širjenje vaških
                            straž na druge kraje, obenem pa usmeriti člane Slovenske legije v
                            četniške enote, ki kljub prizadevanju majorja Novaka in njegovega štaba
                            kar niso mogle zaživeti. Vsekakor so v Šentjoštu in tudi v Ljubljani o
                            tem dogodku nekateri mnogo razmišljali in je negativno vplival na odnose
                            med Slovensko legijo in majorjem Novakom.</p>
                        <p>Naj bo tako ali drugače, šentjoška vaška straža je vzdržala partizanski
                            napad in po njenem zgledu so se nato vaške straže hitro širile po
                            Polhograjskih Dolomitih, pa tudi v okolici Ljubljane in na
                            Dolenjskem.</p>
                    </div>
                </div>
                <div type="div2">
                    <head>Vrhnika – poletje 1942</head>
                    <docAuthor>Pavle Kogej</docAuthor>
                    <div type="div3">
                        <p>Že pred razsulom prve Jugoslavije je imela komunistična partija na
                            Vrhniki in v okolici (Borovnica) zelo aktivna jedra. Delovala je v
                            majhnih skupinah, kot so bile trojke in dvojke, med delavci, kmeti,
                            mladino, tako moško kot žensko. Delovala je predvsem prek legalnih
                            organizacij, kot je bil tamburaški orkester na Bregu; vodil ga je
                            komunistični prvak Jože Molek (Petkov Joži), ki je kasneje dobil ime
                            Puntar. Na Vrhniki pa se je kot pravi voditelj že takrat odlikoval Franc
                            Popit (Benetkov France). Iz ozadja je vodil klub esperantistov. Bil je
                            dijak III. državne – bežigrajske gimnazije v Ljubljani. Sošolci, s
                            katerimi se je vozil v Ljubljano, se ga dobro spominjajo in vedo, kako
                            se je ujel v komunistične zanke. Njegova pot bi bila vredna podrobne
                            obravnave. Popitov najožji sodelavec je bil Andrej Verbič (Andrejčetov)
                            iz ugledne liberalne družine. Njemu je bilo poverjeno vodstvo Zveze
                            kmečkih fantov in deklet, ki je bila prikrita komunistična organizacija.
                            Med ožje Popitove sodelavce je sodil tudi Nace Voljč (Jokelčkov), ki pa
                            je, kot trdijo poznavalci, deloval pri fantovskih odsekih.</p>
                        <p>Nasprotni tabor, ki se je vrsto let vzgajal v Rokodelskem domu katoliško
                            in protikomunistično, se je do leta 1930 zbiral pri Orlih. Ta
                            organizacija je bila po uvedbi unitaristične diktature ukinjena in
                            prepovedana, nastala pa sta Fantovski odsek in Dekliški krožek. To še
                            zdaleč nista bila samo telovadni društvi. Mladi so se zbirali v
                            Prosvetnem domu, kjer so poslušali predavanja, imeli filmske predstave,
                            uprizarjali igre in organizirali družabna srečanja. Duhovni vodja teh
                            društev je bil na Vrhniki ob propadu stare Jugoslavije kaplan Štefan
                            Kraljič.</p>
                        <p>V takih razmerah je Vrhnika dočakala italijansko okupacijo. Fantje so se
                            brez razlike navduševali za zbiranje orožja zoper okupatorja, da bodo
                            nastopili, ko pride čas.</p>
                        <p>Že konec leta 1941 se je začela propaganda za OF. Fantje iz katoliških
                            društev so se vedno bolj ogibali sodelovanja z OF in partizani. Toda
                            nihče ni v času od jeseni do poletja 1942 pripravljal kakršnegakoli
                            vojaškega odpora proti partizanom; še manj pa, da bi se kdo vdinjal
                            Italijanom.</p>
                        <p>S partizani je bilo drugače. Komunistom je bila vedno na prvem mestu
                            svetovna revolucija. Zato je komunistično vodstvo OF iskalo zveze z
                            italijanskimi komunisti, ki jih med italijanskim oficirskim kadrom ni
                            bilo tako malo. Tako je bila vzpostavljena zveza med Ljubljano in
                            Verdom, kamor so prihajali polni vagoni opreme za partizane z vednostjo
                            italijanskih poveljnikov. Ker za tako sodelovanje ni bil postajenačelnik
                            na Drenovem Griču, so neke noči pobili njega, ženo in otroke. Zaradi
                            neovirane poti za prevoz preko Ljubljanice so na binkoštno soboto 1942
                            ubili tudi grofa Lichtenberga, ki je stanoval pri Kaminu, kjer je bil
                            čolnarski prehod. Ubili so tudi njegovo ženo in dva otroka – birmanca.
                            Hladnokrvno in brez milosti so pobijali ljudi tudi brez vsakega vzroka.
                            Za nekatere so poskušali najti opravičilo. Tako so to poletje na Vrhniki
                            med prvimi odpeljali očeta Lukančiča, ki je z družino stanoval pod Sveto
                            Trojico. Ubili so ga pri Tonikovem breznu in ga vrgli vanj. Pred smrtjo
                            so ga zverinsko mučili z mravljami in ognjem. Sam pisatelj Karel
                            Grabeljšek je pozneje dejal Lukančičevi ženi, da so ga ubili nedolžnega.
                            Umor so opravičevali s tem, da je izdajalec, za dokaz pa so navajali, da
                            je znal italijansko. (Na Vrhniko je prišel po 1. svetovni vojni iz
                            Trsta!)</p>
                        <p>Sistematično so partizani-komunisti začeli z likvidacijami svojih
                            ideoloških nasprotnikov julija in avgusta 1942. Takrat še ni bilo
                            nobenih vaških straž. Med prvimi žrtvami je bil zaplaninski župnik Jožef
                            Geoheli. Zverinsko so ga mučili več dni; zagrebli pa so ga v Vranjih
                            pečeh. Njegova smrt bi bila vredna dramatizacije. Njegov likvidator,
                            vrhniški študent in dober Jožefov znanec, je pri njem dva večera
                            popival, tretji večer pa ga je odgnal na morišče. Ta Stane Dobovičnik je
                            bil pozneje komisar 14. divizije. Padel je 31. 3. 1944 v Topolščici na
                            Štajerskem, kjer so pijane v zdravilišču presenetili Nemci. Po vojni so
                            za to popivanje krivili tamkajšnje sestre usmiljenke in jih pregnali v
                            Niš. </p>
                        <p>Kmalu po uboju župnika Geohelija se je začela »čistka« na Vrhniki. Prvi
                            so prišli na vrsto Hrenovi fantje. Zgodilo se je med 2. in 3. avgustom.
                            Oče Hren je bil upokojen orožnik, Gradarjev z Verda. Stanovali so na
                            Vrhniki v hiši poleg župnijske cerkve sv. Pavla. Imel je štiri sinove:
                            Janeza (letnik 1911), ki je delal v kamnolomu; Slavka (letnik 1913), ki
                            je bil pismonoša za zunanja naselja; Francija (letnik 1918), ki je delal
                            pri železniškem skladišču, in Mirka (letnik 1921), ki je bil dijak.
                            Starejši trije so bili pri Fantovskem odseku, radi so zahajali v
                            društveni dom; še posebej Franci je bil v društvu zelo dejaven in
                            vpliven. Partizani so ponoči med 24. in 1. uro hišo obkolili. Štirje so
                            skozi pritlična okna, ki so bila odprta, zlezli v stanovanje in z
                            naperjenim orožjem vse prebudili. Zahtevali so, da se fantje oblečejo.
                            Niso dovolili, da bi prižgali luči. Za silo so svetili z baterijami.
                            Razen najmlajšega Mirkota, ki je imel nogo zaradi bolezni v opornicah,
                            so fante odpeljali v noč: Janeza, Slavka in Francija. Zadnja priča jih
                            je videla, ko so jih peljali pod zgornjim Storžem. Nato se sled izgubi
                            nekje med Zaplano in Petkovcem. Pravijo, da so verjetno končali nekje v
                            Vranjih pečeh kot zaplaninski župnik. Groba še do danes niso odkrili in
                            tudi Črne bukve nič ne pišejo o tem pomoru. Ker jim greha izdaje niso
                            mogli naprtiti, so terenci po Vrhniki najprej razširili glas, da so
                            odšli k partizanom. Zato ni dosti manjkalo, da niso Italijani odgnali
                            preostali del Hrenove družine. Toda kmalu za tem so Italijani v neki
                            hajki zajeli tri partizane. Eden izmed njih je povedal, da so Hrenove
                            fante pobili in enega od njih še poprej strahotno mučili. Med
                            likvidatorji naj bi bili Janez Brenčič (Šimcov), kasnejši vrhniški
                            župan, Vinko Turk (po vojni je naredil samomor) in Bernežev Marjan.
                            Janez Brenčič se omenja že pri Lukančičevi likvidaciji. Po vojni je za
                            nagrado dobil hišo Hrenovega Karla, županovega brata, ki je bil prav
                            tako likvidiran leta 1945. (Vrhniški župan Nace Hren in Gradarjevi
                            (Hren) z Verda niso v sorodu.)</p>
                        <p>Naslednji so prišli za likvidacijo na vrsto Ferfoljevi fantje. Ferfoljevi
                            so bili delavska družina. Sinovi Ivan, Jože in Pavle so bili navadni
                            delavci, Viktor je bil izučen mizar, najmlajši, Stanko, pa je bil v
                            tistem času dijak. Najstarejši Ivan ni bil več doma, bil je poročen in
                            je živel</p>
                        <p>drugje. Na piki so imeli predvsem Jožeta (letnik 1921) in Pavla (letnik
                            1925), ki sta bila zelo delavna pri Fantovskem odseku. Tistega
                            avgustovskega večera se je kljub nevarnostim (Italijani in partizani) k
                            njim prebil dober prijatelj teh fantov in jim povedal, da bodo to noč
                            partizani odpeljali Jožeta in Pavla. To je zvedel od svojega dekleta, ki
                            je bilo povezano z vrhniškimi terenci. Skrbna mama je takoj ukrepala.
                            Šla je prosit v soseščino k družini, ki je veljala za ofarsko, da bi
                            fanta pri njih prespala. Sprejeli so ju in ušla sta smrti. Drugi dan sta
                            se zatekla v varstvo italijanske postojanke. Končno sta dobila zatočišče
                            na postojanki prve vaške straže na Šentjoštu nad Vrhniko. Tja so se pred
                            likvidacijami zatekali tudi drugi, ko je tam nastala ta postojanka.
                            Takrat na Vrhniki še ni bilo bele garde.</p>
                        <p>Tako kot Ferfoljeve fante so iskali tudi druge. Zelo so vzeli na piko
                            Revnovega Slavka. Slavko je bil dijak-vozač. Pri debatah na vlaku je
                            razlagal, da so za OF skriti komunisti. To je bilo dovolj. Naročilo za
                            likvidacijo je dobil Vinko Turk. Ker se mu na Revnovem domu na Idrijski
                            cesti ni nihče odzval, je v hišo vrgel ročno bombo. Toda Slavko je že
                            pred tem pobegnil in se umaknil v Ljubljano, kjer je v semenišču
                            študiral njegov brat Zdravko.</p>
                        <p>Nepreklicna smrtna obsodba pa je bila izrečena tudi nad kaplanom Štefanom
                            Kraljičem, ki je bil duhovni voditelj vrhniške katoliške mladine.
                            Najprej so ga likvidatorji čakali v Sinji gorici, kamor je hodil maševat
                            v podružnično cerkev. Ker je vrhniški dekan Janez Burnik slutil, kaj se
                            pripravlja, ga ta dan ni pustil v Sinjo gorico. Nato so ga dvakrat
                            iskali na Vrhniki v kaplaniji in obakrat je imel čudežno srečo, da se je
                            likvidaciji izmaknil. Kar štirje so čakali nanj iz Fricove koruze. Odšel
                            je nato v Ljubljano. Ker je bil obsojen na smrt, ga je škof Rožman
                            poslal v Rim. Ko so bile ustanovljene vaške straže, se je vrnil in
                            postal vojni kurat na Dolenjskem. Ob italijanski kapitulaciji, ko so
                            partizani zajeli njegovo enoto, se je spet po čudnih okoliščinah rešil
                            in postal kurat pri domobrancih. In na koncu: v Vetrinju je bil pri
                            tistih zadnjih enotah, ki jih Angleži niso več vračali.</p>
                        <p>Ob zaključku naj povem, da je to le kratek, površen izvleček vrste
                            pripovedovanj živih prič. Za podrobnejši faktografski opis vsega
                            dogajanja na Vrhniki leta 1942 pred ustanovitvijo vaških straž bi si
                            moral zgodovinar vzeti mnogo več časa in pregledati vrsto dostopnih
                            dokumentov. Vsem, ki so mi pomagali k temu opisu, iskrena hvala!</p>
                    </div>
                </div>
                <div type="div2">
                    <head>Državljanska vojna: paradoks neke odločitve</head>
                    <docAuthor>Intervju z Angelo Vrhovec</docAuthor>
                    <div type="div3">
                        <p>Nekoč smo v našem glasilu rekli, da imajo knjige svojo usodo. Tudi
                            posamezniki imamo svoje usode, pa tudi vsaka vas, bi lahko rekli, ima
                            svojo usodo.</p>
                        <p>V naslednjem bomo z nekaj skopimi obrisi tako rekoč okvirno skušali
                            pokazati usodo neke vasi v izrednih okoliščinah. Njene usode se bomo res
                            lahko samo dotaknili in se že sprašujemo, ali nam je to sploh dovoljeno,
                            spričo neznanske zapletenosti človekovih odločitev. A ker je navsezadnje
                            treba nekaj reči – govoriti o preteklosti je najbolj normalna reč – se
                            bomo morali vdati v nepopolnost svojega početja. Usoda vasi, ki smo jo
                            izbrali, je ne samo zanimiva, ampak važna, ker na vzoren način
                            predstavlja neko odločitev in njeno problematičnost. Zanimali nas bodo
                            vzroki in realne možnosti te odločitve. </p>
                        <p>[...]</p>
                        <p>Za njo so gozdovi, ki ji krijejo hrbet, zato se varno in malo visokostno
                            razgleduje po širni ravnini pod seboj, po kateri teče, kot so ljudje
                            včasih rekli, Velika cesta. Tako je vas samosvoja, a vendar ne odrezana
                            od sveta.</p>
                        <p>Ko je izbruhnila državljanska vojna in udarila na počez čez slovenski
                            svet, se je Ligojna odločila, da ne stopi ne na to ne na ono stran.
                            Hotela je, kot bomo videli, nekaj nemogočega: hotela je ostati
                            nevpletena v času, ki tega ni prenesel. Kako vztrajno se je držala tega
                            načela, bomo videli iz pogovora, na katerega smo povabili gospo Angelo
                            Vrhovec, ki je kot mlado dekle doživljalo tiste napete in nevarne čase,
                            pozorno in z velikim občutkom za dogodke in njihov zunanji in notranji
                            pomen. Veseli nas, da smo dobili tako zavzetega kronista in
                            razlagalca.</p>
                        <p>ZAVEZA: Vsak od nas ima do vasi, iz katere prihaja, poseben odnos. Čim
                            starejši je človek, tem več nanjo misli in tem bolj se zdi, da jo
                            razume. Kaj bi vi lahko rekli o svoji vasi pred vojno.</p>
                        <p>VRHOVEC: Naša vas je bila pred vojno povprečno kmečka, bili smo mali
                            kmetje, recimo polkmetje. Živeli smo zelo skromno, toda bili smo kar
                            lepa skupnost. V večini hiš se je vsak večer molilo, vsako leto pred
                            božičem smo nosili po hišah Marijo. Praznovali smo tudi pusta, imeli
                            veselice, v zimskem času pa smo se dekleta zbirala v eni izmed hiš sredi
                            vasi in delale ročna dela. Med domačimi dekleti in deklami ni bilo
                            nobenih razlik. Vsi so jedli pri isti mizi. Spoštovali smo drug drugega,
                            si med seboj pomagali, cel teden pridno delali, ob sobotah vse lepo
                            pospravili, poribali, v nedeljo šli k maši, popoldne pa mi mladi na vas.
                            Nekateri so bili v društvu kmečkih fantov in deklet, nekateri pa smo
                            občasno hodili na Vrhniko k Prosveti.</p>
                        <figure>
                            <graphic url="slike_z_05/z_05_06.png"/>
                            <head>Velika Ligojna z vrhniške strani.</head>
                        </figure>
                        <p>ZAVEZA: Kaj pa politika? Ali je bila vas politično enotna ali se je
                            delila? Ali je tudi vanjo vdiral tako imenovani napredni svet?</p>
                        <p>VRHOVEC: Nekako do leta 1939-40 je bila vas, kar se tiče politike, dokaj
                            enotna. Večina je bila v Slovenski ljudski stranki. Nato pa se je začela
                            ta enotnost zgubljati. Mladi so bili že pod vplivom novega časa.</p>
                        <p>ZAVEZA: Za partizane ste verjetno zvedeli na jesen 1941, zlasti pa na
                            pomlad 1942. A zares se je začelo v začetku junija, ko je odšlo v gozd
                            nekaj vaščanov. A to je bil pravzaprav le uvod. Dober mesec za tem so
                            partizani tik nad vasjo napadli Italijane, zaradi česar so Italijani vas
                            požgali. Dogodile so se tudi druge tragične reči. Želeli bi, da malo
                            podrobneje opišete te dogodke.</p>
                        <p>VRHOVEC: Ko so se pojavili prvi partizani, so fantje sodelovali, sprva
                            malo bolj prikrito, spomladi leta 1942, ko so partizani začeli vabiti v
                            svoje vrste, je v juniju 1942 nekaj fantov res odšlo v partizane. Takrat
                            se je zares začelo. Omenim naj, da so Italijani imeli glavno komando na
                            Vrhniki, v Horjulu pa postojanko. In če so hoteli priti iz Vrhnike do
                            Horjula, so morali skozi našo vas. Teden dni pred požigom Ligojne so
                            požgali Ljubgojno pri Horjulu. Ko so se vračali na Vrhniko, so se
                            spotoma ustavili pri kmetu Bradešku, ki je stanoval tik ob cesti in mu
                            dejali: »Če pade samo en strel na nas, bo gorela cela vas.« Partizani so
                            namreč Italijane že dvakrat prej napadli, ko so se vračali iz Vrhnike
                            proti Horjulu in obratno, vendar so jih napadli zunaj vasi, na pobočjih,
                            ki se nagibajo na horjulsko stran. Obakrat se je srečno izteklo, imeli
                            smo samo strah.</p>
                        <p>Toda prišla je usodna noč med 7. in 8. julijem 1942. Partizani so začeli
                            zbirati fante in može in zahtevali, naj postavijo na cesti proti Horjulu
                            ovire, ker bodo napadli Italijane. Nekaj fantov je prosilo partizane,
                            naj jih ne napadajo tako blizu vasi, ker bodo Italijani vas samo
                            požgali, ampak naj jih napadejo v Lipalci. Partizani se niso zmenili za
                            to in so Italijane napadli. Italijani niso streljali na partizane,
                            obrnili so se proti vasi in jo požgali. Zgorelo je 43 stanovanjskih hiš
                            in preko 100 gospodarskih poslopij. Vaščani smo pred Italijani bežali
                            (možje že prej) na ravnino proti Sinji Gorici. Tri</p>
                        <p>može, ki se niso umaknili iz vasi, so ustrelili.</p>
                        <p>ZAVEZA: Med temi tremi zbuja posebno zanimanje Bradeško. Videti je, da je
                            imel vodilno vlogo v vasi. Govorilo se je, da je bil že prej opozorjen,
                            da ga nameravajo partizani ubiti. To je zelo verjetno, tako so namreč
                            komunisti ravnali tudi z drugimi uglednimi ljudmi po deželi. Opišite
                            njegov primer.</p>
                        <p>VRHOVEC: Bežal je tudi Bradeško. Ko pa je videl, da vas gori, se je
                            obrnil nazaj, ker je vedel, da ima v kleti hiše ženo in hčerko. Prišel
                            je do doma, rešil obe, njega pa so Italijani zajeli in ga odpeljali
                            proti Vrhniki, ter ga pri Bezjakovem griču, tik nad Vrhniko,
                            ustrelili.</p>
                        <p>Bradeško je bil največji med ligojnskimi kmeti. Bil je vaški skrbnik,
                            delaven, pošten, napreden (saj smo v Ligojni že leta 1922 imeli
                            vodovod), zaveden član Slovenske ljudske stranke. Po pripovedovanju
                            drugih so mu partizani večkrat grozili, da ga bodo ubili. Tudi moj
                            bratranec, ki je bil partizan, mu je svetoval, naj se umakne. Bradeško
                            pa mu je odgovoril: »Nikomur nisem nič slabega naredil in se tudi ne bom
                            nikamor umikal.«</p>
                        <p>ZAVEZA: Kakšen je bil odnos vaščanov do partizanov pred napadom na
                            Italijane? Kaj pa po napadu in požigu vasi? Vloga tako imenovanega
                            naprednega vaškega jedra pred vojno, do požiga vasi in po požigu?</p>
                        <p>VRHOVEC: Do požiga vasi so bili vaščani, posebno pa mladina, naklonjeni
                            partizanom. Po požigu pa so se zelo spremenili, ker ta napad ni imel
                            drugega uspeha kot požgano vas in žrtve. Mladi so že bili pod vplivom
                            novega časa. Največ zaslug za to je imel Tone Petrovčič. Pri njem se je
                            shajala večina fantov. Tone je bil v Društvu kmečkih fantov in deklet,
                            bil je zelo agilen in organizatorski in je zato imel velik vpliv na
                            mlade fante. Ko se je začela organizirati OF, je bil on prvi, ki je
                            stopil vanjo in začel nagovarjati še druge.</p>
                        <p>ZAVEZA: Če so torej partizani hoteli z napadom mobilizirati vas, so
                            doživeli neuspeh. Nihče več ni odšel v partizane. Vas se je sedaj celo
                            še bolj odmaknila. Kaj pa vi? Ali so tudi vas hoteli pridobiti in
                            kako?</p>
                        <p>VRHOVEC: Jaz sem bila pred vojno na Vrhniki vključena v Prosveto.
                            Petrovčič me je že leta 1940 poskušal dobiti za članstvo v Društvu
                            kmečkih fantov in deklet. Ko pa se je začela OF, me je ponovno vabil
                            vanjo. Jaz sem vprašala očeta za nasvet. On mi je zaupno povedal, da se
                            za OF skriva komunizem. Rekel pa mi je tudi, da naj o tem molčim, ker ga
                            lahko stane glavo. Kaj pa komunizem je, sem vedela že tedaj, saj je bil
                            oče ruski ujetnik v prvi svetovni vojni, pa tudi jaz sem že pred vojno
                            prebrala nekaj brošur o SZ, med njimi tudi knjigo Ukrajina joka. Tako
                            sem odklonila sodelovanje. Moram pa priznati, da zaradi tega nisem
                            čutila nobenih posledic, zato lahko trdim, da vas ni imela
                            izdajalcev.</p>
                        <figure>
                            <graphic url="slike_z_05/z_05_07.png"/>
                            <head>Velika Ligojna – notranjost vasi s kapelico</head>
                        </figure>
                        <p>ZAVEZA: Potem je prišel čas ustanavljanja vaških straž. Tu se srečamo že
                            z drugim poizkusom, da vas ostane zunaj konflikta. Vaš opis ustanovitve
                            vaške straže v Veliki Ligojni bo to lepo pojasnil.</p>
                        <p>VRHOVEC: Po požigu vasi fantje niso šli v partizane, temveč so doma
                            popravljali požgane domove. Ko so se začele ustanavljati vaške straže,
                            se sprva niso vključili. So pa k nam prišli ustanovit vaško stražo
                            fantje iz Horjula in sicer šele novembra 1942. Ustanovili so jo v šoli.
                            Takrat pa so partizani zopet začeli pritiskati na fante, da bi šli v
                            partizane. Ker se fantje temu pritisku niso vdali, je komanda vaških
                            straž iz šole po vasi izdala pozive za vključitev v vaške straže. Fantje
                            so sprva tja hodili samo spat. Po nekaj mesecih pa je prišel ukaz iz
                            Vrhnike in v vaške straže vključil vse fante. Kljub vključitvi v vaške
                            straže so fantje še vedno po malem sodelovali s partizani, predvsem v
                            pošiljanju hrane.</p>
                        <p>ZAVEZA: Kako se je to sodelovanje kazalo? Vloga komandantov, posebej
                            komandanta Ambroža?</p>
                        <p>VRHOVEC: Sodelovanje s partizani se je kazalo predvsem v pošiljanju
                            hrane. Komandant Ambrož je bil zelo dober z vaščani, tudi za fante.
                            Delal je tudi za partizane, saj vemo, da je bil leta 1949 direktor
                            Opekarn.</p>
                        <p>ZAVEZA: Po razpadu Italije 1943 se je večina vaških stražarjev
                            skoncentrirala po večjih središčih. Kaj pa se je dogajalo v Ligojni?</p>
                        <p>VRHOVEC: Po razpadu Italije so vsi fantje prišli domov in bili doma. Na
                            Martinovo nedeljo zjutraj pa so vas obkolili Nemci in na sredo vasi
                            zgnali vse moške in fante. Starejše moške so potem poslali domov, mlajše
                            pa so odpeljali v Žirovski vrh, da bi vozili municijo. Nato so jih
                            odpeljali v Ljubljano v prisilne delavnice in jih postavili pred
                            dejstvo: ali prijeti za orožje ali oditi v Nemčijo. Naši fantje so se
                            odločili za domobrance, ker so hoteli ostati doma. </p>
                        <p>ZAVEZA: Kje so Ligojnčani v glavnem služili in kakšen sloves so imeli kot
                            vojaki?</p>
                        <p>VRHOVEC: Kot domobranci so stražili železniško progo na Verdu. Šušljalo
                            se je, da kadar stražijo ligojnski fantje, lahko partizani in terenci
                            prečkajo progo. Glede na to lahko povem, da so bili zelo slabi vojaki,
                            saj so samo čakali, da bo vojne konec in Nemec uničen. Tudi ob napadu na
                            Štampetov most se baje niso preveč navdušeno udeleževali boja.</p>
                        <p>ZAVEZA: Potem pride konec vojne. Domobranci odidejo večidel na Koroško.
                            Fantje iz Ligojne slečejo uniforme in čakajo doma partizane. Tu imamo
                            opraviti s četrto fazo te oportunistične politike in njenim tragičnim
                            koncem. Opišite malo groteskno razmerje med nedeljskim mitingom na
                            Vrhniki in pozivi, ki so jih njegovi ligojnski udeleženci dobili nekaj
                            dni pozneje.</p>
                        <p>VRHOVEC: Po koncu vojne je bila večina fantov v civilu in doma. Niso šli
                            na Koroško.</p>
                        <p>V nedeljo, 13. maja 1945, je šla skoraj vsa mladina (fantje s harmoniko)
                            veselo na miting na Vrhniko. Dne 17. maja 1945 je prva skupina fantov,
                            ki so bili pri domobrancih, dobila pozive, druga skupina pa teden dni
                            kasneje. Med temi fanti sta poziv dobila tudi Franc Ogrin, ki je bil pri
                            vaških stražah samo nekaj tednov, ker je bil slabega zdravja, in Tone
                            Petrovčič, o katerem sem že govorila in ki ni bil ne pri vaških stražah
                            in ne pri domobrancih. Tudi teh dveh ni bilo več domov.</p>
                        <p>Z Vrhnike so jih odpeljali v Logatec. Tam so ostali teden dni, tako da so
                            jih sestre in nekatera dekleta prišle še obiskat. Od tam so jih
                            odpeljali v Ljubljano in od takrat jih nihče ni več videl. Da so bili
                            odpeljani v Ljubljano, je povedal neki mladoletnik, ki je bil tudi
                            odpeljan v Ljubljano z dvema bratoma, tam od bratov ločen, po nekaj
                            mesecih pa je prišel domov. </p>
                        <p>ZAVEZA: Le kaj so si ti fantje mislili, ko so že vedeli, da jih čaka
                            smrt? Nekaj domobrancev, menda so bili trije, med njimi eden mladoleten,
                            so le prišli domov. Verjamemo, da ni bilo lahko, a je torej domačinom le
                            uspelo koga rešiti, če so se zares potrudili.</p>
                        <p>VRHOVEC: Bog ve, kaj so si ti fantje mislili. Če ne prej, so v Ljubljani
                            zaslutili, kaj jih čaka. Za tri fante vem, da so se res vrnili domov.
                            Kako so ušli moriji, vedo samo oni. Govorilo pa se je, da so enega
                            rešili šele, ko je bil v Kočevju, eden je bil mladoletnik, pa še brata
                            je imel v partizanih, eden pa je menda zbežal med potjo. </p>
                        <p>ZAVEZA: Kako so vaščani sprejeli dejstvo, da so jim pobili sinove, brate,
                            zaročence? Saj so vendar morali vedeti, da so jim bili ne samo
                            nenevarni, ampak so jim celo koristili. Ali ne presega po malem
                            človekovih predstav, da so jih za vse usluge, ki so jih jim bili
                            naredili, nazadnje pobili? Ali pa so hoteli nagnati v duše ljudi tak
                            strah, ki nas morda ne bo nikoli več zapustil? Mogoče je najbolj
                            žalosten sad tega časa, da bomo za zmeraj narod prestrašencev?</p>
                        <p>VRHOVEC: Po koncu vojne smo, namesto da bi se ga veselili, dejansko
                            doživeli največjo tragedijo, kot je nismo v vseh štirih letih. Vas je
                            bila prazna, zgubili smo 22 fantov in 6 mož.</p>
                        <p>Ko so se stvari postopoma umirile in ko smo zagotovo vedeli, da naših
                            fantov in mož ne bo nazaj, kadarkoli so prišli iz Ljubljane razni
                            govorniki in imeli razne sestanke na šoli, ni bilo drugega kot samo
                            vpitje: »Povejte nam, kje so naši fantje in možje.« Pa tudi pri volitvah
                            je bila udeležba slaba. Tako smo mi, pa tudi ostali kraji na Slovenskem,
                            morali plačati zmago komunizma.</p>
                        <p>ZAVEZA: Gospa Vrhovčeva, hvala za ta pogovor. Govorili smo o nekem času,
                            ko se je bilo pač treba odločiti. Če se nisi hotel ali si se obotavljal,
                            ti to ni dosti pomagalo. Tako je torej s temi rečmi na svetu. Govorili
                            smo o zadnjih rečeh, o življenju in smrti, na kratko in nepopolno,
                            zakaj, kot pravi pesnik: Kaj je življenje in kaj je smrt? Kdo ve?
                            Razumemo: vsak se za življenje boji. Vemo pa tudi, da sta nekaj pogum in
                            zvestoba. S to mislijo bi želeli končati ta pogovor.</p>
                    </div>
                </div>
                <div type="div2">
                    <head>Vedeli smo, kdo stoji za njimi</head>
                    <docAuthor>Ivan Bartol </docAuthor>
                    <docAuthor>Tine Velikonja</docAuthor>
                    <div type="div3">
                        <p>Čeprav je Loški Potok samo velika vrtača, je živelo takrat v njem toliko
                            ljudi, da bi napolnili majhno mesto. Dolina je kot praznično okrašena
                            ladja, ki pluje proti jugu, z zaokroženim dnom in po sredi potegnjeno
                            cesto, s trakovi negovanih travnikov in skrbno obdelanih njiv, ki se
                            krivijo v breg na obeh straneh. Naprej pa silijo v strmino pašniki.
                            Ustavlja jih črnina mogočnih gozdov, ki se širijo na vse strani in
                            vzpenjajo na Snežnik, na jugu pa padajo v dolino Kolpe. V sredini se kot
                            50 m visok jambor dviga Tabor s farno cerkvijo in čokatim zvonikom. Nanj
                            se prislanjajo sredinski Hrib z gosto pozidanim vzhodnim pobočjem, na
                            severu Retje in na jugu Travnik.</p>
                        <p>Na Hribu so imeli glavno besedo Orli, v Travniku Sokoli. Niso se imeli
                            radi, vendar se niso ločevali po črti revni in bogati, ampak klerikalci
                            in liberalci. Ta cepitev je kasneje odločala, na katero stran so se
                            postavili v državljanski vojni. Orli so imeli dvorano z vsemi orodji, na
                            katerih se je premetavalo mlado in staro, pevske zbore, igralske družine
                            in tamburaški zbor. Radi so gostovali po okoliških vaseh. Sokoli so jih
                            skušali posnemati, pa jim je šlo slabo od rok. Bilo jih je tudi
                            premalo.</p>
                        <p>Kmalu po okupaciji so Italijani zasedli del gostilne pri Rusu v središču
                            Hriba in vanj vselili 20 karabinjerjev. V gostilni se je košatila brhka
                            kočevarska Nemka, ki je ravno ovdovela in burkala domišljijo potoških
                            fantov. Ni ji bilo prav, da doline niso dobili Nemci. Zbrala je skupino
                            domačinov, ki so se imeli za liberalne in bili naklonjeni komunistom. V
                            Nemcih so videli boljšega okupatorja že zato, ker je preganjal farje.
                            Trgali so plakate in italijanske zastave. Šest so jih Italijani polovili
                            in poslali v internacijo. Pri Pajniču so imeli tudi spravljen seznam
                            narodno zavednih in krščanskih družin, ki naj bi jih izselili, če bi se
                            okupatorja zamenjala. Komunisti so kasneje iste ljudi s seznama
                            obdolžili, da sodelujejo z okupatorjem. Ob napadu na Sovjetsko zvezo je
                            bilo igre konec.</p>
                        <p>Življenje je teklo dalje. Karabinjerji so se dobrikali domačim dekletom,
                            ki so se jim sramežljivo izmikala, čeprav včasih s težkim srcem. Samo
                            šarmantnemu brigadirju je uspelo, da je osvojil sicer ledeno srce lepe
                            krčmarice. Župnik in kaplan sta brala maše, učitelji vtepali pamet v
                            butice otrok, ki so do strehe napolnili vse tri šole v vasi. Dela na
                            polju je bilo dovolj, pridelek še kar, saj nista rodila samo krompir in
                            pšenica, ampak, ker ni bilo slane, tudi koruza. Na žagi se je znojilo
                            nekaj deset domačinov, veliko več pa kot sekačev v gozdu, posla je bilo
                            dovolj za vseh 200 vozarjev, ki so tovorili les na Rakek.</p>
                        <p>V jeseni se je začelo govoriti o nenavadnih prebivalcih okoliških gozdov.
                            Da gre zares, so spoznali še pred zimo. Takrat je Debeljakov Janez z
                            Bele Vode skoraj šepetaje razlagal Pri Birtu, kako se okrog njegove hiše
                            klatijo čudni tiči z orožjem in se gredo ravbarje in žandarje. Čez nekaj
                            dni so ga na hišnem pragu, ko se je odpravljal v hlev, prestregli
                            neznanci in ustrelili. Baje jih je vodil Daki. Iz Travnika je prišel
                            glas, da je bil kaznovan, ker je izdajal. Ljudi se je polotila tesnoba,
                            saj so že vedeli, da gre za komuniste. Odločili so se, da z njimi ne
                            bodo sodelovali, saj so bili dobro poučeni, kako je v Rusiji, »kjer
                            uničujejo kmeta, dol z vero in samo gledajo, kje bi se dalo kaj
                            ukrasti«. Hočejo oblast in jo bodo tudi dobili, samo da Italijan odnese
                            pete. Nekaj bo treba napraviti. Zato niso ustanovili skupnih odborov OF,
                            kot se je to dogajalo na začetku drugod po Sloveniji. Izjema so bili
                            Sokoli v Travniku, ki so začutili, da je napočil njihov čas in jih je
                            nekaj tudi odšlo v partizane.</p>
                        <p>Zima je bila huda in partizani so se poskrili po bajtah za gozdne delavce
                            ali se zatekli domov. Pomladansko sonce leta 1942 jih je izbezalo na
                            plan. Začeli so se oglašati tudi v dolini, vendar samo ponoči. Grozili
                            so in zahtevali hrano. Aprila so domači fantje postavili nočne straže,
                            zdaj ne več proti ognju, ampak proti vedno bolj nasilnim in nevarnim
                            obiskovalcem. Orožja so imeli dovolj, saj je ob razpadu jugoslovanske
                            vojske obležalo vsepovsod. Najbolj prav je prišlo partizanom, dovolj pa
                            ga je ostalo tudi za druge.</p>
                        <p>Šele 9. maja, ko se je stopil tudi sneg na Snežnikih, so se partizani
                            spustili v dolino tudi podnevi. Okrog 11. ure so napadli karabinjersko
                            postajo. Streljali so iz bližnjih hiš, najbolj učinkovito pa s Tabora,
                            odkoder so merili naravnost v okna in enega od karabinjerjev smrtno
                            zadeli. Napadeni so poklicali pomoč iz Ribnice in z Blok. Po nekaj urah
                            so se iz ribniške strani oprezno prikazali prvi vojaki. Ko so zavzemali
                            dolino, so na domovih presenetili tri domačine, ki so se ravno
                            pripravljali na beg. Ker je imel vsak oblečen vsaj kos vojaške uniforme,
                            ni pomagalo nobeno pregovarjanje. Zanje so bili »partigiani«, enega so
                            ustrelili na domu, druga dva pa zmagoslavno sredi trga kot vojno
                            trofejo. Zvečer so skupaj z napadenimi in mrličem dolino zapustili in jo
                            za 3 mesece prepustili na milost in nemilost šibkemu nasprotniku.</p>
                        <p>Loški Potok je bil na zunaj še vedno videti kot mirovniška ladjica sredi
                            vojne vihre v Evropi, ljudje pa so slutili, da ne za dolgo. Nočni obiski
                            so postajali pogostejši, straže so vedno manj zalegle. Dne 15. maja 1942
                            je trinajst fantov, starih 19 do 27 let, iz več vasi in različnih slojev
                            izkopalo svoje orožje in se odpravilo na Tabor, da bodo ustanovili
                            postojanko vaške obrambe. Imeli so dobre puške, zbrojevko, dovolj
                            streliva in ročnih bomb. Utrdili so se v zvoniku, sicer pa so se kot
                            straže razpršili po platoju. V Ljubljano so poslali kurirja po pomoč.
                            Bil naj bi eden od domačinov, ki se je oglasil pri škofu Rožmanu. Prosil
                            je za posredovanje pri Italijanih, da bi dobili orožje in ljudi. Škof mu
                            je baje odgovoril: »K Italijanom pa že ne bomo hodili po orožje!« Ni
                            znano, kaj so se dogovorili.</p>
                        <figure>
                            <graphic url="slike_z_05/z_05_08.png"/>
                            <head>Fantje iz Retij, Hriba in Malega Loga. Vsi so bili pobiti, nobeden
                                ni padel v boju: trije triinštiridesetega, devet petinštiridesetega,
                                eden je v sumljivih okoliščinah izginil v gozdu.</head>
                        </figure>
                        <p>Naslednjega dne zvečer, ko je že odzvonilo avemarijo in so bili vsi kot
                            na trnih, se je s Tabora oglasil plat zvona. Potočani so pohiteli na
                            Tabor. Orožje so imeli samo tisti, ki so ga pripravili in imeli pri
                            sebi. Ostali so se obnašali, kot bi Turek vdrl v deželo, in pograbili
                            sekire, kose ali vile, kar je bilo pač najbolj pri roki. Nekaj ur so
                            čakali v temi noči, pa je bilo vse mirno. Večina se je zato opolnoči
                            razšla, tudi tisti s puškami, ostala je</p>
                        <p>samo trinajsterica, ki jo je bodril kaplan Leopold Puhar. Videti je bilo
                            varno, dogovorili so se za pomoč, če bi partizani napadli. Do takrat
                            bodo že sami. Tabor je bil kot nezavzetna trdnjava, debeli zvonikovi
                            zidovi so jim vlivali zaupanje in občutek varnosti. Računali so, da
                            partizani podnevi ne bodo tvegali napada, pa tudi če, bodo sami zlahka
                            zdržali, dokler ne pride pomoč.</p>
                        <p>Samo dva sta odslužila vojake, drugi so bili brez vojaških izkušenj.
                            Nihče ni znal ravnati s strojnico.</p>
                        <p>Naslednjega dne, v nedeljo 17. maja 1942, so se pojavili partizani že
                            zgodaj zjutraj. Večina so bili Ložani in naj bi šlo za bataljon, čeprav
                            jih je bilo največ 50. Četrt pred deseto je še vabilo k maši, ljudje so
                            se že odpravili na pot in hoteli v breg, pa odnehali, ko so spoznali, da
                            se nekaj pripravlja. Ženske so se vrnile domov pripravljat kosilo, moški
                            pa so se nagnetli v gostilno Pri Birtu in čakali, kaj bo. Kmalu je
                            začelo pokati z vseh strani z lahkim orožjem, krogle so tolkle po
                            zvonovih, da so prestrašeno doneli. Odpor branilcev je bil slab, baje so
                            streljali kar tako, ker niso hoteli nikogar raniti ali ubiti. Napadalce
                            so hoteli samo prestrašiti in prepoditi. Strojnica se ni oglasila. S
                            kaplanom vred so se zgnetli v zvonik. Tam so kmalu spregledali, da so se
                            znašli v pasti. Pogled proti jugu sta jim zakrivala cerkev in župnišče.
                            Partizani so se tako neopazno približali stolpu. Ob vrata v zvonik so
                            znesli slamo in jo zažgali. Zagorela niso samo vrata, ampak tudi
                            stopnice v zvoniku. Vaščani so zaskrbljeno opazovali gost dim, ki se je
                            valil iz lin. Možje so se na glas jezili na lastne sinove, ki so se
                            poskrili doma in niso držali besede. »Le enkrat naj še eden zavriska na
                            glas, pa bom šel tja in jih vse razgnal!«</p>
                        <p>Dim je pregnal branilce iz zvonika na kor, od tam pa so po okenski mreži
                            zlezli v ladjo in se skušali postaviti v bran za oltarjem. Partizani so
                            z bombami razstrelili vrata v cerkev, vdrli vanjo in branilci so se jim
                            vdali brez strela.</p>
                        <p>V dveurnem spopadu ni bilo ranjenih ali mrtvih. Opoldne je vse potihnilo,
                            le gost dim, ki je ovijal zvonik, je oznanjal predajo. Ujetnike so s
                            kaplanom vred otovorili s strelivom, ki so ga zaplenili, in jih prignali
                            v dolino. Kot na sejmu so jih nekaj ur razkazovali na trgu. Kaplana so
                            izpustili, pa že zvečer poslali ponj. Na srečo jo je že ubral skozi
                            gozdove naravnost v Ribnico. Fante so odpeljali v taborišče pod steno na
                            Jazbini nad Šegovo vasjo. Z njimi so ravnali v nasprotju z boljševiško
                            prakso. Niso jih pobili. Zadržali so jih in vključili v svoje vrste.</p>
                        <p>Ob roški ofenzivi so se partizani razšli, večina zajetih fantov se je
                            prebila domov in skrila. Kasneje so se na razglas prijavili Italijanom,
                            ti pa so jih poslali v taborišče.</p>
                        <p>Čeprav se je zanje vse na videz srečno končalo, ni v tej čudni vojni
                            nihče od njih ostal živ – in nihče ni umrl v boju. Čez pol leta so jih
                            po posredovanju izpustili iz taborišča. Pridružili so se vaškim stražam,
                            ki so se skupaj z Italijani utrdile na Taboru. Posadka je bila tako
                            močna, da partizani niso prišli več blizu. Ob kapitulaciji Italije so se
                            stražarji zatekli na Bloke, bili tam zajeti z bloškimi vaškimi
                            stražarji. Tri od teh trinajstih je v Kočevju obsodilo na smrt naglo
                            sodišče in so baje pokopani v Mozlju. Ostalih devet se je ob nemški
                            ofenzivi rešilo iz partizanskega ujetništva tako, da so se razkropili in
                            pridružili domobrancem.</p>
                        <figure>
                            <graphic url="slike_z_05/z_05_09.png"/>
                            <head>Loški potok obsega šest vasi, v sredi ga Tabor krasi … </head>
                        </figure>
                        <p>Maja 1945 odhod na Koroško, vrnitev s prevaro in smrt. Edinega, ki je
                            ostal v partizanih in naj bi padel nekje na Štajerskem, so ustrelili
                            partizani sami pri Borovcu. Prestregli so namreč pismo, v katerem ga
                            eden od trinajstih pregovarja, naj dezertira. Na spomenik padlim borcem
                            na Taboru njegovega imena niso vklesali.</p>
                        <p>Še tako površnemu bralcu pade v oči razlika med obema kulturama, ki sta
                            se spopadli, in kako je ena popolnoma nadigrala drugo.</p>
                        <p>Na eni strani krščanska vaška srenja dovolj izobraženih in obveščenih
                            kmečkih ljudi, z visoko bralno in družbeno kulturo, s pestro razvito
                            civilno družbo. Poučeni so bili, da je komunizem nekaj slabega, »saj ne
                            priznava Boga, sovraži kmeta in krade«, vendar je bilo to védenje
                            brezosebno, površno in naučeno. Niso bili seznanjeni s temeljnimi
                            ocenami o bistvu komunizma, pri katerem sta se pobratili protestantska
                            znanstvenost in azijatska praksa, o kraljestvu laži in nasilja, zlasti
                            pa niso dobro vedeli, iz kakšne snovi so ljudje, ki so se odločili, da
                            ga uveljavijo tudi pri nas. Kulturno in prosvetno življenje je s pomočjo
                            Cerkve ustvarjalo videz idile, da je bilo znosno, čeprav je šlo za trdo
                            življenje na skopi zemlji, ki je ni bilo dovolj za vse, za garaško delo
                            v gozdu in vozarjenje po nevarnih cestah.</p>
                        <p>Na drugi strani pa so imeli nasprotnike, ki so jih vodili poklicni
                            revolucionarji. Ti so vedeli, kaj hočejo, in se tudi niso ustrašili
                            sredstev, s katerimi so hoteli svoj cilj doseči. Vprašanje je, koliko so
                            zares verjeli v raj na zemlji, saj so imeli priložnost, da so si ga
                            ogledali v Sovjetski zvezi. Željni so bili oblasti in so šli v napad
                            tako silovito, da niso presenetili samo svojih nasprotnikov, ampak tudi
                            ljudi v Kominterni.</p>
                        <p>Kako opojno je bilo za te ljudi, katerih večina je živela prej na robu
                            družbe, da so se lahko sprehajali po osvojenem ozemlju in uveljavljali
                            oblast z orožjem, pri vsem pa so smeli uporabljati magične besede
                            »narod, svoboda, enakost«.</p>
                        <p>Predaja na Taboru ni osamljeno dejanje, napovedovala je Turjak in
                            Vetrinje. Preveč je bilo zanašanja na drugega, zadeve so se premalo
                            razmislile do konca. Vedno smo se slepili, da bo nekdo drug opravil
                            nalogo, ki je čakala nas, pogosto smo to celo pričakovali od Boga.</p>
                        <figure>
                            <graphic url="slike_z_05/z_05_10.png"/>
                            <head>Najniže v dolino se je spustilo Retje … </head>
                        </figure>
                    </div>
                </div>
            </div>
            <div type="div1">
                <head>Poročila iz zasedene Slovenije</head>
                <div type="div2">
                    <head>Uvod</head>
                    <div type="div3">
                        <p>V vojnem času so z zvezami težave, celo če gre za kraje v isti državi. Še
                            težje je, če morajo ljudje in sporočila potovati čez državne meje. Da je
                            pretok ljudi in informacij med državami, ki so si v vojni, prekinjen, se
                            razume samo po sebi. Tu so mogoči samo posredni stiki. In to je
                            področje, ki ponovno dokazuje, kako velika je človeška
                            iznajdljivost.</p>
                        <p>Tudi medvojna Ljubljana je imela stike s svojimi predstavniki v
                            jugoslovanski vladi v Londonu. Te stvari še niso sistematično raziskane,
                            vendar je toliko gotovo, da sta Slovenska ljudska stranka in Slovenska
                            zaveza pošiljali v London dokaj redna in obširna poročila. Ta so
                            običajno potovala preko Vatikana, morda tudi preko Švice. Razmeroma
                            ugodno pot pa so predstavljale tudi zveze, ki jih je imela Slovenija z
                            Mihajlovičevim Štabom.</p>
                        <p>Tu priobčujemo dve poročili iz leta dvainštiridesetega. Z dokumentarno
                            svežino nam postavljata pred oči tragično zapletenost tistega časa.</p>
                    </div>
                </div>
                <div type="div2">
                    <head>Situacijsko poročilo z dne 22. avgusta 1942</head>
                    <div type="div3">
                        <p>Arhiv Inštituta za novejšo zgodovino</p>
                        <p>Fond DMB, fasc. 122</p>
                        <p>Ljubljanska Pokrajina: V Ljubljanski Pokrajini je še vedno glavni problem
                            partizanstvo, vendar se je situacija že znatno spremenila. Partizani so
                            imeli v svoji oblasti velik del Dolenjske in Notranjske, kjer so
                            proglašali svoje republike in izvajali strašen teror nad prebivalstvom.
                            15. julija so Italijani začeli ofenzivo proti partizanom, katerih je
                            bilo v začetku ofenzive kakih 4 do 5 tisoč. V italijanskih operacijah pa
                            je nastopilo v ofenzivi 60 do 70 tisoč vojakov in fašistov z vsemi
                            vrstami orožja od tankov, težkih topov, do bombnikov. Kjer je šla
                            italijanska akcija in čistila teren, je pustila za seboj strašne
                            sledove. Požigi, streljanje in odseljevanje. S tem, kar je bilo
                            požganega pred ofenzivo in kar so Italijani požgali med ofenzivo,
                            cenimo, da je požganih preko 800 kmečkih domov in blizu 2000
                            gospodarskih poslopij. Požigajo pa tudi partizani, zlasti v krajih, kjer
                            je bilo ljudstvo vedno proti njim nerazpoloženo. Tako so v Št. Joštu nad
                            Vrhniko partizani požgali Prosvetni dom, Konzum in okrog 20 gospodarskih
                            poslopij. Od ofenzive dalje je Ljubljana popolnoma blokirana in ne more
                            nihče v Ljubljano in iz Ljubljane brez posebnega dovoljenja Komande
                            divizije. Prevod ne pošilja hrane iz Ljubljane, pa tudi Ljubljana ne
                            dobi kmečkih pridelkov, kar se najbolj pozna v tem, da že mesec dni ni
                            nobenega mleka, mesa pa po 6 do 10 dkg. tedensko na osebo, ali pa nič.
                            Grozote, ki so jih vršili in jih še vrše partizani, so take, da si jih
                            ni mogoče predstavljati. Doslej cenijo, da je bilo od partizanov pobitih
                            ca 1500 ljudi, med njimi 12 duhovnikov, 3 župani in tudi mnogo žensk in
                            otrok. Svoje žrtve so partizani strahotno mučili, jim rezali posamezne
                            ude, žive zakopavali, ali žive sežigali. Po ofenzivi, ko je bil Krimski
                            teren očiščen partizanov, so našli v Iški okrog 100 grobov partizanskih
                            žrtev. Blizu Mačkovca tudi v Krimskem sektorju okrog 200. Na mnogih
                            krajih pa po 20 do 50 takih grobov. Spričo takega početja partizanov je
                            odpor proti njim vedno bolj rastel in danes v večini krajev na
                            Dolenjskem ni nobena stvar bolj osovražena kot partizan. Ljudstvo je
                            samo začelo iskati zaščite pri Italijanih in danes je že več občin, kjer
                            imajo domačini z vednostjo Italijanov orožje, da se branijo pred
                            partizani, ker jih Italijani niso zaščitili. Tako stanje je na primer v
                            Velikih Laščah, Begunjah, Št. Joštu nad Vrhniko. Zahtevajo pa orožje
                            tudi po drugih krajih ljudje sami. Večino orožja, ki so ga ljudje
                            hranili od zloma Jugoslavije, so jim namreč s silo in izsiljevanjem
                            pobrali partizani in z istim orožjem pobijali Slovence. Ne moremo se
                            čuditi takemu stanju, ker ljudstvo se v obupu posluži vsakega sredstva,
                            da se reši uničenja.</p>
                        <p>Italijani so mnogo moških, iz krajev kjer se je vršila ofenziva,
                            odpeljali v Italijo. Tako se nahaja na Igu le še 50 moških, starcev in
                            invalidov, preko 200 se jih nahaja v internaciji na Rabu. Mnogo so celih
                            družin z otroci vred odpeljali iz Bele Krajine, doslej je znanih 6 takih
                            transportov. Žalostno je pri tem to, da so ti ljudje v mnogih krajih
                            rade volje šli v internacijo, da se rešijo partizanskega pekla in
                            italijanskih represalij.</p>
                        <p>Značilno za naše razmere je to, da ima občina Stari trg pri Ložu doslej
                            že več mrtvih, pobitih od partizanov ali Italijanov, kot jih je imela v
                            vsej svetovni vojni.</p>
                        <p>Zaključek: partizanstvo gre v razsulo. Beseda partizan in komunist bo
                            ostala na slovenski zemlji najbolj osovražena. Ljudstvo, v kolikor je
                            bilo zapeljano, je trdnejše slovensko in jugoslovansko, kakor je bilo
                            kdaj-koli. Ljubljana sama, ki je največ pripomogla k tej narodni
                            tragediji, se je mnogo poboljšala, a je še danes za deželo, o kateri
                            lahko rečemo, da je ozdravljena komunistične kuge.</p>
                        <p>Konec situacijskega poročila z dne 22. avgusta 1942.</p>
                        <p>Oznaka »Prikazen«.</p>
                    </div>
                </div>
                <div type="div2">
                    <head>Situacijsko poročilo z dne 31. decembra 1942</head>
                    <div type="div3">
                        <p>Arhiv instituta za novejšo zgodovino (AINZ)</p>
                        <p>Fond DMB, fasc. 174</p>
                    </div>
                    <div type="div3">
                        <head>Kratek pregled političnih dogodkov v Sloveniji</head>
                        <p>Po zlomu Jugoslavije je SLS v mesecu juniju 1941 postavila svoj politični
                            program, v katerem zahteva: »Na temelju narodnostnega načela, svobodno
                            in samostojno Slovenijo z vsem njej pripadajočim zemljepisno in
                            gospodarsko zaokroženim ozemljem. Slovenija naj bo sestavni del
                            obnovljene razširjene, federativno urejene Kraljevine Jugoslavije.«</p>
                        <p>V bistvu isti program so sprejele v oktobru 1941 na pobudo SLS tudi JNS
                            in socialistična stranka. V marcu 1942 je bila ustanovljena Slovenska
                            Zaveza iz vseh političnih strank in skupin, razen komunistov kot vrhovni
                            slovenski osvobodilni forum in je tudi postavila zahtevo federativne
                            Jugoslavije.</p>
                        <p>Maja meseca 1941 so pripadniki SLS začeli organizirati tajno vojaško
                            organizacijo – slovensko legijo, ki je zbirala orožje ter vojaško
                            organizirala vojne obveznike za nastop koncem vojne. To je najmočnejša
                            tajna vojaška organizacija, ki je z vsem svojim aparatom vstopila
                            odnosno sodeluje od začetka leta 1942 v Mihajlovičev pokret. V tem
                            pokretu sodelujejo tudi sokolske formacije v kolikor niso prešle v OF,
                            ter na novo stvorjena mladinska organizacija Pobratim. Politična
                            situacija danes: Ni ga Slovenca, ki bi bil za kako drugo državno
                            kombinacijo, kot za Jugoslavijo, razen komunistov, ki imajo v programu
                            srednjeevropsko sovjetsko republiko z Nemci in Italijani. Vsi Slovenci
                            pa želijo Jugoslavijo na federativno urejeni osnovi. Z velikim
                            zadovoljstvom je bila sprejeta izjava dr. Krnjeviča iz Londona, da bo
                            Jugoslavija federativno urejena država. Le škoda, da srbski del vlade v
                            Londonu;o tem še ni dal nobene jasne izjave. V prPravi je osnutek zvezne
                            ustave Jugoslavije, kakor tudi slovenske ustave. Tekom enega meseca bomo
                            lahko poslali v informacijo te osnutke.</p>
                        <p>Nastanek, razvoj in delo komunistične osvobodilne fronte:</p>
                        <p>Komunistična stranka se v Sloveniji po zlomu Jugoslavije ni mogla znajti.
                            Po vstopu Rusije v vojno se je šele začelo aktivno delo KPS. Ustanovila
                            je OF in kot propagandni šlager vrgla med maso »boj proti okupatorju« na
                            eni strani, na drugi strani pa »boj vsemu staremu«, to je predvsem proti
                            vsem bivšim političnim strankam in njihovim voditeljem. Konkretnega
                            programa niti političnega, niti gospodarskega, niti državnega OF vse
                            leto 1941 ni izdala, ampak se je omejila na obljube: Nov čas, nov red,
                            novi ljudje. Edina rešitev je Sovjetska Rusija. Napadala je londonsko
                            vlado in Angleže. Sestava OF pa je nastala tako: KPS je že v Jugoslaviji
                            vrinila v razne organizacije svoje komunistične trojke ter jih razjedala
                            v notranjosti. Najbolj je bila na ta način inficirana sokolska
                            organizacija in sploh liberalne organizacije. Od ostalih pa
                            krščansko-socialistična organizacija delavcev »Strokovna zveza«.
                            Levičarski eksponenti KPS v teh organizacijah so takoj vstopili v OF ter
                            pri KPS tako formalno zastopali sokolske organizacije in krščanske
                            socialiste. Odločilno besedo v OF pa si je obdržala KPS in v eksekutivo
                            so mogli samo njeni preizkušeni člani. V takozvanem plenumu OF pa so
                            bili levičarski sokoli, krščanski socialisti ter posamezni disidenti
                            ostalih strank. Ker sta bila tako eksekutiva OF, kakor tudi plenum dolgo
                            v tajnosti, je z izborno propagando uspelo komunistom, zlasti v mestih
                            mnogo ljudi zapeljati in delati videz, da je OF nacionalna organizacija.
                            Kakšnih sredstev so se posluževali, je razvidno iz tega, da so komunisti
                            z aparatom OF leta 1941 priredili po mestih, zlasti v Ljubljani proslavo
                            1. decembra. Po politični pripadnosti je OF sledilo največ liberalcev,
                            predvsem integralni Jugosloveni, ter tudi centralisti, ki so se čez noč
                            postavili proti Jugoslaviji in kralju. Po stanovih pa je OF potegnila za
                            seboj največ učiteljstva in velik del zdravnikov. Takoj v začetku pa so
                            se postavili proti OF pristaši SLS radi načelnega nasprotja proti
                            komunizmu in to predvsem iz narodnega, kakor tudi verskega stališča, ker
                            komunizem eno in drugo negira. Prvi razdori v OF so se pojavili v
                            decembru 1941, ko je OF proglasila Mihajloviča za izdajalca, kakor tudi
                            vso londonsko vlako in začela vedno bolj kazati nenarodno in proti
                            slovensko stališče in celo javno priznala, da sodeluje z italijansko
                            komunistično stranko ter pozivala nemške partizane iz Koroškega na
                            Štajersko. Z umori je OF začela jeseni 1941, najprej v mestih, ko pa so
                            se pojavljali partizanski oddelki po deželi, se je začelo klanje
                            Slovencev tudi po deželi. Vse je vedno bolj kazalo, da komunisti s
                            pomočjo OF nameravajo izvesti pod okupacijo komunistično revolucijo in
                            nič drugega, kar se je tekom leta 1942 tudi dejansko izkazalo. Pod
                            obljubami, da bo vojske vsak čas konec, se je spomladi leta 1942 začelo
                            po deželi nasilno mobiliziranje moških. Najmanjši odpor je bil kaznovan
                            s smrtjo, na smrt pa so bili obsojeni po sklepih OF vsi narodno zavedni
                            Slovenci, vsi pristaši Londonske vlade, vsi organizatorji slovenske
                            narodne vojske, vsi simpatizerji Mihajloviča, zlasti pa vsi pristaši
                            katoliških organizacij. Partizanski teror je tako naraščal in izzival
                            okupatorjeve represalije, da je povzročil največjo tragedijo, kar jo je
                            slovenski narod v zgodovini doživel. Okupatorjeva vojska se je iz
                            podeželja umikala. Partizani so proglašali enodnevne sovjetske republike
                            in začeli masovni pokol Slovencev, takozvanih belogardistov, kakor so
                            označevali vse tiste, ki niso hoteli priznati komunističnega vodstva.
                            Pri pokolih slovenskih mož, žena in otrok so se dogajale nepopisne
                            stvari. Krvoločnost partizanskih komisarjev bo ostala sramota za ves
                            slovenski narod. Navedem samo nekaj primerov, ki so dokazani. Mnogo
                            moških so žive zakopali, med tem ko so jim prej porezali roke, noge in
                            jim staknili oči. Stare žene so zažigali na grmadah. Ugotovljen je
                            primer, ko so mater umorili, jo pred šestletnim otrokom zrezali na
                            kosce, nato pa je moral otrok sam kose svoje matere nositi v košari v
                            grob. Partizanski oddelki so napadali civilne vlake in streljali na
                            slovenske železničarje, med tem ko italijanskih vojaških transportov
                            niso napadali. Okupator pa je na vse to streljal talce, požigal vasi in
                            vozil cele transporte slovenskih družin v internacijo. Višek slovenske
                            kalvarije pa se je začel 15. julija 1942, ko se je začela ofenziva
                            italijanske vojske sestoječa iz 70.000 mož proti 4-5000 partizanov. S
                            topovi, tanki in avioni je šla okupatorjeva vojska po slovenski zemlji,
                            gorele so vasi, padali so talci, padale nedolžne žrtve, transport za
                            transportom pa je šel v Italijo. Okupator je pobiral kmete z njiv v
                            delovnih oblekah, ne da bi mogli vzeti s seboj najnujnejše. Istočasno se
                            je še bolj razbesnel – partizanski teror. Ker so okupatorji javno
                            razglasili, da bodo upepelili vsako vas, ki bi dajala podporo
                            partizanom, ali pa bi iz vasi streljali partizani, so ti delali tako. Ko
                            se je bližala proti vasi italijanska vojska, so se partizanski oddelki
                            umaknili, zaostala je le neka patrola, ki je iz vasi namenoma oddala na
                            Italijane par strelov, nato pa pobegnila. Italijani so nato vas požgali,
                            postrelili talce, družine pa vozili v internacijo. Ker je bila tajna
                            organizacija Slovenska legija, najmočriejše razpredena po vsej provinci
                            in je bila narodno in jugoslovansko usmerjena, je bil partizanski teror
                            proti pristašem SLS najhujši. 80 % partizanskih žrtev.je iz vrst
                            katoliških organizacij. Toda narod je kljub temu vztrajal in je značilno
                            za njegovo razmerje do okupatorja, da partizanov niso izdajali
                            Italijanom, četudi so bili partizani njihovi smrtni sovražniki in so jim
                            prizadejali dostikrat več gorja kot Italijani. Nastala je taka
                            situacija, da je bilo slovensko prebivalstvo pod italijansko okupacijo
                            na robu propada, ker je vse kazalo, da istočasnega boja s komunističnim
                            terorjem in z okupatorjevimi represalijami ne bo moglo vzdržati. Po
                            skoro enoletnem samozatajevanju in dvojnem terorju, je kmečki narod v
                            boju za golo življenje in v samoobrambi, sam od sebe zahteval od
                            okupatorja orožje, da se ubrani pred partizani in da tako prepreči
                            strahotne represalije okupatorja. V okolici Novega mesta je bil že od
                            marca leta 1942 ilegalni oddelek, ki se je stvoril iz fantov in mož, ki
                            so bili zasledovani od partizanov, ali pa so bili v nevarnosti pred
                            internacijo. Ko se je avgusta meseca ustanovila v okolici Novega mesta
                            prva vaška straža, je tudi ta oddelek previdno prešel v legalo. Vaške
                            straže pa so začele vedno bolj rasti, ker so prebivalci v boju za
                            življenje in dom naravnost zahtevali orožje. Ko pa je prišla še
                            direktiva od Mihajloviča, da se lahko snujejo oboroženi oddelki v boju
                            proti partizanom in v preprečitev okupatorjevih represalij, so vaške
                            straže iz dneva v dan rasle in jih je danes že blizu 4.000. Vsi ti so
                            narodno zavedni in vedo, kaj bo njihovo delo, ko opravijo s komunisti.
                            Partizani pa so tudi v svojih vrstah napravili čistko. Na stotine
                            zapeljancev so sami pobili, ko so se jim začeli v partizanskih vrstah
                            upirati, da so šli v boj proti okupatorju, ne pa proti slovenskemu
                            narodu za komunizem. Dokaz takih čistk so skupine grobov po gozdovih,
                            kjer je na mnogih krajih pokopanih do 100 in več takih žrtev. Vaške
                            straže imajo značaj četnikov. Oblečeni so v glavnem v civilne obleke,
                            kot pokrivalo imajo baretko, kot značko pa mrtvaško glavo. Deloma so
                            oblečeni tudi v bivše jugoslovanske uniforme, orožje in municijo pa
                            dobivajo od italijanske vojske. </p>
                        <p>Bilanca komunistične revolucije ter okupatorjevih represalij v
                            ljubljanski provinci, ki šteje cca 300.000 prebivalcev, je za leto 1942
                            sledeča: Partizani so doslej poklali 2.500 Slovencev, med njimi 18
                            duhovnikov. Italijani so postreljali 1.800 Slovencev. Cca 25.000
                            Slovencev mož, žena in otrok vseh starosti do dojenčkov je v
                            internacijah. Od teh jih je mnogo že pomrlo. Od Italijanov in partizanov
                            je bilo doslej požganih preko 3.000 poslopij. Partizani v zadnjih
                            mesecih požigajo predvsem šole, prosvetne domove in cerkve. Italijanske
                            izgube v vseh teh bojih pa so malenkostne v primeri s slovenskimi. To
                            vse so podatki le za ljubljansko provinco ter za internirance v
                            Italiji.</p>
                        <figure>
                            <graphic url="slike_z_05/z_05_11.png"/>
                            <head>Žalovanje</head>
                        </figure>
                        <p>Kakšna pa je slika pod nemško okupacijo na Gorenjskem in Štajerskem pa
                            dokazuje okolnost, da so tam na podlagi doslej dobljenih podatkov Nemci
                            postrelili 3.743 Slovencev.</p>
                        <p>Razmerje Slovencev do Italijanov: Slovenec že po naravi zaničuje
                            Italijane. Zato o kakem sodelovanju ni govora, najmanj pa o političnem
                            sodelovanju. Ko je v letu 1941 radi ostavke ministra Puclja in dr.
                            Natlačena prenehala delovati konzulta, je vsak političen stik z
                            okupatorji prenehal in kljub mnogim poskusom od strani visokega
                            komisarja in civilnih oblasti ni uspel dobiti nobene skupine za
                            politično sodelovanje. To velja tako za napredne, kakor tudi za SLS. V
                            kolikor je stikov z okupatorjem radi vaških straž, je ta le z vojaškimi
                            oblastmi. Kar vzbuja silno nevoljo pri civilnih oblasteh, fašistih in na
                            Kvesturi. Opetovano so se zastopniki navedenih že pritoževali, da so
                            mnogokrat ponudili roko, da bi Slovenci sodelovali v kakršnikoli obliki
                            s civilno oblastjo, pa so to Slovenci odklanjali, celo v boju proti
                            komunizmu. Ker imajo vaške straže stik le z vojaškimi oblastmi in ker je
                            veliko nasprotje med vojaškimi oblastmi in italijansko civilno upravo,
                            zato</p>
                        <p>tudi civilna uprava z velikim nezadovoljstvom gleda na vaške straže in
                            mnogo intrigira proti temu, da bi bile ukinjene. Civilne oblasti
                            smatrajo, da je to ponižujoče za italijansko vojsko, da mora s pomočjo
                            slovenskih četnikov odnosno vaških straž vzdrževati red, vojaška oblast
                            pa stoji na stališču, da je do takega stanja privedla nesposobnost
                            civilne uprave. V zadnjem času pa je poleg te težave nastala še ta, da
                            komunisti s pomočjo zvez z italijanskimi komunisti označujejo vaške
                            straže za Mihajlovičevske ter za Italijane bolj nevarne kot partizani.
                            To izrabljajo tudi komunisti v letakih, ki označujejo vaške straže kot
                            belogardistične, Mihajlovičevske bande. S tem hočejo le pri Italijanih
                            vzbuditi sum vaške straže in doseči njihovo ukinitev. Če bi Italijani
                            res hoteli razorožiti te vaške straže, smo pred novo katastrofo, ker bi
                            na eni strani zopet zavladali partizani, na drugi pa je dvomljivo, da bi
                            vaške straže orožje vrnile, kar bi povzročilo nove represalije.</p>
                        <p>Hrvaški partizani v Sloveniji: V zadnjih mesecih se je večkrat pojavilo,
                            da so priš1i močni partizanski oddelki na pomoč slovenskim. Pridejo,
                            požgejo nekaj poslopij, izropajo par vasi, napadajo vaške straže, če kaj
                            ujamejo izročijo slovenskim partizanom, kateri nato te pobijejo. Če so
                            ti hrvaški partizani pravi komunisti, potem seveda temu ni pomoči, če pa
                            niso, potem pa to delajo iz nepoučenosti ali napačne informiranosti.
                            Vaške straže, ni nikako sodelovanje z okupatorjem, ampak so nastale
                            sledeče: Slovenski narod ima dva sovražnika, komuniste in Italijane.
                            Proti italijanskemu okupatorju se v danih razmerah ne da boriti s puško,
                            hoče pa to storiti proti komunistom, da prepreči njih teror in
                            okupatorjeve represalije. Ko pa bodo uničeni komunisti in ko bo prišel
                            odločilni trenutek, tedaj pa nam vsem Slovencem in tudi Hrvatom pomozi
                            Bog v skupni končni borbi.</p>
                    </div>
                </div>
                <div type="div2">
                    <head>Neodposlano poročilo o Ehrlichovem umoru</head>
                    <docAuthor>Nekdanji učenec</docAuthor>
                    <div type="div3" subtype="intro">
                        <head>Če padem, zmagam, če umrem, živim.</head>
                        <p>»Neprestano se izgubljamo v zablodah, če ne jemljemo za svoje vodstvo
                            Kristusa in vero.«</p>
                        <p>»Evropa je izgubila Kristusa in zato Evropa urnira – samo zato!«</p>
                        <p>Dostojevski – Cit. po De Lubac, Drame de 1'humanisme athée, 318</p>
                    </div>
                    <div type="div3">
                        <p>Dogodek v mesecu maju pred petdesetimi leti je – z vsem tistim, kar je
                            bilo s tem dogodkom povezano – zarezal globoko in kar najbolj bolečo
                            rano v slovensko narodno in cerkveno zgodovino. O njem je dr. Vilko
                            Fajdiga, tedanji profesor verouka na bežigrajski gimnaziji in poznejši
                            naslednik dr. L. Ehrlicha, napisal v Bogoslovnem vestniku kratek članek.
                            Dokaj stvarno in brez čustvenih poudarkov, torej tako, kakor se spodobi
                            za strokovno teološko revijo, pravi med drugim:</p>
                        <p>»Dne 26. maja 1942 so komunisti zavratno ustrelili univ. prof. dr. L.
                            Ehrlicha. Z njim je izgubila Cerkev izredno zvestega duhovnika in
                            apostola, teološka znanost pa visoko nadarjenega apologeta in
                            misiologa.«</p>
                        <p>Nato Fajdiga podaja glavne Ehrlichove življenjepisne podatke: rojstvo 18.
                            9. 1878 v Žabnicah na Koroškem, študij filozofije in teologije v
                            Innsbrucku 1897–1903, naslednje leto še v Rimu, pozneje (1920 in 1921)
                            še dadatno študij etnologije in primerjalnega veroslovja v Parizu in
                            Oxfordu. Leta 1910 je postal profesor filozofije in apologetike na
                            bogoslovnem učilišču v Celovcu in ostal tam do 1919. Tega leta je bil
                            pozvan v jugoslovansko delegacijo na mirovni konferenci v Parizu, kjer
                            je izdelal in objavil obširno poročilo La Carinthie (1919). In Fajdiga
                            nadaljuje:</p>
                        <p>»Ehrlich postane 1922 profesor primerjalnega veroslovja in apologetike na
                            mladi slovenski univerzi v Ljubljani, ki ji je daroval izredno veliko
                            ljubezni in žrtev. Med prvoboritelji za razvoj teološke fakultete in za
                            pravice ter veličino slovenske univerze bo ostalo ime dr. L. Ehrlicha
                            vedno zapisano z zlatimi črkami.</p>
                        <p>Življenje pokojnega dr. Ehrlicha je tako bogato, da smemo že sedaj
                            izraziti željo, naj bi bilo čimprej popisano v obširnem življenjepisu. V
                            njem nam bo razkrita globina in nadnaravno bogastvo njegove človeške in
                            duhovniške osebnosti. V tem življenjepisu naj bo dano priznanje njegovi
                            brezmejni apostolski dejavnosti, katere obsega in nesebičnosti danes še
                            ne moremo izmeriti. Biografija naj bi prikazala tudi Ehrlicha kot
                            neomadeževanega ljubitelja našega naroda in kot neutrudnega delavca za
                            njegovo večjo in srečnejšo bodočnost.«</p>
                        <figure>
                            <graphic url="slike_z_05/z_05_12.png"/>
                            <head>Kri mučencev</head>
                        </figure>
                        <p>Ko nato Fajdiga navede Ehrlichove filozofske in apologetične razprave,
                            pristavlja: »Vendar pa je njegov univerzalni duh našel točnejšo in ljubo
                            mu znanstveno stroko, ko se je seznanil s katoliškimi zastopniki tako
                            imenovane 'kulturno-historične' šole v etnologiji in primerjalnem
                            veroslovju.</p>
                        <p>Pot od teh panog do študija in dela pri misijonskem prizadevanju
                            katoliške Cerkve je bila kaj naravna. Zato res najdemo prof. Ehrlicha
                            takoj po njegovem prihodu v Ljubljano polnega načrtov in iniciativ za
                            čim bogatejši razvoj misijonske misli med Slovenci. Ni tu prostora za
                            opisovanje in ocenjevanje ogromnih zaslug profesorja Ehrlicha za
                            napredek misijonskih prizadevanj slovenskih katoličanov, opozoriti je
                            treba predvsem na to, da je hotel prof. Ehrlich misijonsko delo tudi
                            resno znanstveno utemeljiti. Zato kmalu po prihodu v Ljubljano začne
                            predavati na teološki fakulteti misijologijo in oskrbi fakultetni
                            knjižnici bogato misijonsko litetaturo … Dr. Lambert Ehrlich je umrl
                            sredi dela in sredi načrtov.«</p>
                        <p>Sam sem kot študent teologije v Ljubljani od 1. 1936 do 1941 kar osem
                            semestrov poslušal Ehrlichova predavanja več ali manj o vsem zgoraj
                            omenjenem, izvzemši filozofijo. Pred začetkom vsakega predavanja je ta
                            »sloki, dognani, začuda mirni in začuda živi duhovnik s srebrno glavo,
                            božje vdano dušo in kamnito voljo« (kakor se o njem izraža M. Javornik)
                            vselej najprej pokleknil na prvo stopnico pred katedrom; in s sklonjeno
                            glavo je molil tako zatopljen v božjo navzočnost in tako iskreno, da mi
                            še danes ob njegovem imenu ta prizor živo prihaja v spomin.</p>
                        <p>Ehrlichova predavanja tudi za tiste slušatelje, katerih posebno zanimanje
                            se je usmerjalo bolj na druge predmete, niso mogla nikoli biti
                            dolgočasna. Tudi takrat ne, kadar predavatelj še posebno ni mogel
                            zakriti znamenj utrujenosti zaradi požrtvovalne apostolske dejavnosti.
                            Kar se tiče sistematičnosti in logičnega razporejanja predavane snovi,
                            so Ehrlicha tedaj nekateri drugi profesorji prekašali. Drugače pa je
                            Ehrlich sijal med njimi kakor nekakšen prerok. Prerok v smislu
                            gorečnosti za Boga in njegovo kraljestvo pravičnosti, ljubezni in
                            miru.</p>
                        <p>Ko je govoril, je vedno imel – tako smo čutili – pred seboj velika,
                            notranja obzorja s svetovno in celo nadvesoljstveno razsežnostjo.
                            Večkrat je komaj zadrževal nekak skrivnosten ogenj, ki je žgal tudi pod
                            navidezno hladnimi in nekako odsekanimi besedami. A nikoli ni bil to
                            ogenj sovražnosti do kogarkoli, naj je še tako odločno zavračal njegove
                            zmote in zablode. Rad in veliko bolj, kakor pa je v fundamentalni
                            teologiji navada, se je ustavljal ob starozaveznih prerokih. Predvsem pa
                            je globoko in ognjevito razpravljal o Preroku vseh prerokov, o Kristusu.
                            Opozoril nas je npr. na dejstvo, da je celo odpadnik Renan zapisal:
                            »Kristusa ne bo nikdar nihče več prekosil; Kristus je vogelni kamen
                            človeštva. Če bi hoteli njegovo ime izločiti iz svetovne zgodovine, bi
                            se svet v temeljih pretresel.« Ob Ehrlichovih predavanjih smo posebno
                            živo začutili resničnost tega, kar je zapisal J. H. Newman: »Živimo v
                            skrivnostnem svetu – ena sama svetla luč žari pred nami, dovolj močna,
                            da nam kaže pot skozi vse težave. Brez te luči bi bili skrajno bedni: ne
                            bi vedeli, kje smo, kako naj vzdržimo, kaj bo iz nas in iz vsega, kar
                            nam je drago; ne bi vedeli, kaj naj verujemo in čemu naj živimo. A v tej
                            luči imamo vsega, in to v obilni meri.«</p>
                        <p>Po nekaj več kakor petdesetih letih so mi še vedno pri roki Ehrlichova
                            skripta iz fundamentalne teologije in zapiski, ki sem jih delal (l.
                            1938/39) ob predavanjih. In tako lahko s tem večjo zanesljivostjo
                            ugotavljam, kako velik pomen je Ehrlich pripisoval pričevalcem za
                            Kristusa, svetnikom, zlasti še mučencem. Mučencem je posebej posvetil še
                            zadnje poglavje. Čisto ob koncu pravi:</p>
                        <p>»Kristjani so šli tudi skozi moralne muke. Izgubili so službe,
                            dostojanstvo, čast, premoženje. Dostikrat so starši ali otroci
                            prigovarjali mučencem, itd. Na primer: K mladi Perpetui, ki se je
                            pravkar omožila in imela malega otroka, je pristopil oče in jo
                            nagovoril: Hčerka moja, usmili se mojih sivih las! S temi rokami sem te
                            vzredil … Bolj sem te ljubil kot vse tvoje brate. Poglej me, tvoj sem,
                            in če ti umreš, ne bom mogel živeti. Potem se ji je vrgel pred kolena in
                            jo ves v solzah klical, ne svojo hčer, ampak gospo. Smilili so se ji
                            lasje očeta. Žalosten je odšel. – Toda Perpetua se je spomnila
                            Kristusovih besed: 'Kdor ljubi svojega očeta bolj nego mene, mene ni
                            vreden!</p>
                        <p>Značilno za mišljenje mučencev je pismo škofa Ignacija iz Antiohije, ki
                            ga je pisal Rimljanom. Kot osemdesetletnega starčka so ga peljali rimski
                            vojaki l. 107 v Rim in 20. dec. l. 107 so ga levi v Koloseju raztrgali.
                            V svojem pismu pravi: 'Rad umrjem za Boga, če mi le vi ne branite.
                            Pšenica božja sem. Naj me zmeljejo zobje divjih zveri, da bom čist kruh
                            Kristusov. Rajši se sladkajte zverem, da mi bodo grob, in da prav nič
                            mojega telesa ne puste, da ne bom po smrti komu v nadlego.' – Duh prvega
                            krščanstva: 'Blagor mi, če trpim! Če padem, zmagam, če umrjem,
                            živim.'«</p>
                        <p>Prof. Ehrlich je redno vsak dan ob udeležbi mladih ljudi v zgodnjih urah
                            maševal v Ljudskem domu (Ljudski kuhinji, Streliška ul., pod Gradom).
                            Tako je bilo tudi na binkoštni torek 26. maja 1942. Po zahvali za sv.
                            daritev je stopil na ulico. Naredil je kakih dvajset korakov, ko so se
                            ostro razlegli morilski streli in je obležal mrtev v vencu lastne krvi.
                            Bliskovito se je razširila novica, ki je kakor mora legla na
                            Ljubljano.</p>
                        <p>Sam sem tedaj bil semeniški duhovnik, v šestem letniku teološkega
                            študija. Šele čez nekaj ur nato sem mogel priti na kraj Ehrlichove
                            smrti. Videti je bilo na tleh le še sledove krvi in plapolanje plamenov
                            množice prižganih svečk in nekaj cvetja. – Bogoslovci, ki so tisto leto
                            poslušali Ehrlichova predavanja, so povedali, kako je bilo zadnje
                            njegovo predavanje v tednu pred tem dogodkom nekaj prav posebnega: kakor
                            živa slutnja vsega, kar je pozneje prihajalo eno za drugim in kar je
                            mogoče, kakor je Ehrlich z vso močjo poudarjal, pravilno prestati samo v
                            popolni, brezpogojni naslonitvi na živega Boga, ki se nam razodeva in
                            podarja po Kristusu in njegovi Cerkvi.</p>
                        <p>A čisto zadnje »predavanje« je bil Ehrlichov veličastni pogreb. »Pšenica
                            božja sem … Če padem, zmagam, če umrjem, živim!«</p>
                    </div>
                </div>
            </div>
            <div type="div1">
                <head>Iskanja in besede</head>
                <div type="div2" subtype="poem">
                    <head>Platno </head>
                    <docAuthor>Adam Zagajevski</docAuthor>
                    <div type="div3">
                        <byline>Prevedel Tone Pretnar</byline>
                        <lg>
                            <l>Molče sem stal pred temno sliko,</l>
                            <l>pred platnom, ki bi se lahko spremenilo </l>
                            <l>v plašč, v srajco, v zastavo, </l>
                            <l>pa je postalo kozmos.</l>
                        </lg>
                        <lg>
                            <l>Molče sem stal pred temnim platnom, </l>
                            <l>poln navdušenja in upora in mislil</l>
                            <l>o umetnosti slikarstva in umetnosti življenja, </l>
                            <l>toliko dnevih – praznih in mrzlih,</l>
                        </lg>
                        <lg>
                            <l>o trenutkih nebogljenosti,</l>
                            <l>o svoji mrzli domišljiji, </l>
                            <l>ki je jezik v zvonu </l>
                            <l>in živi v pozibavanju,</l>
                        </lg>
                        <lg>
                            <l>udarja ob to, kar ljubi,</l>
                            <l>in ljubi tisto, v kar udarja,</l>
                            <l>in pomislil sem, da bi bilo to platno </l>
                            <l>lahko tudi poljub.</l>
                        </lg>
                    </div>
                </div>
                <div type="div2" subtype="poem">
                    <head>Topel dež</head>
                    <docAuthor>Adam Zagajevski</docAuthor>
                    <div type="div3">
                        <lg>
                            <l>Zvečer sem v tujem mestu šel</l>
                            <l>po ulici, ki ni imela imena. </l>
                            <l>Vse bolj sem tonil v tujstvo,</l>
                            <l>v gosto pomlad, v kamnite stopnice.</l>
                        </lg>
                        <lg>
                            <l>Toplo je deževalo in ptice so pele</l>
                            <l>tiho, nežnost je bila v njihovih daljnjih glasovih.</l>
                            <l>Sirene ladij so jokale v pristaniščih, </l>
                            <l>jemale so slovo od znane dežele.</l>
                        </lg>
                        <lg>
                            <l>V nastežaj odprtih oknih kamnitih hiš </l>
                            <l>so stale podobe iz sanj tvojih in mojih, </l>
                            <l>in vedel sem, da grem v prihodnost, v čas,</l>
                            <l>ki je minil, kot romar v Rim.</l>
                        </lg>
                    </div>
                </div>
                <div type="div2">
                    <head>Črna kučma</head>
                    <docAuthor>Metod Bohinc</docAuthor>
                    <div type="div3">
                        <p>December 1941. Sneg, moker in težak, se spušča iz nizkih oblakov že ves
                            dan. Vas je mračna in prazna. Na plundrasti cesti, ki se vije med
                            nizkimi hišami, so le redki sledovi stopinj. Novi sneg jih bo kmalu
                            zabrisal. Zvonik farne cerkve, ki sicer ponosno kraljuje nad vaškimi
                            strehami, je ta dan v gosti megli in le pridušeno bitje cerkvene ure
                            nekje visoko v nepredirni sivini v rednih presledkih oznanja njegovo
                            prisotnost. Celo otroci v tistem neprijetnem snegu niso našli pravega
                            veselja in so se raje zatekli domov, k topli peči.</p>
                        <p>Tudi v hiši sredi vasi so bili vsi doma. Družina je bila zelo velika in
                            življenje je bilo trdo in naporno. Toda mati te številne družine je
                            znala s svojo ljubeznivostjo in prisrčnostjo ustvarjati dobro voljo in
                            veselje okoli sebe. Vedno je našla pravo besedo ali pa je sedla med
                            otroke, zapela s svojim lepim glasom in otroci so peli z njo.</p>
                        <p>Tega mračnega decembrskega dne pa ni bilo tako. Družina je opazila, da je
                            mati že ves dan resna, zamišljena in tiha. Ko se je zmračilo, je šla
                            mati v kamro in se kmalu vrnila z zavitkom v roki. Stopila je k
                            starejšemu sinu in rekla: »Poznaš Petra iz Spodnjega Dola?« Ko ji je
                            pokimal, mu je naročila: »Odnesi ta zavitek k njim domov in reci, da je
                            to dala tvoja mama za Petra!« Fant ni nič spraševal, oblekel se je in
                            takoj odšel.</p>
                        <p>Zunaj je bila že noč, a v primerjavi s sivim in mračnim dnevom neverjetno
                            svetla. Sneg je še vedno naletaval. Pomislil je na Petra. Seveda ga je
                            poznal. Poleti je večkrat prišel na obisk. V hišo so pogosto in radi
                            prihajali tudi drugi ljudje, toda ta mladi mož je bil drugačen. Ni
                            veliko govoril, skoraj nič. Sedel je v veži za mizo, lep, postaven,
                            oblečen v kratke hlače in bele dokolenke. Mati si je dala opraviti v
                            kuhinji, oče pa je prinesel liter domačega mošta. Fantova sestra, zaradi
                            katere je Peter prihajal, pa je brez zanimanja hodila iz kuhinje v hišo,
                            pa malo v vežo in spet nazaj. Ni se mogla ogreti zanj.</p>
                        <p>Na jesen je Peter nehal prihajati. Prišla je zima. »Zakaj me mati pošilja
                            k tej hiši,« je premišljeval vso pot, »zakaj prav k njemu, sedaj,
                            zvečer, v tej zimi, v tem mokrem snegu?«</p>
                        <p>Peter je bil res nenavaden človek. V vsem, česar se je lotil, je bilo
                            nekaj izjemnega, silovitega: najsi bo to na napornih kolesarskih turah,
                            ki jim nihče drug ni mogel biti kos, ali v telovadni vrsti na orodju, ko
                            je gledalcem ob njegovih vajah zastajal dih. Kako predrzno je prejšnjo
                            zimo smučal prav po tistih strminah, kjer si nihče drug ni upal. Zgodilo
                            se je, da je z nezaslišano hitrostjo zapeljal čez oporni zid prav sredi
                            vasi in pristal na skoraj kopni cesti, polni gramoza, tako da so se
                            iskre kresale. Peter je bil res skrajno predrzen, če je le imel
                            gledalce, hkrati pa je bil zelo molčeč, nepristopen in
                            nepredvidljiv.</p>
                        <p>Fant se je bližal njegovemu domu. Premagala ga je radovednost. Odvil je
                            beli svileni papir in zagledal novo črno kučmo. To so bile kučme, ki so
                            jih fantje prinašali čez mejo z italijanske strani in so bile tedaj prav
                            priljubljene in iskane. Ko je prišel do hiše, je skozi nezagrnjeno okno
                            videl Petra, ki se je ravno oblačil. Oddal je zavitek in povedal, kakor
                            mu je mati bila naročila.</p>
                        <p>Ko se je vračal proti domu, so snežinke še vedno naletavale. Bilo ga je
                            tudi malo strah samega v skrivnostni noči. Toda sedaj je vse razumel; v
                            tistem, ko se je Peter oblačil, se mu je posvetilo: v gmajno gre, med
                            gošarje. Danes, sedaj, mogoče čez uro ali dve, bo odšel. Nekateri ljudje
                            v vasi so to vedeli. Tudi njegova mati je vedela. Minil ga je strah,
                            tudi njega samega je prevzel pogum in ponos, da sedaj ve tudi on. Zdelo
                            se mu je imenitno, da je vpleten.</p>
                        <p>Kako se bo obnašal Peter? Mati je dobro poznala njegov značaj. Molčeč,
                            nedostopen, nepredvidljiv, skrajno pogumen – če ne celo predrzen – in,
                            ali ni ta fant lahko celo nevaren? Sedaj bo oborožen. Mati je začutila
                            nelagodje in strah. Hčerka, zaradi katere je poleti prihajal, mu ni bila
                            naklonjena … Mati se je hotela pri Petru z darilom nekako odkupiti in
                            zgladiti morebitno zamero. Fant je zaslutil, da se je mati Petra bala
                            ...</p>
                        <p>Lepa nova plišasta črna kučma, ki jo je fant tistega decembrskega večera
                            odnesel Petru, je varovala prvega gošarja iz vasi pred hudo zimo, ki je
                            prihajala. Kakšna je bila njegova pot?</p>
                        <p>V naslednjih vojnih letih je Petrovo ime in dogodki, ki so bili z njim
                            povezani, spremljalo fantovo odraščanje. Zalost in skrb, ki jo je videl
                            na obrazih odraslih, in vse hujše stiske ljudi so vplivale tudi nanj.
                            Med ljudmi se je zasejalo sovraštvo in nezaupanje. Peter vsega tega ni
                            videl. Odločil se je za smer in niti za hip ni pomislil, da je lahko
                            zmotna. Od nje ga ni odvrnila ne narava ne stiske ljudi. Svoje
                            poslanstvo je videl v nepopustljivem izvrševanju nalog, ki jih je
                            prevzel ali si jih naložil sam. Bil je samoten človek in njegov
                            skrivnostni korak je navdajal srca ljudi s trepetom.</p>
                        <p>Proslavil se je v mnogih drznih dejanjih, a najbolj žalostno slavo si je
                            pridobil kot izvrševalec obsodb, ki jih je izrekla partija v imenu
                            ljudstva. Prenekatera družina se je zaradi njega odela v črnino in
                            zvonovi po dolini so peli žalostno pesem.</p>
                        <p>Njegov dom na robu vasi je še danes samoten in pust. Grozote tistega časa
                            in Petrova senca leže na njem.</p>
                        <p>To je zgodba o črni kučmi in njenem nesrečnem lastniku. Tudi je to zgodba
                            o neki slovenski materi in njeni modrosti; pa še zgodba o fantiču, ki mu
                            je življenje odprlo svoje temne prostore, tako zgodaj, da ga spomin
                            nanje nikoli ni zapustil.</p>
                        <figure>
                            <graphic url="slike_z_05/z_05_13.png"/>
                            <head>Ecce homo – Foto Vlastja Simončič. Zgornji prizor je čakal mojstra
                                in njegovo kamero v nekem gozdu blizu Šentjošta nad Vrhniko. Pisalo
                                se je leto 1945 – imenovano leto človekove osvoboditve.</head>
                        </figure>
                    </div>
                </div>
                <div type="div2" subtype="poem">
                    <head>Dva soneta</head>
                    <docAuthor>Brane Senegačnik</docAuthor>
                    <div type="div3">
                        <head>Grahovo</head>
                        <byline>(Sonet za Franceta Balantiča)</byline>
                        <lg>
                            <l>S poslednjo zarjo nem izpijam večnost. </l>
                            <l>Nemoč stvari, ki z mojo smrtjo diha! </l>
                            <l>V naraslem vetru črna zvezda niha </l>
                            <l>in voda dni preliva se v nespečnost.</l>
                        </lg>
                        <lg>
                            <l>In tudi ta je zadnja. Brez besede</l>
                            <l>v goreči krvi moja pesem čaka,</l>
                            <l>da v molk, v katerega se svet pretaka, </l>
                            <l>izgine skozi blaznosti obrede.</l>
                        </lg>
                        <lg>
                            <l>In roža sanj, ki mi oko prebada,</l>
                            <l>se v vosku časa izbrisuje … V krika </l>
                            <l>molčeči senci noč se me dotika … </l>
                        </lg>
                        <lg>
                            <l>Na dnu solza: razpokana resnica, </l>
                            <l>potoki sle, luč božjega prepada, </l>
                            <l>ki pije moja zadnja jo vročica.</l>
                        </lg>
                    </div>
                    <div type="div3">
                        <head>Jesenska tišina</head>
                        <byline>(Sonet za Alojza Gradnika)</byline>
                        <lg>
                            <l>Jesenske zvezde, mrtvi mesec; sanje </l>
                            <l>kapljajo v noč. Škrlatni molk spomina. </l>
                            <l>Noč. V mojih ustih gnezdi bolečina, </l>
                            <l>ki je nihče ne sliši. Trpko tkanje</l>
                        </lg>
                        <lg>
                            <l>luči je. Dolgo živih je molčanje. </l>
                            <l>Pojoča sestra mojih dni, tišina: </l>
                            <l>srca zrcalo, čistih ur globina</l>
                            <l>in vrč samote, potopljen v brezdanje!</l>
                        </lg>
                        <lg>
                            <l>Duha nemirno seme brez besede </l>
                            <l>med zvezdami in kamni žejno kroži, </l>
                            <l>in kamor pade, le za hip se usede.</l>
                        </lg>
                        <lg>
                            <l>Kar išče ni ne zvezda in ne kamen;</l>
                            <l>je dih daljav, prikrit v tišine roži,</l>
                            <l>je smrt in v njej krvavi božji plamen.</l>
                        </lg>
                    </div>
                </div>
                <div type="div2">
                    <head>Vetrinjski psalm</head>
                    <docAuthor>Jeremija Kalin</docAuthor>
                    <div type="div3">
                        <lg>
                            <l>Vetrinje!</l>
                            <l>Tabor brezdomnega Človeka!</l>
                            <l>Sramoten žig v čelo Evropi!</l>
                            <l>Tenčica črna čez lice Sloveniji!</l>
                            <l>Nož skozi srce Materinje!</l>
                            <l>Vetrinje! </l>
                            <l>Joj!</l>
                            <l>S hizopom jih pokropi!</l>
                        </lg>
                        <lg>
                            <l>S hizopom jih pokropi</l>
                            <l>te slovenske bataljone, vriskajoče iz zmag,</l>
                            <l>zdaj na vetrinjski poljani </l>
                            <l>brez orožja </l>
                            <l>kot človek nag, </l>
                            <l>le Milost Božja </l>
                            <l>jih drži na dlani. </l>
                            <l>Z vero v Albijone </l>
                            <l>in v njih besede, </l>
                            <l>so šli v vojaške rede, </l>
                            <l>stopili na kamijone – </l>
                            <l>a z drvečega teka </l>
                            <l>pojoči tropi</l>
                            <l>so pali v muke Smrti, </l>
                            <l>kot so kazali načrti </l>
                            <l>izdaje gostinje.</l>
                        </lg>
                        <lg>
                            <l>S hizopom jih pokropi –</l>
                            <l>te mrtvaške križevepotce, </l>
                            <l>nage mučenike </l>
                            <l>skozi ječe krike, </l>
                            <l>povezane kot na povodce </l>
                            <l>na blede žice,</l>
                            <l>zasramovane, zapljuvane v lice, </l>
                            <l>zlakotnele, poniževane, </l>
                            <l>na vretena natézane, </l>
                            <l>razčetverjene in razrézane </l>
                            <l>in v srcé zaklane; </l>
                            <l>pognane v hribe </l>
                            <l>pod nože kot pod ostre šibe, </l>
                            <l>peháne nad brezen obronke </l>
                            <l>s telesi kot rože potonke, </l>
                            <l>in s streli v vratove </l>
                            <l>vržene v podzemske rove, </l>
                            <l>v jame in prepade, </l>
                            <l>med kamenje in gade, </l>
                            <l>kopa h kopi,</l>
                            <l>krvava reka … </l>
                        </lg>
                        <lg>
                            <l>Vetrinje!</l>
                            <l>Tabor ubitega Človeka! </l>
                            <l>Sramoten žig v čelo Evropi! </l>
                            <l>Nož skozi srce Materinje! </l>
                            <l>Tenčica črna čez lice Sloveniji! </l>
                            <l>Vetrinje!</l>
                            <l>Joj! Joj!! Joj!!! </l>
                            <l>Shizopom jih pokropi!</l>
                        </lg>
                        <div type="div3">
                            <figure>
                                <graphic url="slike_z_05/z_05_14.png"/>
                                <head>Skica za farno spominsko ploščo<lb/>Pravilno geslo je: Bog –
                                    narod – domovina <name type="author">Arh. Leon
                                    Debevec</name></head>
                            </figure>
                        </div>
                    </div>
                </div>
            </div>
            <div type="div1">
                <head>Slovenske teme – poletje '92</head>
                <div type="div2">
                    <head>Slovenska državljanska vojna in njena vprašanja</head>
                    <docAuthor>Justin Stanovnik</docAuthor>
                    <div type="div3">
                        <head>1. Obravnava par défaut</head>
                        <p>Nedavno je Viktor Blažič v šestih nadaljevanjih v Slovencu razgrnil svoje
                            poglede na bližnjo slovensko preteklost. Kakor je bilo pričakovati, je
                            postavil težišče zanimanja na obdobje 1941–1945.</p>
                        <p>Blažič opremlja svoj spis s pripombo, da je namenjen vodstvu slovenskih
                            krščanskih demokratov, to se pravi vodstvu neke politične stranke. Spis
                            je nekakšno spremno delo k programu bodočega delovanja SKD. Hoče biti
                            besedilo, ki bo na podlagi interpretacije neke preteklosti postavilo
                            okvire, v katerih naj se giblje prihodnja politika stranke. Mnogo
                            vprašanj se nam vzbuja, ko prebiramo to besedilo. Zanima nas seveda
                            predvsem to, zakaj je Viktor Blažič napravil ta pregled preteklosti prav
                            v tem trenutku. Kaj je v tem trenutku bilo tisto, kar je narekovalo novo
                            interpretacijo preteklosti. Ne smemo namreč pozabiti, da je to izrazito
                            sporna preteklost in da spornost te preteklosti traja tudi v naš čas. To
                            se pravi, da avtomatično, ko govoriš o neki določeni preteklosti, to
                            spornost tudi obnavljaš. Lahko se seveda vprašamo – in smo se pred
                            začetkom branja tudi vprašali – ali bo dal Blažič takšno interpretacijo
                            te preteklosti, da bo zadovoljila ljudi, ki so bili na različnih straneh
                            vpleteni v to preteklost in da bo s to, bi rekel, virtuozno in pravično
                            interpretacijo pomagal zgladiti pretekli spor. Takoj moramo povedati, da
                            se to ni zgodilo.</p>
                        <p>Blažič seveda ni nepopisan list. Udeležil se je državljanske vojne na
                            strani zmagovite strani. Najprej moramo povedati, da nas ob branju tega
                            besedila prevzame občutje, ki mu po navadi pravimo »déja vue«. Njegova
                            ocena te preteklosti se namreč bistveno ne razlikuje od določenih že
                            znanih ocen. Take ocene so dosedaj dajali dr. Bučar, dr. Roter,
                            Miklavčič in drugi. To se pravi, da tistega novega, bi lahko rekli
                            odrešujočega, kar smo pričakovali od Blažiča spričo dejstva, da ga imamo
                            za prodornega političnega in kulturnega analitika, v njegovem besedilu
                            žal nismo našli. Morda se sliši pretirano, ampak je vseeno res, da v
                            dosedanjem besedilu ni skoraj nobene posamične trditve, ki bi jo človek
                            brez pridržka podpisal. S temi konkretnimi primeri ne bomo
                            polemizirali.</p>
                        <p>Omejili se bomo na nekatere splošne vidike Blažičevega besedila. Ena od
                            prvih stvari, ki smo jo opazili, je neka odsotnost. Namreč odsotnost
                            bistvenega spoznanja ali bistvene okoliščine, ki mora, ali mislimo, bi
                            moralo določati vsako govorjenje o slovenski državljanski vojni. Gre
                            namreč za to, da je zmagovita stran v DV svojega nasprotnika fizično
                            uničila. To se pravi, da danes, ko zmagoviti človek govori o naravi DV,
                            o njenih vzrokih, o njenem poteku, lahko z gotovostjo računa, da se mu
                            ne bo ugovarjalo. Zakaj se mu ne bo ugovarjalo? Preprosto zato, ker
                            človeka, ki bi v to debato vnesel radikalno različne poglede, enostavno
                            ni. Vsako govorjenje o slovenski državljanski vojni je govorjenje na
                            pokopališču. In kar iz tega osnovnega spoznanja izvira, bi po našem
                            mnenju bilo, da bi morali govoriti o DV s posebno občutljivostjo. Ko
                            pravimo s posebno občutljivostjo, mislimo na to, da bi govorec moral že
                            vnaprej razmisliti in sam ovrednotiti svoje poglede, če morda v kaki
                            točki ne držijo. Kajti, kakor vemo, radikalnega kritika ne bo. Današnji
                            govorci o DV so esencialno osameli ljudje. In prav žalostno je, lahko bi
                            rekli, da je celo dokaz za njihovo osnovno nereflektiranost, da tega
                            sploh ne opazijo. Še zlasti bi pričakovali to od človeka krščanske
                            inspiracije, človeka, ki se zdi, da je poučen od finejših etičnih in
                            moralnih vzgonov. Vse to je seveda vprašanje kulture in, rekel bi, eden
                            od mnogih dokazov, kako nizka je kulturna raven slovenske sedanjosti. Že
                            uvodoma moramo tudi ugotoviti, da stil Blažičevega besedila ni jasen.
                            Težko je izluščiti iz razmeroma prepletenega besedovanja tisto, kar v
                            resnici hoče povedati. Izjave torej niso izrazito jasne in enoumne. Toda
                            zdi se, da je nekatere bistvene prvine le mogoče osamiti.</p>
                    </div>
                    <div type="div3">
                        <head>2. Napad in obramba; ali, kdo je začel?</head>
                        <p>Prvič Blažič govori o enakomerno porazdeljeni krivdi na obeh straneh v
                            DV. To je njegova teza. Obe strani sta bili enako krivi, tisti, ki je
                            napadel, ker je napadel, in tisti, ki se je branil, ker se je branil.
                            Zdi se, da Blažič ne priznava nekega prastarega, ne samo krščanskega,
                            ampak, bi rekli, splošno etičnega načela, da je breme krivde na tistem,
                            ki je spor začel.</p>
                        <p>Ob tem moramo povedati tudi nekaj o tem, kako Blažič okarakterizira ta
                            spor. Pravi namreč, da je bil to obračun. Kaj je glede tega treba reči?
                            Treba je reči, da beseda obračun ne ustreza, ne zdi se nam pravična.
                            Kajti, kadar govorimo o obračunu, govorimo o dveh krivih strankah, ki se
                            v nekem določenem trenutku na nekem določenem kraju spopadeta v
                            odločilnem sporu in temu pravimo obračun. Slovenska DV pa ni imela
                            značaja obračuna. Zakaj ne? Zato, ker je bila ena stran preprosto
                            napadena. In stran, ki je bila napadena, ni nosila na sebi take krivde,
                            da bi jo bilo treba zato fizično uničevati. Torej to ni bil obračun,
                            ampak moramo govoriti o napadu in obrambi. Z besedo obračun pa poskuša
                            Blažič pri stranskih vratih, potem ko je to pri glavnih vratih že bil
                            jasno povedal, še enkrat povedati, da sta obe strani obremenjeni. V
                            resnici pa je v trenutku, ko so komunisti začeli pobijati slovenske
                            župane, bila ena stran zgodovinsko neobremenjena, ali bolje povedano,
                            neobremenjena do take mere, da je zato po nekih javnih, moralnih in
                            etičnih pravilih ni imel nihče pravico fizično izločati iz političnega
                            prostora.</p>
                        <p>Da pa je vsaka stranka, vsaka politična, pa tudi gospodarska, kulturna
                            ali religiozna formacija v nekem smislu kriva, to je seveda res. Kajti
                            vsako družbeno telo je krivo že zato, ker zavzema nek določen prostor in
                            gotovo v svoji zgodovini dela takšne ali drugačne stvari, ki jih imajo
                            nekateri ljudje za krivice. Toda bistvo cele stvari je v tem, da ta
                            stran ni bila tako kriva, da bi jo bilo treba zato fizično
                            uničevati.</p>
                        <p>Takoj in v zvezi s tem povejmo tudi, da Blažič stran protikomunističnega
                            upora pretirano, lahko bi rekli celo do neznosnosti, obremenjuje. Kaj
                            namreč pravi? Pravi, da bi nasprotna stran morala odgovarjati na
                            komunistični napad ilegalno. To se pravi, da ne bi smela legalizirati
                            svojega upora pri okupatorskih oblasteh, ampak iti v popolno ilegalo.
                            Drugič pa, da bi morala voditi tako intenziven protiokupatorski boj, da
                            bi pritegnila boja in borbe proti okupatorju željni slovenski narod,
                            zlasti njegovo mladino, v svoje vrste in tako vzeti revolucionarno
                            substanco komunistični partiji. Jasno je, da je bilo to nemogoče. Zakaj
                            je bilo to nemogoče? To je bilo nemogoče zaradi tega, ker je bila
                            strahovlada, ki je nastopila s komunističnimi uboji v poznih zimskih,
                            pomladanskih in poletnih mesecih 1942 po slovenski deželi pa tudi po
                            slovenskih mestih, tako velika, ker je bil strah in teror tako hud, da
                            ga ni bilo mogoče preprečevati še z novim ilegalnim terorjem. Ne smemo
                            namreč pozabiti, da so bili na strani protikomunističnega upora ljudje,
                            ki niso mogli enako cinično in makiavelistično uporabljati vseh sredstev
                            v boju. Protikomunistična stran je namreč vedno branila tudi slovenskega
                            človeka, in sicer v veliki meri, ne samo svojih ljudi, ampak tudi
                            Slovence v celoti. O tem se danes malo govori, o tem se danes malo ve,
                            je pa to ena od značilnosti slovenske DV. Če bi šli katoliški
                            protikomunistični uporniki v ilegalo in začeli s protirevolucionarnim
                            terorjem, potem bi se zgodilo dvoje: intenziteta eksterminacije
                            Slovencev bi se prvič nesluteno stopnjevala, drugič pa bi se s totalnim
                            ilegalnim medsebojnim obračunavanjem dveh sil popolnoma razbremenile
                            okupatorske sile. To se pravi, da bi s tako revolucionarno taktiko
                            predvsem ustregli italijanskemu okupatorju.</p>
                        <figure>
                            <graphic url="slike_z_05/z_05_15.png"/>
                            <head>Sveto trnje</head>
                        </figure>
                        <p>Značilno pa je to, da vsi avtorji iz tako imenovanih revizionističnih
                            krogov, to so v glavnem bivši krščanski disidenti, ki so iz kakršnihkoli
                            razlogov sodelovali v DV na komunistični strani, zlasti seveda krščanski
                            socialisti, da vsi ti ljudje breme očitkov nalagajo na protikomunistični
                            katoliški tabor, češ da ni napravil vsega, kar bi moral. Pri tem ga
                            značilno obremenjujejo do take mere, da je objektivnemu bralcu jasno, da
                            naloge, ki jih ti ljudje zahtevajo glede preteklosti, niso mogle biti
                            izpeljane. Mogoče je šel Bučar tukaj še mnogo dlje kot Blažič. Kajti iz
                            Bučarjevega teksta – naslov knjige je Usodne odločitve – izhaja
                            pravzaprav tale stavek: Zakaj ste vi, ki ste vlekli nazaj, tako
                            nespretno in tako neučinkovito vlekli, da smo mi, ki smo vlekli naprej,
                            zmagali?</p>
                    </div>
                    <div type="div3">
                        <head>3. Nezgodovinskost komunističnih sopotnikov; ali, drugi so
                            krivi</head>
                        <p>Značilno je torej, da ti ljudje ne govorijo o svoji krivdi. Konkretno, v
                            Blažičevem tekstu zaman iščemo kakšno oceno njegove lastne zgodovinske
                            vpletenosti v DV. To je gotovo zelo čudno in je spet nov znak za
                            nereflektiranost celotnega gledanja na to konkretno preteklost. Torej,
                            krivi so drugi, mi nismo krivi. Človek se sprašuje, kako to, da je možna
                            taka odsotnost neke, bi rekli, zrelosti. Nesposobnost gledati na svojo
                            preteklost, kot pravimo, moško, trezno, v pripravljenosti videti svoj
                            delež, svojo vpletenost; njeno naravo, njeno upravičenost, njeno
                            etičnost. Nekaj nedozorelega je v tem. Ta neobčutljivost za lastno
                            vlogo, pa tudi za lastno krivdo v DV tako kriči s svojo odsotnostjo, da
                            lahko uporabljamo latinski rek: Clamat per absentiam – kriči s svojo
                            odsotnostjo.</p>
                        <p>V resnici pa je spričo notranje slovenske situacije in spričo mednarodne
                            situacije bilo tako, da bi se Slovenci DV in povojnemu komunističnemu
                            totalitarizmu lahko izognili samo in resnično samo na en način: da bi
                            velika večina slovenskega naroda izjavila komunistom, da ne vstopajo v
                            njihov projekt. Vse druge opcije so se končale ali bi se končale
                            približno enako, kakor se je ta, za katero so se narodove sile odločile.
                            Tudi če bi se Slovenci v celoti distancirali, praktično govorjeno v
                            celoti, od komunističnega projekta, še vseeno ne bi bilo nobene
                            garancije, da bi komunizmu ušli. Kajti toliko komunistov je na
                            Slovenskem bilo, da bi lahko vzpostavili svojo vlado pri naših južnih
                            sosedih in bi potem kot osvoboditelji prišli po vojni v Slovenijo.
                            Spričo tega seveda, kako so se odločali zahodni in tudi vzhodni
                            zavezniki. Toda gotovo je vsaj to, da bi bili v tem primeru kot narod
                            enotni. Ne bi bili grešili nad lastnim narodom. </p>
                        <p>Tako pa krščanski socialisti, poleg Sokolov in poleg tako imenovanih
                            kulturnikov, v resnici nosijo veliko breme, ker so s svojim ugledom, s
                            svojo veljavo pri ljudeh, ogromno prispevali, da se je toliko Slovencev
                            odločilo za angažma v tako imenovani osvobodilni vojni. Ampak, kot
                            rečeno, Blažič, Bučar, Miklavčič in drugi, deloma tudi Roter, o svoji
                            krivdi ne govorijo. Odločajo se za drugo taktiko, za taktiko kazanja s
                            prstom na druge ljudi.</p>
                        <p>Dva razloga bi lahko navedli za to žalostno pomanjkanje reflektiranosti.
                            Prvič je tu dejstvo, da so zmagali. To jih je tako določilo, da dejansko
                            tega ne morejo pozabiti. Ne morejo doumeti in priznati, da so bili v
                            resnici premagani. Drugič pa je tu dejstvo, da ne vedo, zares ne vedo
                            dobro, kaj je to komunizem. Niso se v sebi dokopali do adekvatnega
                            vedenja, kakšnemu nestvoru, intelektualnemu, moralnemu, političnemu,
                            zgodovinskemu, so pomagali pri rojstvu. Ker so pač bili zraven, do tega
                            ne morejo ali nočejo priti. Ljudi pa, ki bi jim to danes jasno
                            dopovedali, ki bi jih z doslednim spraševanjem gnali do tega priznanja,
                            teh ljudi seveda ni, ker so jih ubili. To je tudi eden od razlogov, da
                            govorijo na pokopališču. Krivda krščanskih socialistov je namreč zelo
                            velika, ne samo zato, ker so povzročali ljudem veliko bridkosti. Hujše
                            je to, da so se izkazali za nehistorično silo. Krščanski socialisti so
                            bili v bistvu samo snov, na kateri se je lahko nekaj gojilo, so bili
                            dejansko samo bakterijsko gojišče. Bili so esencialno nezgodovinska
                            sila. Zato je po svoje razumljivo, da iz nekega podzavestnega vedenja o
                            tem, kaj so bili, zahtevajo od svojih nasprotnikov, da bi bili morali
                            reševati njihov položaj. To je globinska zavest o svoji hoteni in
                            dejanski nezgodovinskosti. V resnici z ničimer ne bi mogli tako zelo
                            jasno in določno precizirati svojega stanja. Prav to, da ne vidijo svoje
                            krivde, znova govori o njihovi nezgodovinskosti; drugič pa to, da krivdo
                            za svojo usodo zvračajo na svoje nasprotnike, ki pa jim s tem priznavajo
                            zgodovinskost.</p>
                    </div>
                    <div type="div3">
                        <head>4. Neznosnost trditve, da so bili oboji enaki</head>
                        <p>Da Blažič nikakor ni nepristranski opazovalec, ampak je celo krivičen
                            opazovalec, kaže tudi dejstvo, da govori o enaki intenziteti boja na
                            obeh straneh. V resnici je to daleč od resnice. Katoliški uporniki so se
                            borili tako rekoč po načelu tistega starega slovenskega pregovora: »On
                            je mene s kolom mahov, jaz sem njega z žakljem pahov.« Ko bi slovenski
                            protikomunistični uporniki delovali po načelu zob za zob, kakor jim
                            danes Blažič krivično očita, potem bi zares mnogo Slovencev izgubilo
                            življenje. Najhujši pa je Blažičev očitek, ki sicer ni vključen v to
                            razmišljanje, ampak v enega prejšnjih tekstov, da bi bili namreč
                            domobranci, ko bi bili zmagali, ravno tako radikalno in totalno
                            obračunali s svojimi nasprotniki. To se mi zdi ena od najstrašnejših
                            klevet, ki je bila izrečena zoper te nesrečne ljudi. Če potem, ko ležijo
                            pobiti po roških in drugih breznih, pride nekdo in jih obremeni s tako
                            krivičnim očitkom.</p>
                    </div>
                    <div type="div3">
                        <head>5. Biti prevaran – še en dokaz nepolitičnosti</head>
                        <p>V zvezi z vpletenostjo krščanskih socialistov moramo seveda povedati še
                            nekaj drugega. Krščanski socialisti namreč poznajo neko določeno arijo,
                            ki jo zapojejo, kadar nastopi za to potreba. Pravijo namreč takole: »V
                            začetku je bila OF pluralna koalicijska tvorba, pozneje pa so komunisti
                            to pluralnost razbili in vzpostavili svojo komunistično totalitarno
                            oblast.« V resnici je stvar drugačna. Totalitarizem v OF se ni začel
                            šele z Dolomitsko izjavo, ampak mnogo prej. Totalitarizem je v jedru
                            leninskega genija samega, v njegovem osnovnem projektu. To je njegov
                            prvi in končni namen, vzpostavitev totalitarne oblasti.</p>
                        <figure>
                            <graphic url="slike_z_05/z_05_16.png"/>
                            <head>S slovenske transverzale 1945</head>
                        </figure>
                        <p>In krščanski socialisti so pač pri tem napravili napako, da so se, kakor
                            pravijo, dali prevarati. To je seveda še vprašanje, ampak oni pravijo,
                            da so se dali prevarati. Zdaj pa nastane vprašanje: Ali se sme politično
                            delujoči človek pustiti prevarati? Po naši pameti ne! Zlasti se ne bi
                            smel dati prevarati tedaj, ko se pojavijo besi. V Sloveniji pa se je
                            zgodilo namreč ravno to. Pojavili so se besi in nekateri so vstali in
                            izjavili, da bodo pri njihovem projektu sodelovali. In potem se je
                            zgodilo, kar se je zgodilo. Mnogo bridkosti, mnogo trpljenja, mnogo
                            življenj je na najstrahotnejši način bilo izgubljenih. Pa ne samo to.
                            Zgodilo se je nekaj neprimerno hujšega: človeku je bila vzeta svoboda.
                            In prav ti borci za svobodo, za osvoboditev človeka pred okupatorjem pa
                            tudi širše, socialno, so po vojni, ko se je ta projekt javno in nesramno
                            izvajal, sodelovali pri njem in niso ničesar napravili, da bi ga
                            onemogočili. Gre torej za pomoto, kot pravijo. Tukaj prihaja zdaj to
                            spoznanje, da bi si morali Slovenci zgodbo, ki smo jo doživeli v DV,
                            dobro zapomniti. Prav s tega stališča, da se ne smemo več dati
                            varati.</p>
                        <p>Prišli so torej besi, kakor pravi Dostojevski, in našli so se ljudje, ki
                            jih v Dostojevskega romanu Besi pooseblja Julija Mihajlovna. Radi so se
                            igrali z liberalnimi idejami in bilo jim je všeč, da bodo rešitelji
                            naroda. Opravljali so vlogo, ki jim je bila dodeljena. Ne gre namreč
                            samo za preteklost, gre tudi za prihodnost. Kajti veliko spoznanje
                            slovenske zgodovine, spoznanje, ki bi ga morali vključiti v<emph> arcana
                                imperii</emph> slovenske politike, bi moralo biti, da se v zgodovini
                            pojavljajo besi in da jih je treba identificirati. Tukaj moramo nekaj
                            besed spregovoriti o kulturi. Narodova kultura je malo vredna, če v
                            trenutku, ko jo narod najbolj potrebuje, ni sposobna opraviti te naloge,
                            se pravi, ni sposobna identificirati besov. Kajti v prihodnje se bodo
                            besi še pojavljali, pojavljali se bodo v različnih oblikah, ne vedno v
                            podobi politkomisarskih krvnikov, ampak lahko v povsem drugačnih
                            podobah. Bodo pa za narodovo prihodnost in za narodovo zdravo in
                            normalno življenje v zgodovini ravno tako usodni. In spet bo odvisno od
                            kulture, ali bo sposobna, ali bo tako trezna, ali bo tako zrela, ali bo
                            tako poglobljeno reflektirana, da bo izjavila: To so sile, s katerimi
                            pod nobenim pogojem ne smemo sodelovati! Lahko se smejemo stavku, da je
                            zgodovina magistra vitae, lahko ga jemljemo z rezervo, ampak česa za
                            božjo voljo bi se pa iz zgodovine le lahko naučili. V času, ko nas od
                            preteklih napak še vse boli, ko čutimo, kako smo oslabljeni, bi morali
                            na to misliti.</p>
                    </div>
                    <div type="div3">
                        <head>6. Mit in razum</head>
                        <p>Blažič z ničimer ne kritizira slovenskega upora poleti, jeseni, na zimo
                            1941 na Gorenjskem in Štajerskem, ampak ga ima, podobno kot Bučar v
                            svojem dražgoškem govoru, za izbruh narodove volje po obstoju. Ampak
                            izbruh narodove volje po obstoju, ki je nekaj sijajnega, nekaj, kar
                            moramo pozdraviti, moramo vendar živeti v soju normalnega uma. Če pa so
                            se ljudje uprli v času in na način, ko je klical samo katastrofe, pa
                            tega ne smemo pozdraviti. To ni nekaj, s čimer bi se morali hvaliti,
                            ampak je nekaj, nad čemer bi se morali zamisliti. Ali je to res
                            slovenska politična pamet? Ali ni morda to ista pamet, ki je pol
                            stoletja pozneje, ko smo izstopali iz komunizma, glasovala človeka iz
                            klana bivših ječarjev? Ali se ni tako pokazala politična pamet, kakor jo
                            je pokazal najskrajnejši vzhodni Balkan?</p>
                        <p>Naj tukaj povemo dva stavka o Dražgošah, za katere pravi Blažič, da si
                            jih ne bi mogli zamisliti brez tega revoltiranega razpoloženja. Glede
                            Dražgoš moramo reči dvoje. O Dražgošah je mogoče govoriti z dveh
                            vidikov: kot o mitu in kot o resnici. Kaj so Dražgoše v okviru mita,
                            vemo, toda Dražgoše je mogoče oceniti tudi s stališča njihove takratne
                            gole resničnosti. S tega vidika pa so bile Dražgoše samo oblika nasilja,
                            in sicer nasilja, ki ga je organizirala komunistična partija, nasilja,
                            vodenega in planiranega od ljudi, ki so se izšolali v Španiji in ki so
                            imeli v primeru Dražgoš en sam cilj: da namreč prisilijo prebivalce neke
                            slovenske vasi, ki so z obnašanjem in govorjenjem pokazali, da komunizma
                            in partizanstva ne marajo, v to krvavo igro. Tako so jih hoteli
                            prisiliti, da se jim priključijo. To dejanje je učbeniški vzorec za
                            taktiko. Ravno tako so počeli po Dolenjskem in Notranjskem. Pred vasmi,
                            ki so se odločile zoper komuniste, so napadli Italijane, in potem so
                            Italijani prišli, pobili nekaj domačinov in vas požgali. To je bila
                            lahko ali samo kazen ali pa so upali, da se bodo ljudje v stiski pač
                            zatekli k njim. Zato mislimo, da ni dovoljeno danes, ko vemo, kakšen je
                            ta svet bil, peti hvalnico Dražgošam.</p>
                    </div>
                    <div type="div3">
                        <head>7. Nedovoljeno povojno sodelovanje s komunizmom</head>
                        <p>Še v neki posebni točki je Blažičeva interpretacija daleč od resnice in
                            ponovni dokaz nepoglobljenega ukvarjanja s to dobo. Govori namreč o
                            različnosti situacije med vojno in po vojni in pravi približno
                            naslednje: Razlika med vojno in povojno situacijo je ta, da so bile med
                            vojno opcije v Sloveniji odprte, po vojni pa so bile vse opcije zaprte,
                            ko se je komunistična oblast že etablirala. V obeh točkah je Blažičeva
                            interpretacija zelo pomanjkljiva, če ne celo diametralno nasprotna
                            dejanskemu stanju. Med vojno namreč, sedaj ko gledamo nazaj ex eventu –
                            po dogodku, vidimo, da situacija med vojno sploh ni bila odprta. V
                            resnici so komunisti, ko so sprožili svoj veliki projekt in ga ovili v
                            narodne barve odpora proti okupatorju, tudi že zmagali. Spričo odnosov,
                            kakršni so vladali med Rusijo in zahodnimi zavezniki in ljudmi, ki so
                            vodili zahodne obveščevalne službe, spričo sodelovanja Kominterne z
                            zahodnimi obveščevalnimi službami in tako dalje, spričo stanja, kakršno
                            je bilo v mednarodni atmosferi, spričo naklonjenosti, ki jo je
                            mednarodni evropski in ameriški duh gojil do komunizma, je bil ta
                            projekt določen za uspeh v tistem trenutku, ko je bil sprožen. V resnici
                            ga nič ni moglo ustaviti. Situacija med vojno je bila popolnoma zaprta.
                            Kakor smo že rekli v tej svoji kritiki, je bil samo en način, kako bi se
                            Slovenci morda rešili, da bi namreč frontalno in celostno odklonili
                            sodelovanje v komunističnem projektu. Torej je ta Blažičeva ocena
                            zgrešena.</p>
                        <p>Po vojni, pravi Blažič, pa smo imeli zaprte opcije, ni se dalo nič več
                            napraviti. Komunistična oblast je bila v vsej svoji totalitarnosti
                            etablirana, podprta od ideoloških centrov, od policije in tako dalje.
                            Tudi ta interpretacija je napačna. Kajti po vojni se je začela doba, ki
                            je značilna za vsako totalitaristično dobo, začel se je čas odločanja
                            ljudi. Začelo se je kazati, iz kakšne snovi so bili posamezniki. Ali iz
                            take, da bodo lahko klonili, da bodo lahko podpisali unconditional
                            surrender – brezpogojno vdajo in sodelovali z nasilnim projektom, ali pa
                            bodo do tega projekta vzdržali vsaj distanco, kritično distanco, če ne
                            celo notranji odpor. Začelo se je veliko slovensko razlikovanje. In na
                            žalost moramo povedati danes, ko gledamo nazaj, da se je tudi začela
                            doba velikega slovenskega kolaboracionizma in da je velik del slovenske
                            kulture odpovedal. Posledice te kolaboracije smo čutili ob prvih
                            svobodnih volitvah in jih čutimo danes, ko ponovno in ponovno
                            ugotavljamo, da je substanca civilne družbe obremenjena od te
                            kolaboracije, da ne more vzpostaviti čistega odnosa zoper preteklo
                            nasilje prav zaradi tega, ker je s tem svetom kolaborirala. Blažič torej
                            tukaj absolutno nima prav. Zaradi razmeroma klavrne vloge, ki jo je
                            igrala njegova skupina, ne more priti do jasnega spoznanja povojne
                            moralne in etične situacije.</p>
                        <figure>
                            <graphic url="slike_z_05/z_05_17.png"/>
                            <head>S slovenske transverzale 1945</head>
                        </figure>
                        <p>Posledica te slovenske kolaboracije je, da imamo danes inštitucije,
                            znanstvene, kulturne, humanistične, zasedene z ljudmi, ki so od te
                            kolaboracije ranjeni; da imamo podjetja, gospodarske organizacije
                            zasedene z ljudmi, ki so od te kolaboracije ne bi rekel ranjeni, ampak
                            pokvarjeni. To, lahko rečemo, je velika slovenska žalost, da smo se
                            Slovenci tako klavrno obnašali. Od nikogar ne zahtevamo, da bi bil moral
                            iti na trg in se tam izpostaviti in kričati zoper nasilje, zoper
                            krivico, ki se je godila. Pričakovali pa bi in zahtevali od zrelega
                            človeka vsaj notranji odpor. In prav tega odpora pri Slovencih ni
                            bilo.</p>
                    </div>
                    <div type="div3">
                        <head>8. Gre za življenje in vrednote</head>
                        <p>Iz tega pa sledi še nekaj drugega. Dejstvo kolaboracije velikega dela
                            slovenskega naroda s povojnim komunizmom kaže tudi na to, da posledic
                            državljanske vojne danes v današnji kulturni in politični situaciji ne
                            moremo odmisliti. Državljanska vojna je tukaj, v drugih oblikah sicer,
                            ampak razpoke, ki se delajo med ljudmi, ločevanja, so v bistvu ločevanja
                            na pozicijah DV. Črte, ki se delajo med ljudmi, so identične s tistimi,
                            ki so se delale med vojno. Gre namreč preprosto za normalnost, gre za
                            spodobnost, gre za kulturo; in gre za nenormalnost, nespodobnost in
                            nekulturo. Gre za poštenost, delo in gre za nepoštenost in nedelo. Prav
                            to danes ločuje ljudi.</p>
                        <p>Videti je, da se bo bodoča slovenska notranja politična scena razvijala
                            tako, da se bodo začele delati razpoke počez prek strank. Torej v okviru
                            posameznih strank se bo začelo neko osnovno ločevanje in prav to
                            ločevanje bo tako, kakor smo ga v prejšnjih stavkih poskušali opisati.
                            In če kdo tega ne vidi, ne vidi neke velike možnosti v slovenski
                            politiki, možnosti, da se preko odločanja za tvorna, živa, produktivna,
                            perspektivna stališča odločamo za trdnejšo slovensko prihodnost. Kar
                            pozdraviti je treba ločevanje! Če gre za ločevanje na vprašanju
                            moralnega in etičnega, ga kar pozdravimo!</p>
                        <p>Še eno vprašanje nam ostane na koncu. Namreč vprašanje, zakaj se je
                            Blažič odločil za obnavljanje medvojnih razprtij s poskusom
                            reinterpretirati preteklost? Trdim, da je Blažičev poseg analogen nekemu
                            drugemu preteklemu slovenskemu posegu. Mislim na poskus Tineta Hribarja,
                            da bi v slovensko ustavo vnesel sintagmo svetost življenja. Vsi dobro
                            vemo, vsi dobro poznamo zgodbo okoli te sintagme. Kar je bilo pri tem s
                            Hribarjevega stališča nedovoljenega, je naslednje: hotel je zaradi
                            semantične ambivalentnosti izraza svetost življenja vriniti v slovensko
                            ustavo, ki je osnovni politični, zgodovinski dokument, interpretacijo
                            življenja in sveta neke ozke, majhne intelektualne ezoterične skupine.
                            Prav zaradi tega, ker je bila sintagma svetost življenja taka, da je
                            bila na videz sprejemljiva tudi za katoličane. Čez nekaj časa pa bi se
                            morda kdo oglasil in nas presenetil z izjavo, da je svetost življenja,
                            ki so jo mislili tisti, ki so ustavo formulirali, pač nekaj povsem
                            drugega, kot jo razumejo katoličani.</p>
                        <p>Kje so analogne točke med Hribarjevo in Blažičevo akcijo? Blažič s svojo
                            reinterpretacijo zgodovine poskuša nekaj drugega: v okviru politike
                            slovenske krščanske demokracije, ki ji omogoča politično življenje
                            slovenski katolicizem, za katerega velja, da se je v medvojni situaciji
                            odločil za borbo proti komunizmu, hoče slovenski politični substanci, ki
                            daje glasove krščanski demokraciji, postaviti na čelo skupino bivših
                            krščanskih socialistov. Slovenska krščanska demokracija bi imela zelo,
                            zelo malo glasov, ko ne bi ljudje, ki so se med vojno odločili proti
                            komunizmu, v svojem krščanstvu vztrajali in danes dali svoje glasove
                            političnemu vodstvu krščanskih demokratov. Da bi utrdili disidentsko
                            oblast v krščanski demokraciji, je treba znova dezavuirati avtentično
                            vodstvo slovenskega protikomunističnega upora. Zato je treba
                            apologetično utrjevati krščanskosocialistično medvojno opcijo. To je
                            eden od manevrov, s katerimi bi se rada manjšina polastila poglavitnega
                            dela katoliške tradicije. Torej, volilno telo, ki danes daje glasove, je
                            treba prepeljati na nove pozicije tako, da s kritiko uničuješ njegovo
                            preteklost. To je v bistvu stara krščanskosocialna ambicija in taktika.
                            Spomnimo se medvojnega gesla: »Prepeljati katoličane na »napredne
                            pozicije.«</p>
                        <p>Mislim, da je ta poseg resnično škodljiv za trenutno slovensko politiko.
                            Zakaj ravno sedaj se je izkazalo, prav s stališča politične, moralne in
                            kulturne regeneracije naroda, da so mnoge stranke negotove, taktizerske,
                            da jim ne gre za bistvo zgodovinskega trenutka, ki je izhod iz komunizma
                            in regeneracija naše kulturne in politične substance. Razočarala nas ni
                            samo sedanja tako imenovana opozicija, za katero vemo, kakšna je, ampak
                            so nas razočarale tudi nekatere sile Demosove koalicije, celo
                            socialdemokrati in zeleni. Izkazalo se je, da so to v bistvu v sebi
                            negotove sile. Izkazalo se je, da so sile, ki so zares na pozicijah
                            demokracije, samo krščanski demokrati, slovenska ljudska stranka,
                            narodni demokrati, liberalci iz Kranja in, upamo, mnogo posameznikov.
                            Torej, nastopil je čas, ko bi se morale te sile v resnici strniti,
                            poiskati to, kar jih druži in ne to, kar jih ločuje. In prav v tem
                            trenutku je prišel Blažič z interpretacijo, ki je morala revoltirati
                            večino volilnega telesa krščanske demokracije. Kako je mogel pričakovati
                            kaj drugega! Ob takem govorjenju, ob tako nereflektiranem pa tudi tako
                            krivičnem govorjenju bi bilo zelo zelo čudno, ko se ljudje ne bi
                            uprli.</p>
                    </div>
                </div>
                <div type="div2">
                    <head>Struktura subjekta v esejih Pozabljena preteklost sociologa dr. Zdenka
                        Roterja</head>
                    <docAuthor>Franca Buttolo</docAuthor>
                    <div type="div3">
                        <p>Kakršnekoli že so oznake eseja na Slovenskem, za zbirko kratkih člankov,
                            ki jih je Roter kot aktualna moralnopolitična razmišljanja pod skupnim
                            naslovom »Utrinki« objavljal v listu Naši razgledi 1989-90, gotovo
                            velja, da se po svoji notranji zgradbi bolj ali manj vključujejo v
                            politično angažirano esejistiko dnevniško spominskega tipa. Če izhajamo
                            iz trditve literarne vede, da je esej predvsem avtorsko dejanje, ki se
                            zdaj bolj približa esejistični estetiki, katere začetnik je Montaigne s
                            svojimi prvoosebnimi izpovedmi in refleksijami, zdaj pa Baconovim povsem
                            nadosebnim, tako imenovanim znanstvenim esejem, moremo ugotoviti, da
                            Roterjeve »utrinke« temeljno določa prav zgradba povsem avtorskega
                            pripovedujočega subjetka. (Prim.: D. Poniž, Esej, 1989.)</p>
                        <p>V esejih »Pozabljena preteklost« (1991, Predgovor napisal M. Kučan,
                            zaključno besedo dr. T. Hribar) se prvoosebni pripovedujoči subjekt
                            (avtor) predstavi kot univerzitetni profesor sociologije religije, ki se
                            kot nekdanji partizan (1942 se je komaj šestnajstleten vključil v NOB),
                            podobno kakor številni njegovi soborci, skoraj ne more sprijazniti s
                            porazom partizanskih zmagovalcev zaradi popolnega zmaličenja njihovih
                            zamisli o socialno pravični slovenski družbi po letu 1945. Vseeno pa mu,
                            podobno kot soborcem, bolečine zaradi strtih sanj blaži spoznanje, da je
                            bila pomembnejša od neuspele izgradnje socializma v resnici zmaga nad
                            okupatorjem.</p>
                        <p>Ta povsem avtorski subjekt je torej postavljen v čisto določen čas in
                            prostor (1941–1991), njegova kontaktna usmeritev poteka zdaj k celotni
                            slovenski kulturni javnosti, zdaj k temu ali onemu političnemu oziroma
                            javnemu delavcu, znanstveniku in podobno. Izvor subjektovega govora pa
                            je ves čas isti: poveličevanje vodstva KPS in tistih, ki so 1941–1945
                            sprejeli njen monopol nad načinom upora proti okupatorju, in občudovanje
                            reformatorjev KPS, ki so se končno spustili z višin »oblasti«
                            (nelegitimne, saj niso bili izvoljeni na demokratičnih volitvah!), da bi
                            se po dobro organizirani medijski propagandi v rokah prekaljenih
                            komunistov ponovno vrnili na oblast, tokrat demokratično izvoljeni. Ta
                            in takšen izvor subjektovega govora pa zahteva še dodatno razmišljanje o
                            bistvenih potezah subjektove strukture.</p>
                        <figure>
                            <graphic url="slike_z_05/z_05_18.png"/>
                            <head>Skica za farno spominsko ploščo <name type="author">Arh. Jože
                                    Marinko</name></head>
                        </figure>
                        <p>Navidezno se Roterjev subjekt res skuša odtrgati od splošnega načela
                            znanstvenega socializma, saj še bolj na začetku knjige pretežno soglaša
                            z Janezom Janšo (str. 22), naj o usodi slovenskega naroda ne odločajo
                            več predstavniki manjšine na partijskih sejah, temveč samo na
                            neposrednih volitvah izvoljeni predstavniki večine na zasedanju
                            skupščine ali parlamenta. Vseeno pa ta subjekt govori predvsem o
                            družbeni prenovi v novo socialistično demokratično skupnost, tako da se
                            mu v nadaljevanju poskus, da bi se odtrgal od temeljev materialistične
                            metafizike oziroma dialektičnega materializma v glavnem ne posreči niti
                            tedaj, ko je povsem jasno, da ta sistem ostaja vseskozi vprašljiv,
                            kolikor želi ostati – ne več edini – temveč predvsem večinski družbeni
                            sistem, ki se mu morajo pristaši drugačnih sistemov oziroma konca
                            metafizike vendarle nekako podrediti.</p>
                        <figure>
                            <graphic url="slike_z_05/z_05_19.png"/>
                            <head>Skica za farno spominsko ploščo <name type="author">Arh. Jože
                                    Marinko</name></head>
                        </figure>
                        <p>Subjektovo temeljno spoznanje, zelo intimno ga podpre z načinom govora,
                            ki daje esejem lirično stilizirano estetsko notranjo podobo, je namreč
                            »bilo (in ostaja) tisto o katastrofalni tragičnosti dosedanjih
                            prevladujočih usmeritev v marksizmu, a hkrati tudi o novih možnostih, ki
                            jih ima, če si bo poiskal novo identiteto«, kajti intelektualni svet, s
                            katerim se srečuje, to pričakuje z velikim zanimanjem in simpatijo in je
                            »odprt za možnost«, ki je ne bi smeli zamuditi (str. 45). Subjektu torej
                            še ni povsem jasno ali je res neustrezen sistem znanstvenega socializma
                            ali so kje pogrešili nepravi ljudje, saj se je ta sistem v najtežjih
                            trenutkih slovenske zgodovine vendarle izkazal za uspešnega,
                            zmagovitega?! Zato pride do dveh možnih sklepov: poraz, ki smo ga
                            doživeli ob popolnem zmaličenju zamisli o socialni pravični slovenski
                            družbi po letu 1945, nima nikakršne prave povezave s partizanskim
                            nesebičnim, totalnim medvojnim osvobodilnim dejanjem in ne more na to
                            totalno žrtvovanje (akcijo) metati nikakršne sence ali ga celo delati za
                            vprašljivo (str. 188); ali pa do sklepa, da bi bilo potrebno tudi po
                            1945 vzdržati totalno identiteto med družbo in načeli, da ne bi
                            prihajalo do neskladnosti med proklamiranim in uresničenim. Ljudje, ki
                            so vodili našo družbo, so se »izpridili«. Hkrati pa subjekt (kakšno
                            protislovje!) prav te »izprijence« imenuje za najnaprednejši del
                            marksistov, predvsem Staneta Kavčiča, 25 poslancev, V. Rusa, saj so
                            nosilci politične pluralizacije in demokratizacije v Sloveniji.</p>
                        <p>Prvi možni sklep, da znanstveni socializem ni soudeležen v totalnem
                            partizanskem boju, bi imel za posledico spoznanje, da je odpadel še
                            zadnji argument o kakršnikoli pozitivni vlogi marksizma na Slovenskem,
                            saj niti v NOB ni bil kakorkoli ploden. Drugi sklep je podoben. Če so že
                            vseskozi od 1945 komunisti sami »demokratizirali« marksizem, pravi ali
                            ne, tudi po vojni gotovo ni prispeval nič pozitivnega v smeri
                            spoštovanja temeljnih človekovih pravic in blagostanja ter demokracije.
                            Vendar bi bile takšne ugotovitve v zvezi z Roterjevim subjektom
                            preuranjene.</p>
                        <p>Osvobodilna fronta slovenskega naroda je veliko trdovratnejši sindrom
                            komunistične oblasti na Slovenskem, kot si morda mislimo ob branju teh
                            esejev. Med NOB je bilo v boju z največjim zlom človeštva dovoljeno
                            vsakršno nemoralno dejanje, tudi monopol nad odporom proti okupatorju
                            (tudi revolucija z navidezno zgolj antiokupatorsko tendenco), ki je
                            protikomunististom dovoljeval le troje: umakniti se Nemcem v gozdove in
                            se predati partizanom;.upreti se Nemcem takorekoč z golimi rokami;
                            organizirati s pomočjo Nemcev samoobrambo pred revolucijo. S
                            kolaboracionizmom so se torej tisti, ki niso pristajali na monopol KP,
                            totalno zapisali uresničevanju znanstvenemu socializmu povsem nasprotne
                            metafizike, krščanstvu. Ta totalni boj (revolucija) se je končal z zmago
                            komunizma in s poboji na Rogu. Subjekt revolucije ne priznava in v zvezi
                            s tem ostro napade predsednika slovenske vlade Lojzeta Peterleta, ki
                            državljanske vojne ne zanika (str. 178).</p>
                        <p>Zdi se, da je Roterjev subjekt še vedno vpet v vrednote znanstvenega
                            ateizma, zato se le delno umika v možnosti demokratičnega dialoga, kar
                            bi moralo bolj vznemiriti zgodovinarje, politike in predvsem številne
                            izobražence, ki jih zanima vprašanje skladnosti med bitjo in bivajočim,
                            možne v trenutkih popolnega nihilizma, na primer v spopadu med
                            katolištvom in dialektičnim materializmom za obrambo iste domovine. </p>
                    </div>
                </div>
                <div type="div2">
                    <head>Do Evrope in nazaj</head>
                    <docAuthor>Andrej Vovko</docAuthor>
                    <div type="div3">
                        <p>V ušesih še marsikomu od nas odzvanja geslo, s katerim so na prvih in
                            dosedaj tudi edinih demokratičnih volitvah po letu 1938 nastopali
                            »prenovljeni« komunisti – Evropa zdaj! V luči slovenskega razvoja
                            zadnjih dveh let postaja vedno bolj vprašljivo, koliko so si te Evrope,
                            zahodne demokracije in tržnega gospodarstva v resnici želeli. Tistim, ki
                            nam že skoraj teroristična kampanja dela medijev proti prvi in doslej
                            edini povojni po demokratičnih volitvah sestavljeni vladi ni uspela
                            natakniti plašnic, postaja v zadnjem času marsikaj bolj jasno. Vidimo
                            lahko, kako uspešno so »prenovitelji« (taktično sicer navidezno v
                            ozadju) skupaj s svojimi »rezervnimi« strankami (LDS, SSS, DS) starimi
                            in novokomponiranimi novimi sopotniki (SDSS, Zeleni itd.) metali pesek v
                            kolesje Peterletovi vladi in jo v tretjem poskusu tudi iztirili.
                            Prihodnost bo najbrž pokazala, ali in do kakšne mere je bil v razvpito
                            sestopanje slovenske komunistične partije vključen tudi strateški način
                            infiltriranja njenih članov v novonastale opozicijske stranke s točno
                            določenim in tempiranim delovanjem projekta zrušenja Demosa in
                            »zaustavitve desnice«. S svojimi manevri so očitno uspeli vsaj začasno
                            (upajmo) zavreti delovanje tistih strank, ki so si demokratizacijo
                            slovenske družbe in uveljavljenje tržnega gospodarstva tudi zapisale v
                            svoj skupni Demosov program in ga za razliko od prenovljencev in
                            prebarvancev skušale tudi uresničevati.</p>
                        <p>»Nekompetentna vlada« je torej padla, nova Drnovškova pa je podedovala
                            polovico njenih ministrov, ki so se kot v pravljici z dotikom čarobne
                            paličice v hipu spremenili v »kompetentne«. Znani način, kako je do
                            padca v tretjem poskusu »končno« prišlo, ima kaj malo opraviti z našo
                            potjo v »Evropo zdaj«, znatno več pa s tistim delom Evrope in njene
                            tragične zgodovine, od katerih naj bi se po zlomu komunizma končno
                            poslovili. »Mehki udar« po Orwellu zveneče skovanke »konstruktivne
                            nezaupnice« je po črki sicer demokratičen, po duhu pa nedvomno ne.
                            Spomnimo se samo, kako je parlament obšel prej tako razglaševano načelo
                            čim večjega soglasja ob sprejemu nove ustave in uspel s prej od bivše
                            opozicije tako napadanim preglasovanjem izsiliti precej oporečnih in
                            nedodelanih ustavnih rešitev. Spomnimo se vseh često vidno nervoznih
                            prizadevanj, ki jim je načeloval dr. •France Bučar, kako v parlamentu
                            tudi s proceduralno nedopustnimi bližnjicami čimprej spraviti na oblast
                            dr. Drnovškovo ekipo in tako iz vodstva slovenske države izločiti še
                            zadnji »moteči faktor« – Lojzeta Peterleta in ministre iz strank, ki jih
                            v demokratičnem svetu označujejo kot desnosredinske. Spomnimo se tudi,
                            kako so »nadstrankarski« predsednik predsedstva g. Milan Kučan in ostali
                            za zahodna demokratična merila povsem običajne parlamentarne postopke ob
                            »konstruktivnih nezaupnicah« proglašali za »karikaturo«. Se jim toži po
                            nekdanjih postopkih vnaprej do potankosti režiranih zasedanj in po
                            enoumnih socrealističnih aklamacijah v bivših skupščinah, ki očitno niso
                            bili »karikature demokracije«?</p>
                        <p>Že omenjeni projekt »ustavljanja desnice« je torej uspel. Skupaj z
                            drugimi desnosredinsko usmerjenimi demokrati smo se slovenski kristjani
                            ob nekaterih izjemah spet znašli tam, kjer smo bili dolga desetletja – v
                            opoziciji. Stanje, ko so ta čas o nas in za nas odločali drugi, je spet
                            postavljeno na svoje mesto – na glavo. Oblast iz prejšnjega samoupravno
                            socialističnega obdobja, ki naj bi baje sestopila, je spet na svojem
                            »zgodovinskem mestu«, ki ji ga, če stvari natančno pogledamo, dve leti
                            Demosove vlade nista niti načeli. Pozicije »levice«, ki pa je, kot
                            opozarjajo nekateri dobri poznavalci sodobnih slovenskih razmer, ob
                            podedovani razdelitvi finančne, gospodarske in politične moči, dejansko
                            »desnica«, so ostale v gospodarski, bančni, policijski in še nekaterih
                            sferah praktično neokrnjene kljub dimni zavesi tarnanja o Demosovem
                            revanšizmu. Nova Drnovškova vlada, ki smo jo dobili brez novih in v
                            veliki meri proti izkazanim željam volilcev na prejšnjih volitvah, že
                            kaže prve obrise svojega načina delovanja. Si bo res s tiskanjem denarja
                            in z inflacijo kupovala socialni mir in popularnost na prihodnjih
                            (bližnjih?) volitvah, nujne negativne posledice tega z Evropo skreganega
                            početja pa obesila prejšnji vladi in predvsem g. Peterletu osebno? Bo
                            skušala zadrževati izvajanje tistih že sprejetih zakonov, ki »levicia ne
                            ustrezajo in sprejetje tistih, ki jih je bivša opozicija brez vsakega
                            sramu minuli dve leti uspešno blokirala.</p>
                        <p>Kakšna je torej ob najnovejših političnih spremembah slovenska
                            oddaljenost od Evrope, kjer med drugim v zadnjem času
                            krščanskodemokratske in ljudske stranke v naši soseščini dosegajo vidne
                            uspehe in mesta predsednikov republik? Bojim se, da se prej oddaljujemo
                            od nje, kot pa se bi ji približevali.</p>
                        <figure>
                            <graphic url="slike_z_05/z_05_20.png"/>
                            <head>Na straži</head>
                        </figure>
                    </div>
                </div>
                <div type="div2">
                    <head>Resnica – boleča in odrešujoča</head>
                    <docAuthor>Blaža Cedilnik</docAuthor>
                    <div type="div3">
                        <p>Pogovarjali sva se s kolegico. Ne spomnim se, kako sva prišli do sprave
                            oziroma do pobojev med vojno in po njej. Rekla je, da sem edini človek,
                            za katerega ve oziroma je vedela že ves čas, da je bil njegov oče
                            domobranec in kot tak ubit. To dejstvo je vzela na znanje; nikoli se ji
                            ni zdelo, da bi to kakorkoli vplivalo na najin odnos.</p>
                        <p>Ob tem sem se spomnila na cel kup stvari. Na sošolca, ki je hodil skupaj
                            z nami v šolo skoraj dvanajst let, pa je šele na tridesetletnici mature
                            povedal skoraj kot skrivnost, da je bil njegov oče domobranec. Mislil
                            je, da drugi tega nismo vedeli, pa smo, ves čas, saj je bil njegov oče
                            omenjen v vseh knjigah, ki so opisovale tako imenovano narodno izdajo.
                            Zame so vedeli vsi. Ne da bi ravno razlagala vsem naokrog, nisem pa
                            lagala. Če me je kdo vprašal za očeta, sem povedala. Vendar je bilo v
                            šoli drugače kot pozneje, v službi. Ko sem nastopila svojo prvo službo,
                            so me kolegi kot novinko spraševali vse mogoče. Tudi po očetu. Kaj je in
                            tako naprej. Povedala sem, da je bil klasični filolog in da ga nimam
                            več. Zanimalo jih je še, kdaj in kako je umrl. Vojna, sem rekla. O, so
                            rekli, je bil partizan, je padel. Ne, partizani so ga po vojni ubili.
                            Kot bi treščilo z jasnega, nikogar moj oče ni več zanimal, vsi so bili
                            nenadoma silno zatopljeni v delo in spoznala sem, da je pravzaprav v
                            drugih večji strah kot v meni. Posledica tega je bila, da sem se
                            dokončno otresla vsakega strahu pred izjavo: Moj oče je bil domobranec.
                            In zanimivo, nihče ni tega vzel kot: Aha, tvoj oče je bil izdajalec,
                            morilec, ampak: O tem pa ne bi, to je tabu tema, to je nekaj, o čemer se
                            ne govori, nekaj, o čemer je bolje ne govoriti, se pravi, je prepovedano
                            govoriti, posebej ne na glas, javno, temveč le na skrivaj, šepetaje, na
                            štiri oči, kot na primer politične vice.</p>
                        <p>Zanima me, kako so drugi to uredili pri sebi. Toda, če bi vzeli dobesedno
                            to, kar so nas ubili v šoli, potem ne vem, kako bi lahko otrok preživel
                            oziroma normalno odrasel s težo take sramote na duši. Mislim, da je vsak
                            od nas to nekako premagal, preobrnil, zakopal v podzavest ali pa
                            analiziral. Pri meni je šlo za to slednje. V mojem spominu je bil oče
                            neko čudovito bitje. Moja mama in stara mama sta o njem govorili samo
                            dobro. Še bolj zanimivo pa je, kaj sta o njem menila mamina svaka, oba
                            partizana, oba sta ga visoko cenila. Eden je bil visok komisar. Pozneje
                            je pravil, da ga je videl v Vetrinju in bi ga lahko rešil, pa se je bal
                            za lastno kožo (in seveda položaj). Pa kolegi in dijaki so ga
                            spoštovali. Tudi njegove pesmi in pisma govorijo o njem. In še kaj. Če
                            skušaš spraviti, zložiti vse skupaj, ne gre. Nekaj je narobe. Narobe je
                            tudi to, da je bilo toliko takih. In potem ugotoviš: Vsaka vojna je
                            umazana. Naša je bila umazana na kvadrat. Nihče ni izšel iz te vojne, ne
                            da bi bil umazan, pa če je bil še tako pošten in pravičen. Poznejša
                            spoznanja so mi samo utrdila to prepričanje.</p>
                        <figure>
                            <graphic url="slike_z_05/z_05_21.png"/>
                            <head>Tihi in zanesljivi korak svetlobe</head>
                        </figure>
                        <p>Pogovarjala sem se s partizanom, v hosti je bil od začetka do konca
                            vojne. V hribe je šel iz poštenih, patriotskih nagibov. Pa vendar je, po
                            lastni sodbi, izšel iz nje umazan. Sodeloval je pri poboju ustašev.
                            Pripovedoval je, kako so po dva in dva zvezali z žico, jih vodili do
                            brezna in žive metali vanj. Potem so z mitraljezi streljali v jamo, iz
                            katere je prihajalo neznosno vpitje. Vpitje je po streljanju prenehalo,
                            slišati je bilo le še posamezno stokanje. Ko pa so odhajali, se je
                            začulo vpitje iz jame: »Još sam živ. Još sam živ.« Večina partizanov se
                            je glasno smejala, njemu pa so se te besede vžgale v dno duše. Leta po
                            vojni so ga morile, mislil je, da se mu bo zmešalo. Vprašala sem ga,
                            kako je mogel sodelovati pri čem takem. Rekel je, da ga je bilo na smrt
                            strah. Bil je eden od stražarjev, ki so hodili ob koloni zvezanih parov
                            ustašev, da ne bi kdo pobegnil. Bal se je drugih partizanov, stražarjev,
                            nikomur ni zaupal, nikogar ni poznal kot človeka, z nikomer ni bil
                            prijatelj. Veš, je rekel, v začetku je bilo vse drugače. Skupaj smo bili
                            v hosti iz sosednjih vasi, poznali smo se, zaupali smo si, zanesli smo
                            se drug na drugega. Pozneje pa so nas premešali, eden drugega smo morali
                            kontrolirati, v nas se je naselil strah. Mislim, da je s tem, ko je te
                            dogodke pripovedoval, pomiril svojo vest. Slišati je bilo kot spoved,
                            kesanje. Če bi bila verna, bi najbrž rekla, da je na ta način dobil
                            odvezo. Da je lahko pomirjen dočakal visoko starost. Da je naprej živel
                            kot pošten človek. In to, da je to pravil meni, jaz pa sem mu
                            pripovedovala o svojem očetu, je bila sprava. Prava sprava. Sama sem ga
                            ohranila v spominu kot poštenega, visoko moralnega človeka.</p>
                        <p>Naj povem še drugo zgodbo. Bila sem na prvi spominski slovesnosti v
                            Kočevskem Rogu. Ko smo odhajali, me je ogovoril (bolj prav bi bilo: nas
                            je ogovoril) starejši, skrušen možak in pripovedoval: Jaz sem jih tu
                            pobijal, star sem bil sedemnajst let, nisem razumel, nisem vedel … Pa ga
                            nismo imeli časa poslušati, mudilo se nam je na avtobus, človek pa je
                            iskal človeka, za odvezo, za spravo.</p>
                        <p>Koliko je še ljudi, ki nosijo v sebi ta strah, ki se bojijo povedati, kaj
                            so doživeli, kaj mislijo. Bojijo se, da bodo stopili na žulj nekomu, ki
                            ne samo, da je še živ, še vedno ima moč, da se jim maščuje, da jih
                            kaznuje.</p>
                        <p>Koliko je še takih ljudi, ki iščejo resnično spravo, ki hočejo na glas
                            povedati svoj greh ali svojo krivdo? Mislim, da je za take ljudi prostor
                            v Novi slovenski zavezi. Za tiste, ki hočejo povedati in zvedeti
                            resnico. Če hočemo biti prijatelji, morajo pasti zidovi molka, zidovi
                            zamolčanosti, zidovi tabujev. Morda je resnica zares boleča, je pa
                            odrešujoča.</p>
                        <p>Nikar ne začenjajmo spet znova. Prej so nas učili, da se je zgodovina
                            začela z Avnojem, zdaj pa naj se začne z našo slovensko vojno. Kar je
                            bilo prej, ne šteje. Kako da ne, vse šteje. Vsi nosimo pečat svojih
                            očetov, svojih prednikov. Povejmo si, drug drugemu, vso resnico v obraz;
                            in cesar ne bo mogel več nag hoditi naokoli, češ da nosi dragoceno
                            oblačilo. Le tako, da bomo pošteno napisali svojo zgodovino, brez
                            glorifikacij in poniževanj, bomo lahko neobremenjeno zaživeli v svobodi
                            in demokraciji. Dokler pa v nas živi strah, da bomo narobe mislili, in
                            različne druge oblike strahu in avtocenzure izgovorjene in pisane
                            besede, toliko časa bomo živeli v razprtijah, stopicali bomo na mestu,
                            na kakršenkoli napredek bomo čakali zastonj. </p>
                        <p>V znanosti se vsak znanstvenik z novim dosežkom sooči z vsemi drugimi.
                            Spomnimo se na odkritje »hladne fuzije«. Kakor je zablestelo, tako je
                            tudi ugasnilo »veliko odkritje«, ker ni bilo dokazov o njegovi
                            resničnosti. Ves svet se je navdušil, vsi so skušali izvesti poskus po
                            navodilih izumitelja, nekaterim je celo »uspelo«, vendar se je izkazalo,
                            da vse skupaj ni res, da je prevara. Zakaj se ne bi tega oprijeli tudi v
                            življenju, predvsem v politiki. Začnimo s pravimi argumenti, soočimo vsa
                            dejstva; dejstva in ne: Jaz verjamem, prepričan sem. Dejstva in analize.
                            Ne verjeti, videti in vedeti je treba. Za nazaj in za naprej. </p>
                    </div>
                </div>
            </div>
        </body>
        <back>
            <div type="div1">
                <head>Na platnicah</head>
                <div type="div2">
                    <head>Naj čuje nas</head>
                    <div type="div3">
                        <figure>
                            <graphic url="slike_z_05/z_05_22.png"/>
                            <head>Naj čuje nas, L. Mav</head>
                        </figure>
                    </div>
                </div>
            </div>
        </back>
    </text>
</TEI>
