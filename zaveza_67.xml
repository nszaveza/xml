<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Tamino Petelinšek </name>
               <name>Tine Velikonja </name>
               <name>Vlastja Simončič </name>
               <name>Simon Dan </name>
               <name>Franc Hrovat </name>
               <name>Andrej Zgonc</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent> KB XML</extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">67</idno>
            <idno type="ISSN">??</idno>
            <date>2011-11-24</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">67</biblScope>
                     <biblScope type="vol">XVII</biblScope>
                     <biblScope>številka 4, december 2007</biblScope>
                     <date when="2007-12">2007</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-11-23">
            <name>Andres Jerman</name> - pregled besedila</change>
         <change when="2011-11-24">
            <name>Alexander Jerman</name> - pretvoril besedilo v zapis TEI, dodal strukturne oznake
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 67</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2">
               <div type="div3">
                  <head>Volitve ali demonstracija</head>
                  <p>V trimesečno obdobje zadnje, božične številke Zaveze za leto 2007 spadajo tudi
                     volitve predsednika Republike Slovenije za čas 2007-2012. Ker prvi krog (21.
                     oktobra) ni prinesel dokončnega rezultata, je sledil še drugi (11. novembra), v
                     katerem je volilna tekma potekala med Lojzetom Peterletom in Danilom Türkom. V
                     njej je premočno, kot pravijo športni novinarji, zmagal Danilo Türk. Razlika
                     med zmagovalcem (68 %) in poražencem (32 %) je bila tako vrtoglavo velika in
                     nepričakovana, da je sprožila vrsto vprašanj, kako je do nje prišlo. Nastal je
                     občutek, da pomen teh volitev presega pomen rutinskega demokratskega dejanja, s
                     katerim se zamenja vodstvena garnitura države. Razumljivo je, da smo začutili
                     potrebo, da ugotovimo, na kakšno stanje nacije kaže njihova frapantna
                     nenavadnost. A preden se osredotočimo na volitve same, bi bilo primerno, da si
                     ogledamo, v kakšnem političnem, duhovnem in moralnem horizontu so potekale.
                     Vzeli bomo v pretres nekaj dogodkov, ki so mu dajali značaj. Vedno se moramo
                     seveda zavedali izhodiščnega dejstva, da se nahajamo v tranziciji in zato
                     nobenega dogodka ne smemo prepustiti samemu sebi, preden ga ne sprašamo, v
                     kakšnem odnosu je do prehoda iz totalitarizma v demokracijo - ali ga pospešuje
                     ali ga zavira, ali njegovo traso osvetljuje ali zamegljuje. Zelo moramo na to
                     paziti, ker imamo opraviti z ljudmi boljseviškega navdiha, ki nimajo ničesar,
                     čemur bi se čutili zavezane in so zato mojstri dvojne igre. Zavezani so samo
                     sebi; nič razen njih samih ni predmet njihove skrbi.</p>
               </div>
               <div type="div3">
                  <head>Natlačena je obsodil narod</head>
                  <p>Tako so okoliščine, ki so spremljale petinšestdeseto obletnico umora bana dr.
                     Marka Natlačena, dosegle, da smo zagledali neka vprašanja in dileme, ki jih
                     sicer mogoče ne bi. Vzdramila nas je odločitev njegovih prijateljev, sorodnikov
                     in krajanov, da mu za jubilejno leto ne bodo postavili spomenika v njegovi
                     rojstni vasi, kot so prvotno nameravali. Začutili so, da v odsotnosti aktualne
                     državne oblasti, ki je sodelovanje na slovesnosti najprej obljubila, potem pa
                     odpovedala, to dejanje ne bi bilo deležno tiste visokosti, ki mu gre. V javnih
                     nastopih, povezanih z Natlačenovim umorom, je bil izrečen stavek, ki ga tudi ne
                     bi tako zelo slišali, če se ne bi dogajale nenavadne reči ob postavitvi tega
                     spomenika. Avtor stavka je bil dr. Janez Stanovnik in se glasi: »Natlačena je
                     obsodil narod.« Brž ko smo stavek zaslišali, smo že vedeli, da ga je mogel
                     izreči samo človek, ki je zašel v tako stisko, da je moral tvegati korak v
                     področje vzhodno od evropskega idioma. A k temu se bomo še vrnili. Tu se poleg
                     vsega narodu pripisuje neko dejanje, za katero pri najboljši volji ne ve, kdaj
                     ga je naredil ali zagrešil. Kaj narod v takem primeru lahko naredi? Ali ima
                     kake možnosti? Ali je kak kraj ali kako mesto, na katerem bi lahko dvignil
                     pravdo proti človeku, ki ga sedaj dolži nezaslišanih reči in so o njem nekoč
                     pravili, da je njegov oče.</p>
                  <p>Nazadnje torej ostanemo pri vprašanju, ali ima narod kak prostor ali kako
                     instanco, ki registrira stvari, ki se mu dogajajo, ali interpretira in ocenjuje
                     besede, ki se o njem izrekajo. Ali bi tak prostor lahko bila Akademija znanosti
                     in umetnosti? Sedaj, ko nam že kaki dve desetletji dopovedujejo, da smo postali
                     nacija, se potem samodejno spomnimo na državo in njeno ustavo. V kakšnem odnosu
                     sta si narod in država? Vemo, da nista istovetna, a vendarle. Ali je narod
                     ustavna kategorija? Slišali smo, da ni. A če človek - tudi človek, ki se nima
                     sklicevati na kaj več kot na osnovno pismenost - potem odpre Ustavo, najde v 3.
                     členu tole: »<emph>Slovenija je država vseh svojih državljank in državljanov,
                        ki temelji na trajni in neodtujljivi pravici slovenskega naroda do
                        samoodločbe</emph>.« Iz tega sledi, da je slovenski narod postavil slovensko
                     državo, čeprav z njo ni istoveten, saj ji je dal legitimititeto, brez katere ne
                     bi mogla nastati. Slovenska država je torej na poseben način stvar slovenskega
                     naroda - lahko bi rekli njegova država, čeprav ni samo njegova. Če ta analiza
                     drži, potem se slovenski narod upravičeno zanaša, da bo država tisti prostor,
                     ki bo samodejno, kot referencialna ustanova, »registrirala stvari, ki se mu
                     dogajajo, in interpretirala besede, ki se o njem izrekajo«. Če je tako, bi
                     država - na primer Ustavno sodišče - morala zahtevati, da dr. Janez Stanovnik
                     pove, kdaj in kako je »narod obsodil dr. Marka Natlačena«. A stvar je dodatno
                     zapletena.</p>
                  <p>Slovenski narodnoosvobodilni odbor je 16. septembra 1941 sprejel takoimenovani
                     zaščitni odlok, po katerem je izdajalec vsakdo, »kdor zaradi svoje ali pa
                     sebične skupinske koristi zbira in odvaja narodove sile«. Temu besedilu je
                     Slovenski poročevalec 31. januarja 1942 dal avtentično tolmačenje, »da se
                     sankcije (smrtna kazen) omenjenega zaščitnega odloka raztezajo na vsakogar, ki
                     dela na to, da na ozemlju slovenskega naroda nastane oborožena sila, ki ne
                     raste iz slovenskih narodnoosvobodilnih čet in Narodne zaščite pod političnim
                     in vojaškim vodstvom Osvobodilne fronte«.</p>
                  <p>Praktično to pomeni, da je boljševiška partija preko OF Slovencem - z grožnjo
                     smrtne kazni - prepovedala organizirati rezistenco zunaj tiste, ki jo je vodila
                     sama. Izvajanje tega odloka je bilo poverjeno VOS. To organizacijo je Kardelj v
                     pismu Titu 29. 3. 1942 označil takole: »Dejansko je ves aparat sestavljen iz
                     članov Partije in tega naši ne dajo iz rok, niti ne dovolijo kontrole. Vodja
                     VOS je bil direktno veza na CK«.</p>
                  <p>S tem, da je partija narodu bistveno omejila samostojnost, je prenehal
                     obstajati suo iure. Po boljševiški zaplembi ali konfiskaciji je postal entiteta
                     v upravi partije. Če Stanovnik misli, da je Natlačena osodil na smrt ta narod,
                     ima sicer prav, le da narod ni bil več poslovno kompetenten. Njegove papirje je
                     sestavljala in podopisovala partija.</p>
                  <p>Avtentičen narod, narod, ki je rastel iz Brižinskih spomenikov, Trubarja,
                     Prešerna, Slomška, Cankarja, Kreka in Korošca, pa z obsodbo Natlačena ni mogel
                     imeti nič, potem pa, ko se je z rastočo močjo partije vedno bolj pogrezal v
                     ilegalo, ni mogel protestirati proti dejanjem, ki mu jih je partija obešala, do
                     leta 1990, ko je mogel prvič po letu 1938 organizirati svobodne volitve. S temi
                     volitvami je mogel ustvariti pogoje za postavitev svobodne države, katere
                     naloga je bila urejati njegove zadeve.</p>
                  <p>Država Slovenija bi torej - po našem mnenju preko Ustavnega sodišča - morala
                     zavarovati slovenski narod pred lažnimi obtožbami njenega nekdanjega
                     »očeta«.</p>
                  <p>A pri vsej stvari je važno še nekaj drugega. Razumemo, da je Stanovnika njegov
                     nenaravni politični angažma privedel v stanje, ko lahko samo še govori, ne da
                     bi mogel kaj povedati. Če se je odločil, da bo državniško in človeško tako
                     končal svojo kariero, je to končno njegova stvar. A dejstvo, da se javni
                     prostor vedno bolj polni z govorom, ki je samo še <emph>flatus vocis</emph> -
                     valovanje zvokov - in ne prinaša nobenih pomenov, ne starih ne novih, to je
                     naša skupna stvar in v tesni zvezi s političnim obredjem demokratične države,
                     zlasti z volitvami. Predvsem pa dejstvo, da tako stanje institucij, ki so
                     zadolžene za higieno javnega uma in javnega govora, niti malo ne vznemirja. Saj
                     ni težko ugotoviti, komu tako stanje ustreza, mar ne?</p>
                  <p>Tu pa so še druge stvari. Znano je, da so kandidata Danila Türka podprle leve
                     stranke: SD, LDS, ZARES, DESUS. Ne bomo se spuščali v podrobnosti, a vse
                     naštete grupacije imajo težave z identiteto: socialni demokrati so se preko
                     prenoviteljev in združene liste pretelovadili naravnost iz boljševiške partije,
                     eldeesovci so se iz pomladka partije prelevili v liberalce (le kakšne?),
                     pripadniki ZARES so se po odhodu iz domače hiše začasno naselili v družinskem
                     vikendu na obrobju parlamenta, upokojenci pa se kot stanovska stranka gotovo
                     počutijo nekoliko tuje v politični strukturi slovenskega parlamenta in so tam
                     lahko samo zato, ker nihče ne postavlja neprijetnih vprašanj. Za vse pa velja,
                     da ne vemo točno, kaj so. Tranzicija je namreč način političnega obstajanja, ki
                     dopušča in celo honorira umetnost travestiranja.</p>
                  <p>In kaj ima vse to opraviti z umorom bana dr. Marka Natlačena?</p>
                  <p>Dejstvo, da se je vosovec Franc Štadler za atentat na Natlačena preoblekel v
                     duhovniško obleko, stopi tako iz območja teroristične ekspeditivnosti in dobi
                     vseobsežen simbolen pomen. Preobleka je bila osnovna strateška predpostavka
                     medvojnega boljševiškega nastopa v Sloveniji. Na odru. ki ga je postavila
                     nacifašistična okupacija, so v primernih kostumih kot travestiti zaigrali svojo
                     igro. Brez pomena tudi ni, da se je morilec odločil za duhovniško obleko. Kakor
                     je talar dajal Štadlerju videz neškodljivosti in dobronamernosti, tako niso
                     boljševiki, ogrnjeni v plašč nacionalne rezistence, nič hudega slutečemu in
                     užaljenemu narodu prinašali nič drugega kot uteho.</p>
                  <p>Druga podobnost, tako zadeta in presenetljiva, da bi bila lahko delo
                     domiselnega režiserja, pa je naslednja. Terorist Štadler je 13. oktobra ob 8.
                     uri zapustil pisarno Poštne hranilnice, kjer je bil v službi - za kratek skok v
                     mesto je prosil šefa - in se po uspešno opravljeni misiji čez slabi dve uri
                     vrnil v službo, si za silo izpral krvave madeže, potem pa se je pridružil
                     uslužbencem in se z njimi zgražal nad tem, kar so pravkar naredili Natlačenu.
                     (Novica seje bila kot blisk razširila po mestu.) Kardelj, ki je istega dne
                     prišel z Dolenjskega v Ljubljano, je že nekaj ur po atentatu pisal Kidriču in
                     Leskovšku v pograjske hribe. Bil je navdušen. Najbolj ga je radovalo, da jo
                     je</p>

                  <figure>
                     <graphic url="slike_z_67/z_67_01.png"/>
                     <head>Slovenija <name type="author">Simon Dan</name></head>
                  </figure>
                  <p>atentator »s pomočniki vred cel in živ pobrisal«. (V istem slogu se je izrazil
                     o Kazimiru Kukoviču, ki ga je VOS napadla pet dni prej, da je tudi on v bolnici
                     istega dne »do kraja poginil«.) Ni pa Kardelj tedaj seveda vedel, da se bo čez
                     nekaj desetletij natanko to zgodilo tudi z njegovo partijo: da bo tudi njej,
                     potem ko bo morala dovoliti svobodne volite, omogočeno, da jo bo nekaznovano
                     »pobrisala«, a se čez »slabi dve uri« spet vrnila v državne pisarne in se
                     glasno zgražala nad tem, kar je sama petdeset let počela z ljudmi. Rekli smo,
                     da se zdi, kakor bi bil tu na delu spreten režiser. Seveda tu ne gre za
                     nobenega režiserja; tu gre za neminljivi boljševlški instinkt: da delajo
                     množične atentate, potem pa jo »pobrišejo«. Slovenski narod bi končno lahko to
                     uvidel in se odločil, da je bil en tak atentat dovolj.</p>
                  <p>Tudi zgornje podobe, dobljene po asociacijah na Natlačenov umor, niso brez
                     povezave z letošnjimi volitvami za predsednika države. Pripovedujejo o tem, od
                     kod prihajajo sile, ki so se odločilno vpletle vanje. Govorijo tudi o tem, kdo
                     je v resnici zmagal. Da to niso skromne sile, dokazuje njihov rezultat:
                     kandidat, za katerim je stala boljševiška levica, je, kot smo že omenili,
                     dosegel skoraj 70 %. To niso bile volitve, to je bila demonstracija. A o tem
                     bomo še govorili.</p>
               </div>
               <div type="div3">
                  <head>Najnovejša redakcija mita</head>
                  <p>Ko raziskujemo, iz katerega humusa je rastla volja ljudi za nastop v tej
                     demonstraciji, ne moremo mimo knjige, ki je izšla nekaj dni, preden se je njeno
                     sporočilo oglasilo iz volilnih škatel. Ta knjiga je Rojstvo države dr. Franceta
                     Bučarja. Ko jo preberemo, si pravimo, da bi človek, kot je dr. Frane Bučar,
                     lahko napisal drugačno knjigo, kot je ta, ki je pred nami. Spoznanje, ki se
                     odpre vsakemu avtorju na koncu miselne poti, na katero se je bil odpravil s
                     trdno voljo, da bo vsako domnevo, ki se mu bo porodila med raziskavo,
                     preizkusil v luči vseh dosegljivih dejstev in za končno sintezo ohranil samo
                     tiste hipoteze, ki bodo prestale soočenje z vsem, kar jim bo stopilo nasproti,
                     mora biti tako, da si bo nazadnje, ko bo to sintezo sestavil, lahko pomirjen
                     rekel: <emph>ne more biti drugače, ne more biti drugače</emph>. Tako spoznanje
                     upravičeno primerjamo z lučjo, ki v prostoru, v katerem se prižge, prežene temo
                     in doseže, da zagledamo, po kateri poti sploh hodimo in, nekoliko tudi, kam ta
                     pot pelje. Takšne so knjige, ki zaslužijo to ime. Takšna knjiga bi lahko bila
                     Bučarjeva, a ni, ker nima dovolj spoštovanja do časa, v katerem so si tako
                     silovite reči stale nasproti in je v njem toliko življenj nedolžnih bilo
                     pokončanih. Iz njegove uvodne zahteve, da mora pisec za tako knjigo imeti
                     »moralno legitimacijo«, izhaja, da se je zavedal visokosti svoje naloge. Bučar
                     to legitimacijo vsekakor ima, a jo je že po prvih straneh nekam založil.</p>
                  <p>Ko vse premislimo, se moramo, neradi, odločiti, da Bučarjeva knjiga nastopa v
                     funkciji postboljševiške interpretacije zgodovine. Partija dopušča in celo
                     želi, da se odkrijejo vsa njena nasilna dejanja in vse njene intrige, da o njej
                     izgine ves mitski spomin, razen tega, da je konec koncev organizirala
                     osvobodilni boj proti okupatorju in se tako, sprejeta med zapadne zaveznike,
                     uvrstila med zmagovalce druge svetovne vojne. Njena zavržena dejanja, ki jih
                     sploh ne taji, ji potem, ko jih je priznala, ne branijo več, da se ne bi imela
                     za polnopravni del civilizacije. Saj ta dejanja niso bila drugo kot izraz
                     odtujenosti od sebe, od tega, kar je resnično bilo v njej ves čas - od njenega
                     osvobodilnega vzgona. Ko je počela stvari, ki jih je počela, pravzaprav ni bila
                     ona. Kakor celo leta 1990 ni bila resnično ona, ko se je, v svoji še ne
                     premagani odtujenosti, ne ravno upirala osamosvojitvi, pač pa kazala do nje
                     določeno rezerviranost. Potem pa je prišla popolnoma k sebi, vstopila v areno
                     demokratičnih sil in končno postala to, kar je že vseskozi bila - garant
                     narodove svobode, ne samo politične, ampak tudi duhovne. Bučar ji gre pri tem
                     na roke, saj v konturah doslej neznane in neslišane precizije izrisuje njeno
                     zavrženost, a partije, kot smo rekli, to ne vznemirja, saj Bučar tolče po
                     nečem, kar ni drugo kot stranspota njenega dialektičnega potovanja skozi čas.
                     Bučarje na videz njen kritik, v resnici pa njen skriti mag (zavestno ali
                     nezavestno). Partija je bila tista, ki je s svojo iniciativo odprla prostor, v
                     katerem se je mogla zgoditi velika zgodovina, ki je kulminirala v slovensko
                     državo.</p>
                  <p>Pred ozadjem izostrene kritike komunizma Bučar lahko postavi naslednjo tezo:
                     »Gre za en sam sklenjen osvobodilni boj, ki se je začel z bojem proti
                     okupatorju leta 1941 in končal z državno osamosvojitvijo kot svojim končnim
                     ciljem.« Da je to temeljna teza knjige, njeno sporočilo takorekoč, kaže emfaza,
                     s katero jo Bučar znova postavi: »Med cilji obeh osvobodilnih bojev dejansko ni
                     nikakršne razlike.«</p>
                  <p>Oba boja sta potekala na različne načine in z različnimi sredstvi, njuna cilja
                     pa sta bila identična. Ta enotni cilj je bil: »svobodna Slovenija, pravna in
                     demokratična«. Bučarjeve oči so podrejene tako optiki, da ne vidijo nikakršne
                     nepodobnosti med Slovenijo 1945 in Slovenijo 1990. Tudi to, kar se je dogajalo
                     v prvi Sloveniji, je mogoče uskladiti s pojmi svobode, prava in demokracije. V
                     Izjavi SNOS z dne 19. februarja 1944 o pravicah in dolžnostih slovenskega
                     ljudstva, ki so jo podpisali boljševiki Vidmar, Kidrič, Krivic in Stanovnik,
                     stoji med drugim, da je »slovensko narodnoosvobodilno gibanje po svoji vsebini
                     globoko demokratično in pristno človečansko« in je zato zapisalo na svoj prapor
                     borbo za »zakonitost, enakopravnost ne glede na spol, narodnost in raso,
                     svobodo vesti, besede, tiska, zborovanja in združevanja, nedotakljivost
                     osebnosti in stanovanja«. Čisto mogoče, da Bučar misli, da je prva Slovenija te
                     pravice tudi uveljavila.</p>
                  <p>Avtor knjige veliko govori tudi o katoličanih, ki so se pridružili OF. S tem
                     verjetno misli na krščanske socialiste in kocbekovce. V vlogi, ki so jo
                     odigrali, ne more, da ne bi videl tragičnosti. Čeprav jih je izvorno gnal
                     »osvobodilni duh«, so morali pristati na Dolomitsko izjavo, ki jih je oropala
                     polilične identitete, poleg tega pa je njihov podpis na tem papirju pomenil
                     »pristanek na bodočo komunistično Slovenijo«. Toda odgovornost za ta podrejeni
                     položaj ni na njih, ampak na »uradni konzervativni katoliški politiki«. Nekje
                     pravi, da je bilo uradno katoliško odklanjanje OF »v bistvu napad na kristjane
                     v OF«. Ti sami niso mogli ničesar storiti razen tega, »da bi v celoti zapustili
                     OF in s tem spremenili usodo Slovenije, ki je ob tedanji partijski in katoliški
                     politiki drsela v nemogoč položaj«. Če bi katoličani kot celota vstopili v OF,
                     bi tam »vse strateške pomembne odločitve morali sprejemati samo s soglasjem
                     katoliške strani, saj bi bil vsak njen del formalno med njenimi ustanovnimi
                     člani«. Za narodovo nesrečo je bila torej kriva »katoliška politika zunaj OF«.
                     Bučar se očitno še danes ne more odločiti, ali je bila partija revolucionarna
                     ali legalistična.</p>
                  <p>Cerkev ni razumela političnega položaja, ker je bila ujeta v »teokratično
                     politiko«, v »teokratično upravljanje s slovenskim ljudstvom«. To je bilo z
                     druge strani mogoče zaradi »nerazvite narodne substance«. O katoličanih, ki so
                     se uprli boljševiškemu terorju, izreče Bučar zelo kratko in resolutno sodbo: »O
                     taboru, ki se je postavil na stran nemškega nacizma, hote ali nehote, ne gre
                     izgubljati besedi. Doletela ga je usoda premagancev. Če bi prevladal</p>

                  <figure>
                     <graphic url="slike_z_67/z_67_02.png"/>
                     <head>Vodja <name type="author">Tine Velikonja</name></head>
                  </figure>
                  <p>v Sloveniji, bi enaka usoda doletela ves narod.« S tem, rahlo nerazumljivim in
                     v politkomisarski maniri izdelanim stavkom, hoče Bučar izoblikovati ideološko
                     podobo svojega nasprotnika, da ga lahko potem mirno prepusti uničenju.</p>
                  <p>Pisec nekje pravi, da se je z okupacijo postavila dilema: ali z okupatorjem ali
                     proti okupatorju. To je izmišljena dilema, izdelana v partijskih ideoloških
                     kabinah. Bučar se niti toliko ne potrudi, da bi registriral temeljno strukturo
                     druge svetovne vojne. Slovenci smo bili sicer okupirani, v resnici pa smo bili
                     v vojni. Imeli smo begunsko vlado v Londonu in je zato za nas obstajala ena
                     sama možnost: enoten odpor proti okupatorju, na način, kakor so ga realizirali
                     ostali evropski narodi. Ta način pa ni dovoljeval izkoriščanja rezistence za
                     izvedbo komunistične revolucije. Boljševiki so evropsko rezistenco ne samo
                     sabotirali, ampak minirali. Ko so napadli svoj narod na način, ki je nujno
                     zahteval odpor, odnosno orambo, so rezistenco onemogočili. Ko torej boljševiki
                     ne bi nastopili, ne bi bilo nobenega »razkola ob okupaciji«. Ta razkol je bil,
                     kot vojna sama, prinesen od zunaj in je bil arbitrarno povzročen od neke
                     prevratne skupine, ki ne bi bil nič pomenila, ko je ne bi bili podprli
                     liberalci in levi katoličani. To je <emph>crux </emph>celotnega slovenskega
                     problema. To bi tudi Bučar lahko vedel - kljub vsemu, kljub vsemu! To zadržanje
                     ima vse znake političnega zločina, in če bi imeli kaj v sebi, bi se vsi, ki so
                     kolaborirali s partijo, zanj lahko opravičili. In zelo bi morali premisliti,
                     katere besede bi uporabili, da bi jim bilo odpuščeno.</p>
                  <p>Da bi pisec mogel razviti apologetiko boljševiške rezistence, je moral
                     ideološko prirediti ne samo strukturo celotne vojne, ampak tudi danosti, ki so
                     se uveljavile v Sloveniji. Poleg tega pa je moral ponarediti moralne izkaznice
                     sil, ki so bile udeležene v državljanski vojni, ki je nastala po boljševiški
                     agresiji. Ko je totalitarna država postala dejstvo, so sile, ki so sodelovale
                     pri njenem nastanku, namesto da bi se uprle in popravile, kar so storile, raje
                     pobirale bonitete, ki so padale s totalitarne mize. V Sloveniji ni bilo - z eno
                     ali dvema izjemoma - disidentov. Zato je Bučarjeva trditev, da je bil »duh
                     upora in samozavesti, ki se je skoval med vojno«, tisti, ki je komunistom
                     iztrgal samostojno državo, morala biti iz nečesa zvita - mogoče iz trte.
                     Nasprotno, z nastopom totalitarne države se je začelo nekaj, česar prej
                     praktično nismo poznali: začela se je vsesplošna <emph>kolaboracija</emph>.
                     Zato smo tako poškodovan narod, kot so <emph>ad oculos</emph> pokazale
                     volitve.</p>
                  <p>Že zelo površen pogled na Slovenski zbornik MCMXLV, DZ 1945, nas opozori na
                     nekaj mest, ki nam te klavrne razmere ilustrirajo.</p>
                  <p>Na primer: <emph>Bogo Grafenauer, OF v slovenskem narodnem razvoju:</emph>
                     »Končno nam pa analiza dosedanjega slovenskega razvoja dokazuje še neizogibno
                     nujnost, da je slovenski narodnoosvobodilni boj nujno morala kot osrednja in
                     najmočnejša gonilna sila voditi slovenska komunistična partija. Ta je namreč
                     najdoslednejša zastopnica najmočnejšega in najnaprednejšega sodobnega
                     življenjskega sloga, ki se je razvil v Sovjetski Rusiji. Videli smo, da je tudi
                     v preteklosti vsako tako gibanje rodilo Slovencem pozitivne sadove. OF pod
                     vodstvom komunistične partije je dalo večjega od vseh prejšnjih.
                        <emph>Ustvarila je slovenski narod v pravem pomenu besede.«</emph> (poudarek
                     avtorjev)</p>
                  <p>Ali na primer: <emph>Edvard Kocbek. Osvobodilni boj in svetovni nazor:</emph>
                     »Poleg tega so na Slovenskem dejansko ustvarjeni pogoji za osnovno človeško
                     ubranost.«</p>
                  <p>Ali na primer: <emph>Lojze Ude, Verska komisija:</emph> »Pri nas Slovencih tudi
                     protiverske propagande ne vodi nihče.«</p>
                  <p>Apologetski tenor knjige se kaže tudi v tem, da pisec domala ne omenja
                     političnih umorov, posameznih, skupinskih in množičnih, ki so se razdivjali po
                     medvojni in povojni Sloveniji. Zdi se, da je ali take čudi, da se ga nasilje,
                     kri in trpljenje ne dotakne - komaj verjetno -, ali pa je začutil, da bi, če bi
                     dovolil, da bi te stvari vstopale vanj v vsej človeški zahtevnosti, moral
                     napisati drugačno knjigo. Res, kako je mogoče, da njegova človeška občutljivost
                     ni ob tem močneje vzvalovala. Ko je bil zgodovinar Tony Judt v nekem nedavnem
                     intervjuju vprašan, ali je z naslovom zadnjega poglavja svoje velike knjige
                        <emph>Po vojni</emph>, ki mu je dal naslov <emph>Spomini iz
                        mrtvašnice</emph>, hotel povedati, da so ti spomini temelj nove Evrope,
                     odgovoril: »Holokavst je velikanskega pomena za identiteto Zapadne Evrope.« Ob
                     tem se vprašamo, kdaj se bo slovenska elita zavedela, da je to, čemur z
                     metaforo pravimo Kočevski Rog, velikanskega pomena za identiteto slovenskega
                     naroda. Kako to, da Kočevski Rog ostaja neopazen, saj vpije, mar ne? Saj vpije!
                     Ali je kdo že premislil, koliko tvegamo, ko tega vpitja nočemo slišati?</p>
               </div>
               <div type="div3">
                  <head>Krščanstvo - ovira za polastitev družbe</head>
                  <p>Druga stvar, ki je volitve spremenila v demonstracijo slovenske vdaje
                     postboljševiški hegemoniji, pa je sovraštvo do krščanstva in</p>
                  <p>Cerkve - sovraštvo, ki presega vse možne racionalne razloge in zato ne moremo
                     reči, da ga razumemo. Samo je, samo vsepovsod je! Ko so po volitvah novinarji
                     hodili po cestah in z mikrofoni lovili ljudi in jih spraševali, zakaj so
                     volili, kakor so volili, je vsak drugi ali tretji odgovoril nekaj od
                     naslednjega: Nočem, da bi Cerkev vodila našo državo. To smo se najbolj bali, da
                     bi Cerkev vse dobila nazaj. Cerkev se je preveč vmešavala v državo.</p>
                  <p>Nikoli ne bomo vedeli, kje so bili ti stavki narejeni ali katera sestavina
                     slovenske duše jih je izrekala, vemo pa, da so bili vzpodbujevani. Vemo, da je
                     naš slovenski čas izdelal prostor zanje. Evropsko razumevanje države in Cerkve
                     jih ne opravičuje. O tem je neki znani evropski sociolog nedavno rekel tole:
                     »Evropski vzorec soobstajanja med državo in Cerkvijo temelji tradicionalno na
                     medsebojnem omejevanju. Ta vzorec temelji na določeni politični tradiciji in na
                     določeni religiji. Krščanstvo se je - kar ga dviga nad vse druge religije - že
                     zelo zgodaj povezalo s filozofijo in si tako pridobilo možnost kritične
                     refleksije. Iz tega se je razvilo osnovno razmerje: država omejuje samo sebe z
                     ustavo, Cerkev omejuje samo sebe s svojim teološkim samorazumetjem.« A čeprav
                     so odnosi načelno čisti, so pri nas napadi na krščanstvo in Cerkev tako pogosti
                     in tako rabiatni, da dajejo pečat sedanjemu slovenskemu času.</p>
                  <p>Sabina Obolnar, urednica Delove priloge Ona, je 18. septembra uporabila uvod te
                     publikacije za obračun s papeževem obiskom v Avstriji. Ko besedilo preberemo,
                     pomislimo, kako bi Benedikt XVI. to gospo šele vrgel iz tira, če bi obiskal
                     Slovenijo, če jo je, ko g aje gledala na sosedovem dvorišču tako rekoč, tako
                     zdelal. Kot ženski - varčni, je videti - ji ne moremo zameriti, da jo je
                     vznemirila njegova oprava, vredna »nekaj tisoč evrov«. Huje se ji je zdelo to,
                     da je Evropejcem »žugal«, da je, čeprav sam »silovito modno oblečen«, cinično
                     oznanjal uboštvo in si izmišljal druge neokusnosti, ki so potem »v paketu
                     grmele z dunajskih prižnic«. Šel je tako daleč, da se je vtikal v zasebno
                     življenje katoličanov in jim predlagal, da kdaj »preberejo deset božjih
                     zapovedi«. Tako je manipuliral z ubogimi avstrijskimi katoličani, zlasti in
                     posebej pa takrat, ko se je neznanstveno vtikal v evolucijo. Šele ko je začel
                     lamentirati nad pomanjkanjem resnice v današnjem svetu, se je gospe Obolnar -
                     ali Obolnarjevi, varneje bo Obolnar - zazdelo, da bi se lahko strinjala - a le
                     »pogojno«! To se pravi, ko ga ne bi imela na sumu, da mož, škandalozno, misli
                     na svojo resnico. Če bi govorili na primer o več resnicah, kot to dela</p>

                  <figure>
                     <graphic url="slike_z_67/z_67_03.png"/>
                     <head>Sodba je že spisana <name type="author">Vlastja Simončič</name></head>
                  </figure>
                  <p>dr. Spomenka Hribar, bi bila seveda druga stvar. Papež Benedikt XVI. je seveda
                     govoril o resnici, ki nosi človeka - takega človeka, ki je bil v stanju
                     postaviti in nositi civilizacijo. V 20. stoletju smo šli skozi take skrajnosti,
                     da bi morali to razumeti. Pokazano nam je bilo, da je civilizacija tudi
                     prostor, v katerem nastopajo od časa do časa besi - vedno bolj čutimo, da jim
                     je Dostojevski dal pravo ime - in se spustijo s svetom v igro, ki jo je
                     koncipirala dramaturgija laži in zločina. Po vsem, skozi kar smo šli, bi nas
                     papeževo vztrajanje na resnici, moralo notranje zaposliti. A očitno obstajajo
                     ljudje, ki jih, če česa ne razumejo, zgrabi paničen strah, da z njimi
                     manipulirajo. Zato se zatekajo k preprostejšim naukom.</p>
                  <p>Po papežu je Avstrijo obiskal dalajlama in zamorjeni Avstrijci so spet
                     zaživeli. Pokazal jim je zanesljivo pot do sreče - azijsko pot, zgrajeno na
                     znanosti. O tem nas je poučila druga Delova novinarka Barbara Kramžar. Takole
                     pravi: »Znanstveno merjenje predelov možganov, kjer naj bi domoval občutek za
                     srečo, je namreč pokazalo, da je ta predel najbolj razvit pri budističnih
                     menihih, še posebno pri tistih, ki veliko meditirajo, spremembe pa se menda
                     kmalu pokažejo tudi pri začetnikih«. To, vidite, pa je nekaj čisto drugega, kot
                     je papeževo besedičenje »brez lastnega zgleda« ali pa tega, kar od časa do časa
                     »spesni« na Brezjah kardinal Rode. Za tem stoji znanost!</p>
                  <p>Veliko ljudi je letošnji Veliki šmaren presenetil. Romarske kraje - tudi manjše
                     - je obiskalo na deset tisoče ljudi. Kaj to v resnici pomeni, ne vemo prav
                     dobro, vemo pa, da so bili novinarji, ki se uvrščajo za postboljševiške
                     prapore, pohujšani. Kako zelo so bili ranjeni, so poizkušali izrazili v svojih
                     poročilih in priložnostnih razmišljanjih: da se je Cerkev »znova odločno
                     zavihtela na politični oder«: da »zahteva zase vse. kar ji prej ni bilo
                     dovoljeno« (pisec, nasprotno, bi očitno rad nazaj vse, kar mu je prej bilo
                     dovoljeno); da so ljudje prav nedisciplinirano prihajali od vsepovsod in da se
                     je celo na odročnem Ptuju slišalo »dolenjsko zategovanje«; da so »nabijali vsi
                     zvonovi krščanstva«; da so vsepovsod ponujali »zaščitno blagovno znamko
                     Križanega«; da je to bil »vrhunec klerikalne marketinške operacije«; da sploh
                     ni bilo »nikjer miru«. Ker škofi v pridigah niso uporabljali besedi, ki bi jih
                     bilo mogoče politično interpretirati, so se frustrirani novinarji zatekli k
                     nekdanjemu kardinalu Rodetu in slovenski Cerkvi dajali za zgled Mehiko, kjer
                     duhovnikom, hvalabogu, ni dovoljeno voliti. Neposredno zvezo z volitvami pa ima
                     namigovanje na totalitarni značaj, ki ga imajo Krščanska demokracija, Karitas
                     in Opus Dei. (Delo: Branko Soban. Franc Milošič, 16. 8.: Dnevnik: Ervin
                     Hladnik-Milharčič, 16. 8.)</p>
                  <p>Napadi na krščansko kulturo niso ustvarili samo ugodnega ozračja za zmago
                     kandidatov, ki jih je protežirala kontinuiteta, ampak razkrivajo tudi
                     protidemokratični vzgon novo-levičarskih zelotov. S tem so nam povedali tudi
                     to, česar nikakor niso hoteli: da žalujejo za časi, ko represija boljševiškega
                     totalitarizma krščanstvu ni dovoljevala vstopa v javni prostor. Svojo, iz
                     drobovja izhajajočo mržnjo do krščanstva so mogli tešiti - ker ga že v nobenem
                     primeru niso mogli uničiti - le tako, da so ga videli sistematično zatiranega
                     in po-niževanega. V tem so videli osnovni pogoj za uspešno politiko svojih
                     gospodarjev - pa tudi za svoj duševni mir.</p>
                  <p>Protikrščanski impetus slovenske novolevičarske žurnalistike presega vlogo, ki
                     jo kažejo reference na pravkar minule volitve. Njegove energije so večje in
                     globlje. V potisnih silah njegovega vzgona je zaobseženo to, kar je lastno
                     vsakemu barbarstvu: nezmožnost soobstajanja s počelom kulture. Kultura namreč
                     pomeni gojenje, oblikovanje, samoobvladovanje, skratka, manifestacijo
                     človekovih ustvarjalnih sil. Naj nam bo dovoljeno za ilustracijo te točke
                     poklicati na pomoč Gunhild Kübler, prevajalko poezije ene od treh, štirih
                     največjih pesnic vseh časov Emily Dickinson. V uvodu k dvojezični izdaji njenih
                     pesmi pravi: »Danes živimo v hitrih, mrzlih časih. Ne samo da nam je postalo
                     sumljivo vsako poudarjanje čustev, ampak so naši jeziki na tem, da se počasi
                     izpraznijo. Nekatere besede, kot je na primer <emph>duša</emph>, je zunaj
                     organizirane religije komaj še mogoče uporabiti. Vedno teže postaja s tako
                     izpraznjenim jezikom dvigniti se nad potrebe gole vsakdanjosti.« (Emily
                     Dickinson, Poems - Gedichte, str. 544)</p>
                  <p>Degenerativni procesi v kulturi so se že tako razširili, da nismo več sposobni
                     postavljati si velikopoteznih vprašanj. Priče smo redukciji relevantnega sveta
                     na perspektivo mravlje. Ko je že navedena Sabina Obolnar govorila o umoru
                     Gorazda Čamernika pred diskoteko Global (Ona, 16. okt.) in izrazila upanje
                     oziroma zahtevo, da končno izvemo, »zaradi koga je moral umreti 20-letni
                     Gorazd«, se v njej ni sprožila najpreprostejša kulturna asociacija, ki bi jo
                     spomnila na to, da bi morala še mnogo glasneje zahtevati, da končno izvemo,
                     zaradi koga je moralo umreti v prvih desetih dneh junija 1945 12.000 fantov, ki
                     niso bili dosti starejši, če sploh, od Gorazda Čamernika. Toda podoba je, da je
                     duhovno vezje, ki bi omogočilo, da bi se v njej to vprašanje pojavilo, že
                     odmrlo. A pri vsej stvari je zares važno nekaj drugega. Ne Sabina Obolnar ne
                     noben drug in sploh nihče, ki je o tej stvari spregovoril v javnosti, ni
                     postavil najbolj naravnega vprašanja: Zakaj pa so varnostniki sploh potrebni?
                     Ali je normalno, da na primer zabave varujejo varnostniki? Predsednik zbornice
                     za posebno varovanje, Marjan Pišek, nam je zaupal, da »panoga v Sloveniji
                     zaposluje 6.000 ljudi«. Kje pa smo, kakšno državo oziroma ljudi pa imamo, bi se
                     lahko vprašali s Ciceronom. Sabina Obolnar ni začutila v sebi niti nastavka
                     tega vprašanja. Če bi ga, bi seji papeževi nagovori v Avstriji mogoče pokazali
                     v drugačni luči. Kakšno družbo pa nam bodo nazadnje ustvarile te gospe? Tako,
                     da bo v restavraciji poleg natakarja ob tvoji mizi stal še varnostnik? Čisto
                     mogoče je, da je religija tista prvina družbene zavesti, ki preko kulturnih
                     transmisij pogojuje obstoj celostnih vprašanj. Tega ne vemo izkustveno, ker
                     družbe povsem zunaj dometa religije še ni bilo. Mogoče bodo ljudje to nekoč
                     vedeli. Le upati smemo, da ne bo prepozno.</p>
               </div>
               <div type="div3">
                  <head>Živeti v resnici</head>
                  <p>Tu ne moremo mimo vprašanja, zakaj si zavestno postavljamo meje - ne
                     postavljajo nam jih drugi, postavljamo si jih sami. Kdaj smo ideal integralnega
                     človeka zamenjali za ideal limitiranega človeka? Ko je ocenjevalna žirija
                     podelila dokumentarcu <emph>Otroci s Petrička</emph> prvo nagrado, je svojo
                     gesto upravičila tudi s tem, da »film nikakor ne more postati objekt politične
                     instrumentalizacije«. Izraz »politična instrumentalizacija« v preprosti
                     slovenščini pomeni, da iz njega ne izhaja, kdo so bili ljudje, ki so zagrešili
                     tisti zločin zoper človeštvo, od kod so prišli in kakšno vlogo so tudi sicer
                     odigrali v zgodovini. A zakaj taka samozaščita: <emph>veste, saj ne mislimo nič
                        hudega</emph>. Ali si lahko zamislite na svetu žirijo, ki bi utemeljila
                     nagrado dokumentarcu o Auschwitzu s tem, da je njegova odlika v tem, da
                     »nikakor ne more postati objekt politične instrumentalizacije«.</p>
                  <p>V intervjuju z Miranom Zupaničem, avtorjem dokumentarca <emph>Otroci s
                        Petrička</emph>, je urednica kulturnega bloka Dela Ženja Leiler (20. okt.)
                     sicer z zadovoljstvom ugotovila, da je vedno več filmov in knjig, ki presegajo
                     črno-bele predstave, »politični prostor in tudi prostor javne intelektualne
                     debate pa še kar naprej vztraja pri hranjenju enih in drugih okopov«. Kaj to
                     pomeni, »branjenje enih in drugih okopov«? Ali smo v istem položaju? Ali
                     urednica, ki nas tolikokrat potolaži s kulturnim besedilom, v tem primeru ni
                     opazila razlike med jezikom Borca, TV 15, Svobodne misli. Zbornikov 1945 in
                     2007 na eni strani in na primer Zaveze na drugi? Celostna interpretacija ni
                     možna zunaj zgodovinskih koordinat.</p>

                  <figure>
                     <graphic url="slike_z_67/z_67_04.png"/>
                     <head>Obtoženci so že izbrani <name type="author">Vlastja
                        Simončič</name></head>
                  </figure>
                  <p>Vse priznanje pa gre avtorici intervjuja za to, da je omogočila Miranu Zupaniču
                     povedati besede, katerih odličnost ne zaostaja, v neki drugi kategoriji, za
                     odličnostjo njegovega filma. Rekel je naslednje: »Vendar pa je televizija, vsaj
                     pri nas, nagnjena k temu, da družbene napetosti, ki jih dokumentarec lahko
                     identificira, blaži. Morda je to dediščina socialističnega programskega
                     koncepta, ko je bila televizija kot velik likalnik, ki mora vse družbene gube
                     polikati v lep, raven prt brez madežev. Zase lahko rečem, da sem imel pri
                     urednikih nacionalne televizije vedno podporo. Vendar pa so tudi oni ujeti v
                     sistem, ki preprosto ne dopušča ekscesa. Ekscesa v smislu, da bi mi, gledalci,
                     videli nekaj, česar sicer ne vidimo, razmišljali o nečem, o čemer drugače ne
                     razmišljamo, in morda celo kaj od tega razumeli.«</p>
                  <p>Gre torej za osnovno dilemo: živeti v laži ali živeti v resnici. Ko je Václav
                     Havel svojim ljudem pokazal pot iz totalitarizma, je postavil prvo geslo:
                        <emph>Živeti v resnici</emph>. Ko so leta 1988 ljudje dneve in dneve
                     demonstrirali pred kasarnami na Roški cesti, smo bili ob tem vsi prebujeni in
                     srečni, a še danes ne vemo, kaj jih je takrat pravzaprav gnalo. Ali je bila to
                     volja, <emph>živeti v resnici</emph>? Stran od Balkana, to že; ven iz
                     totalitarne zgradbe, ki se je podirala, to že. Toda živeti v resnici? Že čez
                     nekaj let so - morda taisti ljudje - dokazovali, da je tisto moralo biti nekaj
                     drugega.</p>
                  <p>Take misli nam prihajajo, ko se izpostavljamo vprašanju, kdo je postavil
                     prostor, v katerem so na teh volitvah zmagali ljudje, ki se tako zelo trudijo,
                     da ne bi stopili na pobočja, ki nanje sije resnica - ki se s tako strastjo in s
                     tako iznajdljivostjo ženejo za tem, da bi ostali v svetu dvojnih senc.</p>
               </div>
               <div type="div3">
                  <head>Prezir do ponižanih in žaljenih</head>
                  <p>Evald Flisarje pisatelj z renomejem, ki ga je že pripeljal na mesto predsednika
                     pisateljskega društva. V Literarni obrekovalnici (Delo, 5. sept.) pa se je
                     njegova občutljivost razodela tako, da je možnost nacionalne katastrofe videl v
                     tem, da »zdrsnemo v brezno absurda, ki je zazijalo pod nami ob preštevanju
                     nedavno odkritih trupel v tezenskem strelnem jarku«. Soočati se moramo z
                     »obsedenostjo manjšine (morda zgolj peščice posameznikov), ki skuša z brskanjem
                     po kosteh ... skovati kapital za to ali ono opcijo na domačem političnem
                     prizorišču«. Velika večina sedanjih Slovencev nima s tem, »kar se je godilo med
                     vojno in takoj povojni«, nič. Vse, kar bi dopustil pobitim žrtvam, je »skromen
                     nagrobni spomenik, na katerem bi pisalo: naj počiva v miru«. V zadnji</p>

                  <figure>
                     <graphic url="slike_z_67/z_67_05.png"/>
                     <head>Mi smo bili kmečka vstaja</head>
                  </figure>
                  <p>analizi je tako govorjenje »zdrs v brezno«, ki se imenuje denunciacija
                     Antigone. Nekaj podobnega je za 60-letnico priključitve Primorske k matični
                     domovini Sloveniji rekel dr. Janez Stanovnik: »doma premetavamo kosti in delamo
                     iz tega politični šov«. (Delo, 10. sept.) Toda dr. Janez Stanovnik se je 40 let
                     kalil v boljševiški partiji in je sedaj predsednik organizacije partizanov,
                     Evald Flisar pa je pisatelj. Kaj je pisatelj? Sprijaznili smo se s tem, da je
                     pisatelj lahko tudi zločinec, ki po boljšem spoznanju (skrbno zaklenjenem v
                     zasebnosti srca) piše visoke moralne humanistične traktate. Sedaj pa vemo, da
                     je pisatelj lahko tudi človek, ki ni v stanju premisliti zgodovine svojega
                     naroda - zgodovine jezika, ki je osnovno orodje njegovega poklica. Mogoče bo
                     Flisar na katerem od svojih naslednjih obiskov na Sumatri - v inspirativnem
                     ambientu pragozdov - našel misel, ki mu bo povedala, da je nerazumetje
                     zgodovine defekt, ki bi mu utegnil vzeti moralni status pisatelja.</p>
                  <p>Peter Kolšek ni pisatelj, ampak pesnik (ki si sicer služi vsakodnevno brašno
                     kot Delov novinar, kulturni, seveda). Tudi njega, »kot večino kompetentnih
                     ljudi«, dejstvo, da so »avgusta izvensodno pokončani in nepietetno zakopani
                     mrtveci s pomočjo komisije za prikrita grobišča <emph>prilezli iz štajerskih
                        rovov</emph>«</p>
                  <p>(poudaril pisec uvodnika), kot pripadnika »s popkulturnimi in digitalnimi
                     dražljaji« prepojene generacije, ni vrglo iz ravnotežja. Ni ga prizadelo bolj
                     kot malo večje »monsumsko deževje«. Politično je namreč ta zadeva »več kot
                     postana«. Sploh se imajo s temi stvarmi pravico ukvarjati samo tisti, ki so jih
                     doživeli. Tudi rojeni po Auschwitzu in Stalinovi Sibiriji se za te reči niso
                     menili, čeprav se je »duh obojega, pomešan s katranom prenove, še plazil za
                     sivimi vogali«. Pesnik! Najbolj pa ga, kot pesnika seveda, bolijo spremljajoče
                     okoliščine: zlonamerno širjenje naše katastrofične podobe in »diskreditacija
                     slovenskega partizanstva«, ki stoji za vsem in je pravi namen tega početja. K
                     sreči grejo klevete, kot je tista, da je Slovenija največje evropsko grobišče
                     druge svetovne vojne, mimo brez pravega odmeva. Hvalabogu, saj to ni slogan, s
                     katerim bi lahko šli v veliki svet, poleg tega pa se doma umetno vzdržuje
                     ozračje državljanske vojne. Na koncu se znajdemo ob stavku, ki ga,
                     nenapisanega, preberemo takole: za nedisciplinirane ljudi, ki nekaj govorijo o
                     množičnih partizanskih zločinih, bi bil še najbolj priporočljiv ponovni »zdrs«
                     v totatlitarizem - v naloženo askezo totalitarnega molka.</p>
                  <p>Govorimo o tem, kako se z vedno novimi injekcijami vzdržuje stanje, ki ga je
                     ustvarilo</p>

                  <figure>
                     <graphic url="slike_z_67/z_67_06.png"/>
                     <head>Prve žrtve <name type="author">Franc Hrovat</name></head>
                  </figure>
                  <p>petdesetletno ideološko nasilje. Število ljudi, ki sodelujejo v teh akcijah, je
                     impozantno. Še bolj važno pa je to, da se, kakor med vojno, tudi sedaj pred
                     ničemer ne ustavijo - tudi ne pred mrtvimi in njihovimi grobovi. In gospodje iz
                     agencije za posvečenost mrtvih, v njenem nadzornem odboru sedi, če se prav ne
                     motimo, tudi akademik dr. Tine Hribar, pri tem molčijo. Tudi takrat, kadar se
                     izza okopov poženejo pesniki in pisatelji - pastirji besede. Vsi oziri so
                     padli, vse, kar nas je Evropa naučila v dvatisoč letih, je šlo rakom žvižgat,
                     ribam gost. Cilj je en sam: držati ljudi v magnetnem polju ideologije, kjer
                     bodo vedno dosegljivi za impulze novolevičarskih elit.</p>
               </div>
               <div type="div3">
                  <head>Postavljanje ideološkega prostora </head>
                  <p>V eno od vaj za vzdrževanje tega stanja se je spremenila tudi Tarča, oddaja na
                     nacionalni televiziji 10. oktobra, ki je hotela govoriti o Zakonu o žrtvah
                     vojnega nasilja. Oddaja je tekla tako, da o stvári sami gledalci na koncu nismo
                     vedeli nič več kot na začetku, v ušesih pa so nam odmevale neke besede in
                     formulacije, ki so se kot skrbno narejeni šivi pojavljale v tkanini in se
                     sestavljale v nezgrešljiv vzorec z ideološkim sporočilom. Kar naprej se je
                     govorilo o partizanih in Angloameričanih kot o enem pojmu, nič pa o tem, ali so
                     partizani izvajali tudi teror nad Slovenci kot zavezniki Angloameričanov: o
                     tem, da je bilo nasilje okupatorja nelegitimno, nasilje tistih, ki so se borili
                     za svobodo, pa legitimno, pri čemer se nikomur, tudi voditeljici ne, ni zdelo
                     vredno, da bi dešifriral besedo »svoboda«; vmes pa kar naprej o
                     kolaboracionistih in izdajalcih - po spremljajočem fotografskem materialu ni
                     bilo nobenega dvoma, da so to bili domobranci - ki morajo biti izključeni iz
                     zakonodaje, ki ureja zadeve žrtev. Da bi zagotovila ideološko fakturo oddaje,
                     je voditeljica Lidija Hren na koncu še enkrat vprašala navzoče, če je prav
                     razumela njihova stališča, »da med žrtve vojnega nasilja ne sodijo pripadniki
                     domobranske vojske in izdajalci, da je kolaboracija izključena«. V takem ključu
                     je tekel ta večer. In takih večerov je bilo v naših sedemnajstih letih nekaj
                     tisoč; če pa vzamemo v poštev celotno kariero totalitarne Slovenije, pa na
                     desettisoče in stotisoče. To dejstvo nam nekoliko razloži, zakaj so ljudje na
                     predsedniških volitvah volili, kakor so volili. S tem pa nikakor nočemo reči,
                     da bi si Slovenci zaradi njih smeli dovolili, da se nam vzame duhovni status
                     političnega ljudstva! Tudi ne, če upoštevamo kampanjo, ki je tekla, kakor jo je
                     intoniral Mitja Gaspari, ko so ga vprašali, kakor razume medvojni čas: »Eni so
                     se odločili za domovino, drugi pa so se odločili drugače.« Drugače - to se
                     pravi, <emph>proti domovini</emph>. Saj bi morali vedeti, da tako pokvarjenega
                     stavka niso že dolgo slišali - kljub vsemu.</p>
               </div>
               <div type="div3">
                  <head>Volitve</head>
                  <p>Pomen letošnjih predsedniških volitev ni v razporeditvi moči v državi, ampak v
                     tem. da so razkrile, kakšna je slovenska politična družba (body politic).
                     Njihova vrednost - pa tudi zanimivost - je v tem, da so pokazale, kakšno
                     stopnjo demokratske emancipacije smo dosegli ali, drugače povedano, do
                     kakšne</p>

                  <figure>
                     <graphic url="slike_z_67/z_67_07.png"/>
                     <head>Naščuvani oblaki nad cerkvijo <name type="author">Mirko
                        Kambič</name></head>
                  </figure>
                  <p>mere smo sanirali svojo totalitarno poškodovanost. Jemati jih moramo torej kot
                     dobrodošel eksperiment, ki nam bo, če bomo njegove vrednosti prav izračunali,
                     povedal, do katere mere smo upravičeni misliti, da smo pri sebi. (Predstavljamo
                     si, da si dr. Igor Lukšič že mane roke v pričakovanju vznemirljivega dela.
                     Upamo tudi, da bo to pot svoje sodelavce za medijsko delo plačal po sindikalnih
                     načelih.)</p>
                  <p>Preden pridemo k bistvu, je treba le povedati, da so bile to volitve, ki so
                     jih, kot pričakovano, izpeljali mediji. Imamo sicer republiško volilno
                     komisijo, a je to končno samo pisarna. Novinarji, zlasti televizijski, pa so
                     določali miselne okvire, v katere so kandidati vdano vstopali in od tam pridno
                     odgovarjali na vprašanja. Vprašanja pa so novinarji postavljali takšna, kakršna
                     so mogla nastati v dometu misli, s katero razpolagajo, in takšna, ki so skrbela
                     zato, da kandidati ne bi mogli načenjati globljih vprašanj naroda in države.
                     Bilo nam je ob tem, kakor da prisostvujemo zaključnemu izpitu na tečaju za
                     državne hišnike. Le na POP TV so se nekoliko razvneli ob Rozmanu in Janši,
                     potem pa so tudi oni padli nazaj v splošno duhovno letargijo. Videlo se je
                     tudi, da novinarjem ni do šale. Dajali so podobo hudih učiteljic, s kakim hudim
                     nadu-čiteljem vmes. Če omenim za ilustracijo samo to, da je gospa s POP TV,
                     govoreč o Peterletovem porazu, pripomnila, da mora biti njegova žena »precej
                     poklapana«. Tako je to potekalo.</p>
                  <p>Tudi omizja učenih analitikov, ki so jih razni studii klicali, da bi nam
                     razložili globlji pomen volitev, se niso dala prav prebuditi in so se raje
                     zadrževala v nizkem ključu. Nekoliko nas je presenetil Makarovič: »Ne bo tako
                     pomembno to, kaj se bo dogajalo, ampak kakšna bo konstrukcija tega, kar se bo
                     dogajalo.« Torej interpretacija.</p>
                  <p>In kaj so volitve povedale o Slovencih? Povedale so. da se nismo postali
                     politična družba, ki ima sebe v svoji lasti. Izkazalo se je, da smo v lasti
                     drugega. Bistveni premik od leta 1990 še ni bil narejen. Ko je takrat Demos
                     pripravljal prebiscit, se je zelo potegoval za to, da bi zadostovala navadna
                     večina. Razpoloženje med ljudmi je bilo takšno, da se jim je še ta zdela komaj
                     dosegljiva. Marsikdo se še spomni, da so predstavniki kontinuitete hodili v
                     parlamentu pred mikrofon in se norčevali iz Demosovih poslancev: Kako malo
                     zaupate svojemu ljudstvu! Potem pa seje dobrih deset dni pred volitvami zgodilo
                     nekaj, kar nas je temeljito streznilo. Komunisti so opustili</p>

                  <figure>
                     <graphic url="slike_z_67/z_67_08.png"/>
                     <head>Slovenija 1991 <name type="author">Damir Sedlak</name></head>
                  </figure>
                  <p>svojo dotedanjo dvoumno politiko in se deklarativno izrekli za samostojnost -
                     in plebiscit je bil izglasovan s skoraj 90 %. To je bil zlovešči znak, kako
                     trdno imajo v rokah slovensko dušo. Zares verjeti pa tega niti tedaj nismo
                     mogli. Moralo je potem slediti še mnogo dokazov, da smo končno uvideli, kako
                     poškodovan narod smo Slovenci izšli iz totalitarizma. Sedemnajst let pozneje se
                     je na nekih volitvah pokazalo nekaj podobnega. Kandidat, ki ga je takorekoč v
                     zadnjem trenutku podprla postboljševiška levica, ni sicer dobil 90 %, dobil pa
                     jih je 70 %. Na neki način in iz nekih razlogov čar še ni minil. Nobena
                     realnost ni odvrnila ljudi, da ne bi sledili tistim, ki so vezani na
                     totalitarno tradicijo. Ni zmagal Danilo Tiirk, zmagala je levica, kot je po
                     volitvah zmagoslavno zaklical Pavle Gantar.</p>
                  <p>Nobena izkušnja ni pomagala, nobeno pohujšanje. Popolnoma so ljudje pozabili,
                     da so se tisti, ki so nekoč živeli od ideologije (s katero so se polastili
                     države in jo izkoriščali), potem ko je država zaradi brezobzirnega izkoriščanja
                     bankrotirala, polastili stečajne mase in se spremenili v kapitaliste. Kot
                     smešne žrtve političnega mazohizma so jih še naprej nagrajevali. Politika je
                     postala farsa.</p>
                  <p>Peterle je v kampanjo uvedel osamosvojitev in ustanovitev države - in ni uspel.
                     Ali ni to čudno? Kako to, da se ljudje niso pozitivno odzvali na to, da imamo
                     svojo državo. Še nekaj minut prej si na tako razkošje niti pomisliti nismo
                     upali. Od te zavesti bi vendar lahko živeli - če bi kaj dali nase, če bi imeli
                     kaj spoštovanja do sebe. Od kod ta indiferentnost? Spet seje izkazalo, da ne
                     živimo iz svoje pameti, ampak iz premetenosti tistih, ki so nas imeli nekoč v
                     lasti. Oni pa to državo sovražijo, ker jih neprestano spominja na zgodovinski
                     poraz. Mrzijo jo, a hkrati dopuščajo, ker jo potrebujejo - ne zato, ker je
                     prostor narodovega prebivanja, ampak zato, ker je zaželjeno orodje moči. Ko pa
                     so prišli tisti. ki so državo postavili, in prosili ljudi, naj jim omogočijo,
                     da bodo mogli poskrbeti za to, da bi njene osnovne institucije v polno
                     zaživele, so jih ljudje ignorirali in se uklonili volji tistih, ki države ne
                     marajo.</p>
                  <p>Nadalje. V tednu pred volitvami je nacionalka predvajala dva dokumentarca:
                     ponovila je <emph>Moč preživetja</emph> in premierno predstavila <emph>Otroke s
                        Petrička</emph>. Ko smo ju gledali, smo si rekli, to sta dva moralna sunka,
                     ki nikakor ne bosta ostala brez posledic. Njuno sporo-</p>

                  <figure>
                     <graphic url="slike_z_67/z_67_09.png"/>
                     <head>Marija s plaščem <name type="author">Simon Dan</name></head>
                  </figure>
                  <p>čilo je bilo takšno, da bi se »kamen razklo«, Slovencev pa, kakor se je pozneje
                     pokazalo, nista premaknila. Po teh dveh večerih se je dramatično pokazalo, kdo
                     je kdo, a nič. A zakaj se tako čudimo? Ali ne vemo iz svoje izkušnje, da so v
                     zgodovini možne dobe. ki tečejo zunaj razuma - kakor da bi se bil razum iz njih
                     izselil; da obstajajo črne luknje ne samo v neskončnih in strašljivih prostorih
                     vesolja, ampak tudi v zgodovini, ki je čas človekovega prebivanja na
                     zemlji.</p>
                  <p>Nemci se lahko postavljajo z največjimi imeni v literaturi, filozofiji, glasbi,
                     zgodovinopisju; polovico vseh Nobelovih nagrajencev v znanosti je bilo nekoč
                     njihovih: in vendar so leta 1933 s 40 % izvolili Hitlerja, čeprav je bil nor in
                     je to lahko vsakdo videl. In ko je po anšlusu 1938 prišel na Dunaj, ga je
                     pozdravilo dva milijona Avstrijcev. Ko je dan po priključitvi poznejši obirski
                     župnik Tomaž Holmar kot običajno stopil v vaško gostilno in pozdravil Grüss
                     Gott, so kmetje vstali in po hitlerjansko stegnili roke: Gospod župnik, odslej
                     bomo tako pozdravljali. In ko je vikar Ignacij Nadrah na ljubljanskih Žalah
                     pokopaval dr. Lamberta Ehrlicha, ki so ga 26. maja 1942 umorili vosovci, je
                     izrekel besede, ob katerih človeka še danes spreleti čuden mraz: Dve tretjini
                     Ljubljančanov odobrava ta umor. Neki ljudje brez legitimacije so na cesti
                     umorili človeka, za katerega so vsi vedeli, kdo je, in je imel vse
                     legitimacije, pa ljudje niso bili toliko pri sebi, da bi vprašali morilce: Kdo
                     pa ste vi, da si to upate? Kdo pa vam je dal to pravico? Najbolj naravno
                     vprašanje na svetu! Nekaj jih je obsedlo, da niso bili več pri sebi. Po
                     Sloveniji je okoli 600 morišč. Na vsako od njih so vezani dvoji ljudje: tisti,
                     ki so morili, in tisti, ki so jih morili. Ali drugače povedano: zločinci in
                     mučenci. Vsi ti kraji so nova slovenska znamenja, ki nas nemo sprašujejo: Kam
                     se bo Slovenija obrnila, v katero smer bo šla? Kateri od zgoraj omenjeni vrsti
                     ljudi se bo dala voditi? Pred bolj resno dilemo v zgodovini še nismo stali. Ko
                     vse premislimo, nam ostane naslednje: Volitve oktobra in novembra letos so bile
                     velika učna ura.</p>
               </div>

            </div>
         </div>
         <div type="div1">
            <head>Kako se je začelo</head>
            <div type="div2">
               <head>Kako se je začelo v Dolenjskih Toplicah</head>
               <docAuthor>Ciril Armeni</docAuthor>
               <div type="div3">
                  <p>Prim. Ciril Armeni, dr. med. univ. et. dr. med. dent. sem se rodil 30. 06. 1927
                     v Dolenjskih Toplicah pri Novem mestu. Moj oče je bil organist z orglarsko šolo
                     in občinski tajnik, mama pa zastopnica Vzajemne zavarovalnice za občino
                     Dolenjske Toplice. Imela sta štiri otroke: mene, hčerko, pet let starejšo od
                     mene, eno leto starejšega in šestnajst let mlajšega brata.</p>
                  <p>Ob začetku druge svetovne vojne oz. ob propadu Jugoslavije se je jugoslovanska
                     armada z begom umikala od tedanje avstrijsko-jugo-slovanske meje proti jugu in
                     med umikanjem povzročila med dolenjskim ljudstvom velik preplah zaradi
                     nasilništva vojakov (imenovanih Četniki) med ljudmi, če niso dosegli, kar so
                     pač potrebovali. Ta preplah je povzročil tak strah, da ljudje na določenih
                     prometnicah ponoči niso upali spati po domovih. Skrivali so se po skednjih in
                     drugih gospodarskih poslopjih in zidanicah.</p>
                  <p>Občinski urad v Dolenjskih Toplicah je imel v kletnem delu stavbe občinski
                     zapor in oče nas je v noči, ko je bilo pričakovano najhujše, zaklenil v ta
                     kletni zapor, da je bil za nas brez skrbi.</p>
                  <p>Nekaj dni pred to nočjo so na občinski urad prišli k očetu določeni občani
                     (imen ne poznam) in ga prosili, naj jim izroči orožje, ki je bilo v občinskem
                     prostoru kot lastnina vojaškega urada občine. To zahtevo so izražali kot nujo.
                     da bi s tem zaščitili vas pred samovoljo teh četnikov - beguncev.</p>
                  <p>A prav to noč je prišlo do odkritja morilskega načrta spraviti prav to noč s
                     poti mojega očeta. Tako je sklenila skupina, ki je dobila orožje od njega. Eden
                     iz te skupine pa je to sporočil mojemu očetu, ki se je umaknil, prišel še
                     pravočasno k nam v občinski zapor in se rešil.</p>
                  <p>Naslednje jutro pa smo že zaslišali italijanske okupatorske kamione z vojaki, s
                     tem pa je bila preprečena zločinska namera proti mojemu očetu.</p>
                  <p>Ob znani roški ofenzivi se je oče umaknil z mojo sestro v Ljubljano. Takrat je
                     bilo ravno po moji mali maturi in je lahko starejšega brata poslal na počitnice
                     v Planino pri Rakeku, mene pa k mami domov, da ne bi bila sama.</p>
                  <p>Mama je bila namreč noseča. Z veseljem sem bil z njo. Imela sva že skoraj 80 kg
                     težkega prašiča. Ko je prihajal mamin čas, sva šla peš v Novo mesto, kjer sem
                     jo pri znancih pustil čakati, sam pa sem se seveda moral vrniti domov. Bili smo
                     razkropljena družina. Ostal sem sam s prašičem. Pa tudi to ne dolgo. Po
                     zaplembi dveh koles in očetovega motorja Cindap 250 so mi neko noč odpeljali
                     tudi prašiča. Ta se je znašel v nadaljnji reji pri bivšem županu občine Toplice
                     v vasi Obrh, kjer so redili več prašičev, namenjenih v bazo 20. Ko sem zjutraj
                     prišel v župnišče, kjer mi je sošolčeva teta, sestra in gospodinja tedanjega
                     župnika Oražma, vsak dan dajala mleko, me je vprašala, če imam še prašiča.
                     Debelo sem jo pogledal, ona pa mi je povedala, da so mi ga ponoči zaplenili.
                     Stekel sem domov. Res, svinjak je bil prazen. Čez kakšen teden ali dva meje
                     ista gospa vprašala, če vem, kje je prašič, in mi povedala, kje ga najdem. Star
                     sem bil 14 let, in ker je bila roška ofenziva, nisem imel kam iti. Ustavljen je
                     bil ves promet, tudi železniški. Obiskovati bi moral 5. razred gimnazije v
                     Ljubljani, pa nisem upal prepešačiti 75 km.</p>
                  <p>Na vsak način sem se hotel prepričati, kaj je s prašičem. Neka notranja sila
                     meje naslednje jutro pognala peš mimo vse okupatorjeve navlake v 4 km oddaljeno
                     vas Obrh. Prišel sem do županove hiše. Tam so svinjaki imeli obsežno ograjo, v
                     njej so se drenjali neznano kje zaplenjeni prašiči, med njimi tudi moj. Nisem
                     mogel verjeti, a prerinil se je k meni in me ovohaval in se me z rilcem hotel
                     dotakniti.</p>
                  <p>Stopil sem do vrat na zadnji strani hiše in brez trkanja vstopil v prostor.
                     Županova žena je sedela s skledo v naročju in zajtrkovala. Žlica ji je padla iz
                     rok, tako se je ustrašila, ko je zagledala moško bitje v civilu. Takrat namreč
                     ni bilo nikjer moškega življa. Pred italijansko vojsko so se vsi poskrili in
                     jaz sem bil neverjetna izjema. »Ne bojte se. tovarišica, saj me poznate in nič
                     zalega vam ne nameravam storiti«, sem dejal in dodal, »prišel sem samo povedat,
                     da če moj prašič, ki me je zunaj že pozdravljal, ne bo naslednjega dne v mojem
                     svinjaku, ne bom odgovarjal za vas in vse tu nakradene prašiče!« Ker se je
                     bala, da bi prašiča na poti italijanska vojska zaplenila, sva se dogovorila, da
                     jo bom na cesti iz Meniške vasi</p>

                  <figure>
                     <graphic url="slike_z_67/z_67_10.png"/>
                     <head>Armenijevi - Mama Antonija, oče Franc, hči Milena, siri Emil (pri očetu)
                        in sin Ciril</head>
                  </figure>
                  <p>nad Toplicami, kjer je sedaj osnovna šola, ob določeni uri zjutraj čakal.</p>
                  <p>S hčerko sta bili naslednje jutro točni. Prišli smo do nekdanje kovačije Sobar,
                     tam pa sta evidentno na nas že čakala oba tov. Šobarja, kovač in mesar. Videti
                     je bilo. da sta bila o moji zahtevi že obveščena. Ker sta kazala veliko
                     zanimanje, sem ju povabil bliže in dobesedno rekel: »Stopita bliže! Nekaj ste
                     ga že poredili, a ste napravili dve napaki. Ljudem govorite, da za vsako stvar,
                     ki jo kje vzamejo, dajo potrdilo in bo po vojni plačana. Mene niste niti
                     zbudili, kaj šele izdali kakšno potrdilo. Mojega ste ukradli! Drugič pa ste me
                     zelo prizadeli, češ, saj ta mule ne zna rediti prašičev, saj ima komaj malo
                     maturo klasične gimnazije.« Poudaril sem, da tu odločam jaz. »Jaz ga hranim in
                     hranil ga bom, dokler bom imel s čim, potem pa se bomo pogovarjali, kdo ga bo
                     jedel!" Potem smo ga odpeljali v svinjak in vse je bilo tiho. Jaz pa sem bil v
                     hudem strahu, kaj vse bo še sledilo.</p>
                  <p>Čez tri tedne sva ga s prijateljem iz osnovne šole demonstrativno pri belem
                     dnevu odpeljala v Vavto vas, kjer smo ga v svinjaku župnišča poredili do 120 kg
                     in zaklali.</p>
                  <p>Po koncu roške ofenziva pa se moj oče s hčerko, ki je na novomeški gimnaziji že
                     opravila malo maturo, ni hotel vrniti v Dolenjske Toplice, kar je bilo povsem
                     razumljivo. Občinski urad je odprl kar v Gornji Straži in tam opravljal vsa
                     tajniška dela za potrebe celotne občinske skupnosti. Stanovanje je dobil pri
                     vaškem zaščitniku. Mama z novorojenčkom se mu je pridružila, jaz pa sem
                     zapustil Dolenjske Toplice in se vključil med svoje.</p>
                  <p>Kmalu zatem je oče po partizanski kurirki dobil pismo svojega mlajšega brata.
                     Le-ta je iz Gorenjske s pomočjo ženine prijateljice tov. Kardeljeve, predvojne
                     sodelavke v tovarni Saturnus, pobegnil v Ljubljansko pokrajino in se tako
                     izmaknil nemški mobilizaciji. Pristal je na Rogu v Bazi 20, kjer so ga
                     uporabili za »obveščevalca«. S tem pismom, je 15 let mlajši brat očeta vabil v
                     partizane z grožnjo, da bomo sicer njegovi otroci končali na »otokih«. Pisanje
                     takega pisma so mu gotovo ukazali njegovi nadrejeni, saj take vsebine od njega
                     nismo pričakovali. Oče je na hrbtni strani v odgovor zapisal, da se mati v
                     grobu obrača zaradi njegovega početja. Takšen odgovor je šel z isto kurirko
                     nazaj tja, od koder je pismo prišlo. Šlo je v roke tistim, ki so mlajšega brata
                     uporabili za vabo, da bi na zvit način odstranili iz Dolenjskih Toplic jedro
                     dotedanje oblastne strukture, k ije bila tedanjim domačim prokomunističnim
                     naprednjakom v napoto.</p>
                  <p>Baza 20 na Rogu je spadala pod občino Dolenjske Toplice. Tu pa je bilo tudi
                     zdravilišče s toplo vodo, ki je bilo za okupatorja gotovo glavna vaba za
                     zasedbo tega kraja. Vendar</p>

                  <figure>
                     <graphic url="slike_z_67/z_67_11.png"/>
                     <head>Ciril z zaročenko Majdo v Dolenjskih Toplicah</head>
                  </figure>
                  <p>so se čez čas zaradi varnosti potegnili nazaj preko mosta na levi breg reke
                     Krke v Gornjo Stražo, ker jim je bila tam zaradi železniške postaje tudi
                     komunikacija z njihovim zaledjem olajšana.</p>
                  <p>Naša družina je vse do italijanske kapitulacije stanovala pri družini vaškega
                     zaščitnika tov. Darovca. Takoj prvega dne po odhodu italijanske vojske pa je
                     moral oče predati vse občinske posle partizanom. Občinski urad je bil ukinjen,
                     naslednjega dne ob 6-ih zjutraj pa so očeta aretirali, mojega, leto dni
                     starejšega brata (15 let) pa nasilno mobilizirali v svojo brigado. Ta brigada
                     je šla skupaj z umikajočo se italijansko vojsko proti Turjaku, kjer so
                     kolaboracionistično z italijanskimi topovi razbili graščino in v njej uničili
                     postojanko vaških straž. Tedaj je nemška vojska, ki je po italijanski
                     kapitulaciji prevzela Ljubljano, vdrla na jug proti Turjaku, da bi razčistila
                     tamkajšnjo situacijo. Komanda brigade je svojim ukazala, naj se razbežijo po
                     domovih, in tako je moj brat prišel domov, a v tako obupnem stanju, da je rabil
                     mesec dni, da si je opomogel in prišel k sebi.</p>
                  <p>Sledil je nov ukaz, naj se brigada takoj zbere pri Semiču. Tega pa moj brat ni
                     zmogel, saj smo malo pred tem zvedeli, da so partizani, ki so bežali iz Novega
                     mesta, s seboj iz zaporov odpeljali 17 civilistov in jih na poti na Gorjance
                     nesojene, kot odvečno prtljago, kratko malo z rafalom v hrbet pobili in zmetali
                     v kraško jamo, v brezno blizu vasi Mihovca. Med njimi je bil tudi naš oče.</p>
                  <p>Bratje s prijateljem sicer odšel proti zbornemu mestu, a sta kmalu zavila v
                     smer novomeškega bloka in prestopila k domobrancem. Konca vojne kljub temu
                     nista dočakala.</p>
                  <p>Očeta so po aretaciji kakšen teden držali zaprtega brez hrane in vode v
                     Dolenjskih Toplicah v nekdanji Sitarjevi trgovini, ki je bila tedaj med
                     zdraviliščem in hotelom, sedaj pa je tam bife z vhodom v zdraviliške bazene.
                     Trikrat sem ga hotel obiskati. Niso mi dovolili govoriti z njim, lahko pa sem
                     ga gledal skozi steklo izložbenega okna, kakor vsi ostali, ki so uživali v
                     njegovem sramotenju, kajti bil je le v spodnjem perilu. Vsakokrat sem s seboj
                     prinesel njegovo obleko, a je ni smel sprejeti. Šele kasneje sem izvedel, da je
                     smel obleči uradno »financarsko uniformo«, s katero ga je tedaj sramote rešil
                     naš sosed. Vse to sem izvedel kasneje, kajti nisem ga več videl, ker so ga že
                     odpeljali v razvaline graščine Brajtanov pri Prečni, kjer je že bilo zbranih
                     več ljudi, ki jih je čakala enaka usoda.</p>
                  <p>Naslednja njegova postaja je bilo novomeško sodišče, od koder se je njegova
                     usoda brez kakšne sodne odločitve nadaljevala na partizanskem begu pred Nemci
                     in se 21. oktobra 1943 končala v skupinskem poboju cca. 17 izbranih družinskih
                     očetov in pomembnih meščanov Novega mesta z rafalom in pristankom v breznu.
                     Cilj je bil dosežen in komunisti so brez neprijetnega prateža lahko hitreje
                     bežali naprej v Belo krajino. Naslednje dni je Časopis Slovenski dom že objavil
                     vse podrobnosti tega njihovega grozodejstva. Trije pazniki, tri ločena
                     pričevanja, ki so bila že med vojno objavljena tudi v črnih bukvah.</p>
               </div>
               <div type="div3">
                  <head>Bombardiranje</head>
                  <p>V času, ko so očeta imeli v novomeškem zaporu, starejšega brata pa od Turjaške
                     tragedije še ni bilo domov, so nemška letala trikrat bombardirala Novo mesto,
                     med zadnjim bombardiranjem pa odvrgla tudi tri bombe na Gornjo Stražo, z
                     namenom zrušiti vilo, v kateri so Italijani ob svoji kapitulaciji pakti-rali s
                     partizani. Za neovirano pot domov so Italijani s svojimi topovi in skupno s
                     partizani bombardirali Turjak in s tem uničili močno postojanko vaških
                     straž.</p>
                  <p>Da pa je bila mera naše družinske nesreče polna, so one tri bombe v Straži le
                     za nekaj deset metrov zgrešile cilj in popolnoma porušile prav tisti del
                     Darovčeve hiše, v katerem je bila naša družina. Moja sestra je pestovala
                     novorojenčka, mama pa je počivala po naporni poti iz Novega mesta. Želela je
                     obiskati svojega moža, pa so jo že na vratih odslovili.</p>
                  <p>Imeli pa smo srečo v nesreči, da ni bil nobeden poškodovan. Sestra se je, ko je
                     zaslišala žvižganje bomb, z otrokom skrila pod debelo hrastovo mizo, mama pa je
                     obležala na postelji. Nanjo se je zrušil strop, ki je bil iz lesenih tramov in
                     celoletni pridelek pšenice na njem in jo pritisnil v bok, tako da se ni mogla
                     niti premakniti. Sreča je bila, da sem bil jaz tedaj le 100 m stran nad našo
                     hišo v vinogradu. Sestra z dojenčkom v naročju je bila pod mizo na varnem in me
                     je lahko klicala na pomoč, mama pa tega ni mogla. Mama je bila namreč popolnoma
                     zasuta, in če bi globoko vdahnila, bi se verjetno zadušila. Je pa le malo
                     osvobodila roko in z njo migala, da sem jo jaz opazil in ji osvobodil glavo, da
                     je lahko vsaj dihala. Medtem so prišli na pomoč sosedje in smo jo z odpadlim
                     dolgim tramom in kontrapezo razbremenili ter jo na njeno prošnjo kar izvlekli
                     iz ruševin. Bala se je, da ji bo vsak čas zdrobilo medenico. Do tega ni prišlo,
                     doživela</p>

                  <figure>
                     <graphic url="slike_z_67/z_67_12.png"/>
                     <head>Kupola nad breznom z odprtino na vrhu - Na desni stranski vhod v
                        brezno</head>
                  </figure>
                  <p>pa je hud crash-sindrom in zaradi tega ostala trajno nesposobna za kakršnokoli
                     samostojno in odgovornejše delo.</p>
                  <p>Bili smo, kot pravimo, kar naenkrat »na psu«. Brez dela in brez jela, še tisto
                     malo, kar je bilo na zalogi, je zaradi strahotnega razdejanja odneslo k vragu.
                     Nikjer nismo mogli nič nabrati, kupiti, v vsej občini ni bilo trgovine.
                     Popolnoma smo bili odvisni od dobrote in usmiljenja sosedov in prijateljev.
                     Nismo mogli do nujnih prehrambenih artiklov, ni bilo soli, sladkorja, ni bilo
                     hrane za dojenčka. Streho nad glavo smo dobili pri drugem sosedu, pri Asovih.
                     Vsem se je, logično, najbolj smilil dojenček. Ženske so silile sestro, naj gre
                     v Novo mesto kaj kupit, a si ni upala, ker tedaj to ni bilo dovoljeno.
                     Pregovorile so jo, naj bi vseeno šla z našo sosedo, ki je bila partizanska
                     kurirka. Le-tej naj bi prisotnost moje sestre koristila na bloku, v zameno pa
                     partizani moje sestre ne bi kaznovali. Z lahkoto sta prišli v mesto in se
                     dogovorili za skupni povratek. Kurirka na dogovorjeno mesto ni prišla in tako
                     je morala sestra sama domov. Nakupila je najnujnejše stvari, kot sta sol in
                     sladkor, da bi mama lažje pripravljala otroško hrano. Niti pomislili nismo, da
                     bi bila vse to zvijača. Postavili so namreč zasedo in preverili, kaj je kupila.
                     Našli so izvod časopisa Slovenski dom, ki je bil prepovedan, in zaradi tega se
                     je smatralo, da je storila sovražno dejanje. Slučajno je bil v zasedi tudi nek
                     študent iz Gorenjske, ki ji je potem vse to vzel in jo poslal domov. Prišla je
                     vsa objokana. Ko je bil že mrak, je nekdo potrkal na vrata. Ustrašili smo se,
                     predvsem ko smo videli, da je bil fant iz zasede. Prišel je le povedat, da se
                     nimamo česa bati, ker je nadrejenim poročal, da je bilo pri njeni kontroli vse
                     vredu. Sestri je dejal, naj se ne sekira, da jo razume, da imata podobno usodo,
                     le da so njemu očeta ubili Nemci, nam pa partizani. Nakupljene stvari je
                     zadržal zase kot protiuslugo, ker jo je rešil. Pregovorno bi to lahko
                     zaključili: Konec dober, vse dobro!</p>
               </div>
               <div type="div3">
                  <head>Moj umik na varno</head>
                  <p>V Podgori, pol ure hoda od Zgornje Straže, je bila kmetija Červanovih, in sicer
                     malo pod cesto ob Dolenji Straži, ki je skoraj mejila z Brajtanovo opuščeno
                     graščino. V njej so imeli komunisti tedaj, ko so mojega očeta privlekli v
                     porušene kleti, že nekaj drugih oseb. med njimi tudi kmeta Červana. Vsako jutro
                     je njegova žena želela govoriti z njim, pa je niso pustili in so ga potem raje
                     ubili in imeli mir pred njo. Jaz sem bil birmanski boter njenemu sinu. Ta
                     skupna usoda pa nas je še bolj povezala. Ko smo bili mi v najhujši zadregi za
                     hrano, nam je gospa vsako jutro dajala mleko zastonj. Od nas je bilo pol ure
                     hoda in vsako jutro sem šel peš. Neko jutro, ko sem se vračal domov, mi je mati
                     prihitela naproti. Ko sem jo vprašal, kaj je, mi je povedala, da me iščejo.
                     Bila je vsa prestrašena, kajti odpeljali so ji moža, za starejšega sina ni
                     vedela, kje je, sedaj pa so hoteli še mene. Kako bo naprej sama s hčerko in
                     otrokom. Obljubil sem ji, da bom tudi to kmalu rešil. Kmalu sva se razšla, ona
                     domov, jaz pa po stranskih skritih poteh proti Novemu mestu. Zatekel sem se na
                     Grm k Sončevim, kjer je stanovala moja sestra, ko je hodila v gimnazijo. Tudi
                     g. Sonca so že aretirali, in to dva dni po rojstvu dvojčkov. Ni jih niti videl.
                     Njegova življenjska pot se je končala, tako kot očetova, v breznu pri Mihovcu.
                     Pri njih sem bil do pomladi 1944. Bil se kar koristen. Z ročnim prevoznim
                     sredstvom sem jim iz reke vsak dan vozil vodo za pranje otroških pleničk. Na
                     veliki teden (pred veliko nočjo) je bila proti Toplicam organizirana vojaška
                     akcija. Odšel sem za njo in varno prišel domov. Pri sosedu sem dobil velik
                     (lojtrski) voz s konjem in nanj naložil vse. kar nam je še ostalo. Poklical sem
                     sošolca, ki je bil pri stricu v Toplicah. Po roški ofenzivi še vedno niso bile
                     vzpostavljene prometne povezave in nisva mogla v Ljubljano in nadaljevati
                     šolanja. Tako s eje z nami na vozu peljal do Novega mesta. V Bršljinu sem že
                     prej za vse tri najel stanovanje, na sestro pa je že čakalo tudi delovno mesto.
                     Na veliki ponedeljek sva dobila možnost, da prideva do Brežic in od tam po
                     nemški strani do Ljubljane. Prva pot naju je peljala do ravnatelja klasične
                     gimnazije, kjer sva mu vse povedala in vprašala za nasvet, kaj naj storiva.
                     Rekel nama je, naj se takoj vpiševa in resno poprimeva za študij. Do konca
                     šolskega leta sva opravila vse izpite, za jesenski rok pa pustila še grščino in
                     latinščino. Med počitnicami sva se intenzivno učila, še pred začetkom šolskega
                     leta zaključila 5. razred in se vpisala v naslednjega. Med šolanjem sva
                     stanovala v Marijanišču, v današnjem Domu Ivana Cankarja.</p>
               </div>
               <div type="div3">
                  <head>Kako preživeti</head>
                  <p>Za mamo, sestro in malega sedemmesečnega brata je bil umik iz Straže v Bršljin
                     praktično edina rešitev. Tam sem jim našel stanovanje, sestri pa tudi službo. S
                     tem je lahko prevzela skrb za njih, jaz pa sem lahko razmišljal o svoji usodi.
                     To mi je uspelo. S prijateljem sva prispela v Ljubljano in do vpisa v višji
                     razred nadoknadila izgubo skoraj celega šolskega leta.</p>
                  <p>V 6. razredu sem zdržal do 1. 1. 1945. nato pa iz bojazni pred zimo pristopil k
                     domobrancem. Tam sem delal v četni pisarni v Velikih Laščah. Ob koncu vojne je
                     sledil umik čez Vršič na Koroško, od tam pa po angleški izdaji vrnitev v
                     Slovenijo preko Kranja v škofove zavode, od koder sem bil kot mladoletnik po
                     zaslišanju izpuščen.</p>
                  <p>Nisem vedel kam! Najbližje sta mi bili očetovi sestri v Domžalah. Tam smo imeli
                     tudi nekaj zemlje, pripravljene za gradnjo hiše. Tu smo se srečali jaz, mama,
                     mali bratec in sestra. Moji so iz Krškega preko Zasavje peš prišli iz Novega
                     mesta. Sestra je takoj dobila službo, jaz pa sem bil tudi nekaj časa pri njih,
                     ker sem za eno leto dobil prepoved študija. Hoteli so me spraviti v tovarno, da
                     bi me imeli lažje pod kontrolo, pa sem raje odšel v Planino pri Rakeku k
                     maminemu bratu. Bil je krojač in me je naučil šivati, jaz pa sem mu pomagal pri
                     hišnih opravilih, tudi pri čuvanju sedmih otrok.</p>
                  <p>Kasneje sem odšel na Graben pri Sv. Gregorju. Tam sem opravljal kmečka dela
                     leto dni, kar so mi pri odhodu v pokoj tudi šteli v delovno dobo.</p>
                  <p>Po enem letu sem dobil dovoljenje za nadaljevanje študija in končal gimnazijo.
                     Finančna sredstva za čas gimnazijskega in potem fakultetnega študija sem
                     pridobival z inštrukcijami mlajših v Domžalah in Ljubljani, med poletnimi
                     počitnicami pa sem honorarno delal v gradbenem podjetju.</p>
               </div>
               <div type="div3">
                  <head>Prenos iz brezna</head>
                  <p>Vsak začetek naj bi imel tudi svoj konec! Med tema skrajnostma so vedno
                     prijetni in neprijetni dogodki. V zadnjem obdobju mojega življenja po količini
                     in vsebini prevladujejo slednji, med njimi ima gotovo prvo mesto usoda mojega
                     očeta. Očetu je nekdo 1943. leta namenil nečloveško smrt na dnu brezna v Padežu
                     na Gorjancih. Vanj so komunisti 20. oktobra - mesec dni po italijanski
                     kapitulaciji - med svojim begom pred Nemci, ki so prodirali prod Novemu mestu,
                     kot odvečni pratež zmetali 17 žrtev iz Novega mesta.</p>
                  <p>Kljub temu. da so storilci tega grozovitega zločina znani, mogoče tudi še živi,
                     ostaja to še danes skrivnost zla, ki ga je 1943. leta izvajala na Dolenjskem
                     Komunistična partija Slovenije za utrjevanje svoje oblasti. Kraška brezna je
                     uporabila kot prostore, v katerih so morilci skrivali svoje zločine.
                     Petdesetletni molk, s katerim so zločin hoteli prekriti s pozabo, se je
                     prekinil z mojo intervencijo na nedeljo, ko je bila na Rogu prva spravna maša.
                     ki jo je daroval ljubljanski nadškof Šuštar.</p>
                  <p>Kolegi so me spraševali, če se bom te spravne maše udeležil, pa sem jim
                     odgovoril, da jaz tam nisem ničesar izgubil, da je moj oče končal na Gorjancih.
                     A prav to je bil povod, da sva se z ženo istega dne odpeljala do Birčne vasi in
                     tam od domačinov izvedela za brezno.</p>
                  <p>Eden od njih nama ga je šel celo osebno pokazat.</p>
                  <p>Čas je odkril kraj zločina in nečlovečnost storilcev, ki so trupla pobitih
                     prepustili zli usodi, da so na dnu brezna njihovi ostanki ležali razmetani
                     vsemu na voljo.</p>
                  <p>Prišel sem do začetka konca. Poklical sem sina g. Sonca v Tomaj. G. Sonc je bil
                     zastopnik Vzajemne zavarovalnice v Novem mestu in so ga komunisti aretirali dva
                     dni po rojstvu sinov dvojčkov. Končal je v istem breznu kot moj oče. Imel je
                     več otrok, eden med njimi je bil kraški jamar. Prosil sem ga, da pride z bratom
                     in jamarsko opremo. Spustil se je</p>

                  <figure>
                     <graphic url="slike_z_67/z_67_13.png"/>
                     <head>Kosti na dnu brezna</head>
                  </figure>
                  <p>v jamo. Z njegovim bratom sva ga na njegov znak spuščala ali pa dvigala iz
                     jame. Ko sva ga prvič dvignila iz jame, je s seboj prinesel dolgo kost, ki je
                     bila po moji oceni moška stegnenica, in podplat moškega čevlja. Dokaz je bil tu
                     in naslednjo nedeljo smo že šli po jamarski lestvi 10 metrov globoko v brezno.
                     Na dnu smo si z močno svetilko ogledali kosti, ki so bile razmetane na vse
                     strani in vse fotografirali. To odkritje sem 6. 12. 1993. leta posredoval
                     predsedniku skupščine Novo mesto z željo vseh svojcev pobitih, da naj bi ti v
                     breznu razmetani posmrtni ostanki dobili dostojnejše mesto. Predlagal sem
                     takojšen komisijski mrliški ogled, kot ga zahtevajo zdravstveni predpisi, če je
                     neka oseba umrla po krivdi drugega.</p>
                  <p>Mojo v imenu vseh svojcev pobitih uradno zahtevo je Sekretariat za družbeno
                     dejavnost Občine Novo mesto dne 13. 12. 1993 zavrnil kljub predhodnemu
                     strinjanju odbora za raziskovanje medvojnih in povojnih zločinov. Zavrnil jo je
                     zaradi nepredvidene poti. Dovoljena nam je bila pritožba na Ministrstvo za
                     zdravstvo RS.</p>
                  <figure>
                     <graphic url="slike_z_67/z_67_14.png"/>
                     <head>Sarkofag z ostanki sedemnajstih novomeških žrtev</head>
                  </figure>
                  <p>Pri naših zahtevah, da pokopljemo, kar ni pokopano, smo naleteli na številne
                     ovire. Kljub razumevanju tedanjih predsednikov Skupščine občine Novo mesto
                     gospoda Dvornika in gospoda Koncilija, kljub pozitivni oceni Komisije za
                     raziskovanje medvojnih in povojnih pobojev in drugih nepravilnosti in zahtevi
                     Zavoda za zaščito naravne in kulturne dediščine je preteklo kar nekaj let.
                     Svojci smo bili predmet pravega izigravanja. Nikoli ne bi verjel, če sam tedaj
                     ne bi doživljal tega, kako je nedolžni žrtvi in nemočnim svojcem težko
                     priboriti pravico do groba, dokler so storilci zločina še živi.</p>
                  <p>Ustanovili smo odbor, določili predsednika in v tem svojstvu sem poslal pismeno
                     vlogo na najvišji organ - Predsedstvo Skupščine občine Novo mesto. Na osnovi te
                     moje vloge je predsednik g. Koncilija zahteval, da komisija za raziskovanje
                     medvojnih in povojnih pobojev ukrepa v svojih pristojnostih. Komisija je
                     predlagala Sekretariatu za družbene dejavnosti, da se naši zahtevi ugodi,
                     stroški pa naj se krijejo iz mestnega proračuna. Čez pol leta je Sekretariat za
                     družbene dejavnosti na posredovanje predsednika izdal odločbo, da oni niso
                     pravi naslov. Ne predsedstvo skupščine ne komisija ne moreta izdali zahtevka za
                     premestitev posmrtnih ostankov iz enega groba v drugega, to namreč lahko
                     zahteva le svojec umrlega. Tako je napisano v 9. členu zakona o pokopališčih in
                     pogrebni dejavnosti.</p>
                  <p>Sledilo je opozorilo Sekretariatu za družbene dejavnosti, v katerem naš odbor
                     prizadetih svojcev le-temu sporoča, da njegov sklep nima pravilne materialne
                     podlage, saj tu vendar ne gre za premeščanje iz groba v grob, pač pa za
                     premestitev iz brezna na posvečeno zemljo. Tu ni bilo kaj prekopavati, saj še
                     niti pokopani niso bili. Brezna v slovenski zemlji niso grobovi, so pa primerni
                     prostori za skrivanje komunističnih zločinov.</p>
                  <p>Šikaniranj pa še vedno ni bilo konec. Sekretariat za družbene dejavnosti se je
                     končno le odločil za komisijski mrliški ogled, kar sem jaz predlagal že prav na
                     začetku reševanja tega problema. Določenega dne je prišla k breznu komisija v
                     sestavi: preiskovalni sodnik, sodni izvedenec, javni tožilec, predstavnik
                     policije in predstavnik občinske komisije za raziskovanje medvojnih in povojnih
                     pobojev ter predstavnik zavoda za spomeniško varstvo. Take komisije so po
                     zakonu nujne pri vsakem dogodku, kjer gre za sum storitve kaznivega
                     dejanja.</p>
                  <p>Komisija je ob breznu ugotovila, da tu nima kaj početi, češ da gre za stanje 51
                     let po grozodejstvu, ki pa je bilo javnosti posredovano že mesec dni po
                     dejanju. Pričale so priče, ki so morale prisostvovati usmrtitvi. Njihove izjave
                     so ohranjene v medvojnih in povojnih Črnih bukvah. Preostanke žrtev poboja, ki
                     smo jih svojci že pred časom zložili v poseben zaboj na dnu brezna, so nato
                     jamarji in delavci komunalnega podjetja znosili v pripeljan sarkofag, ga
                     zaplombirali in odpeljali.</p>
                  <p>Ko je bilo že vse nared, je imel zadnjo besedo še Sekretariat za notranje
                     zadeve. Prepovedal je pokop na pokopališču v Ločni, češ da je to že eno leto
                     zaprto in se pripravlja novo na drugem mestu. Žrtve bi lahko pokopali v kak
                     stari grob, vendar pa bi morali pridobiti soglasje lastnika groba. Ponovno je
                     nastala panika, ki pa jo je rešil kapiteljski prost g. Lap. Ker je bil med
                     žrtvami tudi umorjeni kapiteljski kanonik g. Kek, je dovolil, da se vse žrtve
                     pokoplje na cerkveni zemlji.</p>
                  <p>Pogreb dosegljivih ostankov pomorjenih je bil torej v skupnem sarkofagu na
                     pokopališču v Ločni 23. 10. 1994 popoldan.</p>
                  <p>Da smo svojci pomorjenih dosegli uresničitev svojih želja, je potrebno
                     poudariti tudi obširno podporo slovenskih časopisnih medijev:</p>
                  <p>02. 11. 1990 - Dolenjski list: Resnica naj se končno obelodani</p>
                  <p>12. 09. 1991 - Dolenjski list: Brezno odkrilo novo grobišče</p>
                  <p>21. 10. 1993-Slovenec: Skrivnost zla kot svarilo človeku</p>
                  <p>20. 10. 1994 - Dolenjski list: Žrtve poboja na pokopališče v Ločno!</p>
                  <p>20. 10. 1994 - Slovenec: Dostojen pokop žrtev iz brezna pri Mihovcu</p>
                  <p>23. 10. 1994 - Družina: Pokop žrtev iz brezna pri Mihovcu</p>
                  <p>25. 10. 1994 - Slovenec: Velike težave s prekopom</p>
                  <p>27. 10. 1994 - Dolenjski list: Po 51. letih iz smetišča v grob</p>
                  <p>30. 10. 1994 - Družina: Najhujša zaostalost je sovraštvo</p>
                  <p>Vsem časopisom, posebno g. Francu Konci-liji, tedanjemu predsedniku novomeške
                     občinske skupščine, gospodu Lapu, tedanjemu proštu novomeškega kapitija, ter
                     vsem, ki so s svojo prisotnostjo pospremili naše drage iz brezna v posvečeno
                     zemljo, se njihovi svojci in pobudniki tega mučnega procesa iskreno
                     zahvaljujemo.</p>
                  <figure>
                     <graphic url="slike_z_67/z_67_15.png"/>
                     <head>Plošča na skupnem grobu v Ločni</head>
                  </figure>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Izgnani s svojih domov</head>
               <docAuthor>Vanja Kržan</docAuthor>
               <div type="div3">
                  <p>Povojni komunistični oblastniki niso izbirali sredstev, da si utrdijo oblast.
                     Poleg številnih koncentracijskih taborišč ustanovljenih poleti 1945, kot jih je
                     OZNA sama imenovala, je bil za Slovence eden od groznih dogodkov preseljevanje
                     ljudi. Pri tem so se slovenski boljševiki zgledovali po Stalinu in Hitlerju. Že
                     leta 1944 so enote SNOS-a izganjale na Kočevsko celotne družine s Suhe krajine
                     in Dolenjske. Pred tem so jih izropali in jim zaplenili vse premoženje, nato
                     prignali do kočevskih gozdov in jih tam prepustili neznani prihodnosti.</p>
                  <p>Še posebej med procesom proti Nagodetu leta 1947, si je komunistična oblast
                     izmislila, da imajo sovražniki ljudstva po tajnih kanalih zveze s tujino.
                     Pomagajo jim ljudje, ki živijo ob meji. Te ljudi je treba odstraniti. Tedanja
                     OZNA, ki seje tisto leto preimenovala v Udbo, se je zatekla k svojim zaupnikom
                     - ovaduhom na podeželju ob meji in napravila plan preselitve teh ljudi.
                     Preselili so jih v opuščene, razpadajoče stavbe nekdanjih kočevskih vasi: v
                     Mlako, Moravo, Mahovnlk, Koprivnik, Štalcarje, Borovec, Inlauf, Gotenico, Stari
                     Log in Nove Laze. Niso preselili ljudi, ki bi se jim lahko dokazalo sovražno in
                     protinarodno delovanje med vojno, ampak so morale zapustiti svoje domove trdne
                     kmečke družine. Njihova edina 'pregreha' je bila ta, da so imele velike in lepe
                     kmetije, da so bili njihovi gospodarji pošteni in pridni ter so imeli zaradi
                     tega med ljudmi velik vpliv. Nikogar niso zasliševali ali sprožili proti njemu
                     sodni postopek, zadostovale so izjave zaupnikov Ozne.</p>
                  <p>Na Kočevskem je ostala že med vojno zemlja neobdelana, polja v bujnem plevelu,
                     v gozdovih so se takrat klatili še volkovi. Zdaj pa je bila s preseljenci, ki
                     jih upravičeno primerjamo s srednjeveškimi tlačani, ponovno obljudena.
                     Preseljenci so delali na državnih posestvih takoimenovanega Republiškega
                     kmetijskega gozdarstva Slovenije - RKGS, v poletnem času 12 ur. v zimskem pa 9
                     ur dnevno, samo za golo preživetje. Posestva so bila pod nadzorom tajne
                     policije tamkajšnjih vasi. Gibati so se smeli na omejenem področju, ves čas so
                     jih nadzorovali pazniki, ki so jim odkazovali delo, sicer pa so bili popolnoma
                     prepuščeni samim sebi. »Kdor pozna vez med kmetom in njegovo zemljo, bo znal
                     presoditi trpljenje, ki mu je bilo zadano s tem, da se ga je izkoreninilo in
                     izselilo v tujino. Toliko večje pa je to gorje, če je bil nedolžen kaznovan,«
                     je zapisal medvojni župan Kranjske gore, Fric Razinger (Izseljeni v Kočevje,
                     Revija za zgodovino, literaturo in antropologijo 1995). V tem prispevku ga bomo
                     še nekajkrat navajali.</p>
                  <p>Prvi val preseljevanja je zajel Štajerce in Prekmurce junija 1947, tri mesece
                     za tem Gorenjce, tri mesece za njimi Korošce, leta 1949 pa so izselili družine
                     onih, katerih očetje in gospodarji so se nahajali v zaporih, na prisilnem delu
                     ali so jih že pobili.</p>
                  <p>Takrat in še danes se piše in govori o tim. preselitvi, toda prepričali se bomo
                     lahko, da so bile družine na silo izgnane s svojih domov in v izgnanstvu živele
                     ponižujoče življenje razosebljenih ljudi brez vsakih pravic. Pravijo, da so
                     tako delali s Slovenci edino gestapovci med vojno. Toda takrat je bila vojna in
                     Nemci so bili okupatorji. Leta 1947 in 1949 pa je bila vendar svoboda in
                     osovraženi oznovci in udbovci v črnih usnjenih plaščih in škornjih, ki so pozno
                     zvečer ali zgodaj zjutraj zaropotali po hišnih vratih in izganjali poštene
                     ljudi v neznano - so bili Slovenci!</p>
                  <p>Kadar govorimo o preselitvi, si predstavljamo, da se z našo privolitvijo
                     preselimo iz enega stanovanja v drugega, ali iz stare v novo hišo in nam pri
                     tem niso kratene pravice. Normalno družinsko življenje tim. 'preseljencev' leta
                     1947 in 1949, pa je bilo v trenutku pretrgano in nikoli več ni bilo tako kot
                     pred 'izselitvijo'. S svojih domov in posesti so bili nasilno in brez vzroka
                     izgnani. Imajo se za izgnance in ne za preseljence!</p>
                  <p>Tudi se danes še vedno govori o 'praznenju' in 'čiščenju' obmejnega pasu v
                     predelih Gorenjske, Štajerske, Primorske in Koroške. Za 'čiščenje' bi lahko
                     imeli le izsekavanje gozdov vzdolž meje, ne pa izganjanje družin, tudi take s
                     sedmimi nedoraslimi otroki! Kmetje, ki so imeli gozdove ob državni meji, so
                     morali sami izsekati v širino petnajst metrski pas do golega, petdesetmetrskega
                     pa razredčiti. Vse zaradi boljšega nadzora Ozne nad morebitnimi povratniki ali
                     ubežniki. Lepo in najlažje prehodno planino Grajšco v Srednjem vrhu, so
                     lastniku zaplenili, in tvorci železne zavese so jo v svoji ubijalski ihti in
                     bojazni pred</p>

                  <figure>
                     <graphic url="slike_z_67/z_67_16.png"/>
                     <head>Med vojno so Mertljevi iz Srednjega vrha še obdelovali svojo
                        zemljo</head>
                  </figure>
                  <p>'sovražniki ljudstva' spremenili v eno samo minsko polje. Domačini so se morali
                     za vsak korak javiti na karavli, da so imeli nad njimi popoln nadzor.</p>
                  <p>Ali so z govorjenjem o 'čiščenju' obmejnega pasu skrivali svoja hudodelstva že
                     takrat kot jih še vedno zdaj? 30. septembra 1947je dolg transport živinskih
                     vagonov peljal iz Zgomjesavske doline izgnane družine, tudi z dojenčki, pa o
                     tem ni poročal noben takratni časopis. Nikoli niso poročali o tim. železni
                     zavesi, s katero je boljševistična oblast neprodušno zaprla Slovenijo, da je v
                     njej nemoteno izživljala svojo strahovlado! Ali so zato poskrili ali celo
                     uničili tudi vso dokumentacijo o 'preseljencih'?</p>
                  <p>Ko so v obdobju Pučnikove Preiskovalne komisije o raziskovanju povojnih
                     množičnih pobojev, pravno dvomljivih procesov in drugih tovrstnih
                     nepravilnosti, otroci izgnanega kmeta Janeza Mertlja po domače Smolejevega ata
                     iz Srednjega vrha nad Gozd Martuljkom, iskali po arhivih dokumente o svojem
                     izgnanstvu in predvsem o krivdi zanj, so jih pošiljali iz ene institucije na
                     drugo, toda nikjer se ni ničesar našlo. Tudi v časopisih ne. Poiskati so morali
                     priče, da so dokazali svoje izgnanstvo. Verjetno pa jim nikoli ne bo uspelo
                     dokazati, da so bili izgnani brez krivde, in zgleda, da jih bo to težilo do
                     smrti. Mnogi so s tem bremenom na srcu morali umreti.</p>
                  <p>Mertljevi in še nekaj drugih upravičeno domnevajo, da so dokumenti o preselitvi
                     obstajali do naše osamostvojitve in še nekaj časa po njej. Takrat se je neki
                     domačin iz Gozda Martuljka hotel prepričati, ali je njegov oče sodeloval z Ozno
                     pri preselitvi tamkajšnjih družin. Iz pristojne institucije, ki je imela
                     vpogled v arhive, so mu odgovorili, da njegov oče ni bil vpleten v to
                     dogajanje.</p>
                  <p>Ko se je poročala vnukinja preseljenega Janeza Mertlja, je njen mož, pilot -
                     kapitan na migu, hotel vedeti iz kakšne družine prihaja njegova žena in je o
                     tem povprašal na KOS. Zakaj sprašuje, so bili sprva začudeni, nato pa mu
                     odgovorili: »Janez Mertelj je bil vedno zaveden Slovenec. Deloval je proti
                     Hitlerju in proti Stalinu. Podpisniki za preselitev njega in njegove družine so
                     še živi, zato ne smemo izdati imen teh, ki so povzročili preselitev.« S tem so
                     Mertljevi dobili moralno zadoščenje, za ljudi, ki so povzročili njihovo gorje
                     na Kočevskem, pa raje ne vedo. Tako vsaj mirno živijo. Hkrati pa iz odgovora
                     KOS-a sklepajo, da so dokumenti v arhivih takrat še bili, in so izginili
                     kasneje.</p>
                  <p>Sprašujejo se, po kakšnih merilih je Ozna izbirala družine za izgnanstvo, zakaj
                     prav te družine in ne drugih. Domnevajo, da so o tem odločali isti ljudje, ki
                     so bili ovaduhi, terenci in aktivisti že med vojno. Razen le-teh so prebivalci
                     glasno obsojali 'preselitev' družin. Zato je oblast od posameznikov zahtevala,
                     da so dan pred 'selitvijo' podpisali soglasje, da se tega in tega preseli. Le
                     redki so se upali temu upreti. Da pa se razburjeno ljudstvo utiša, so okrajni
                     ljudski odbori kmalu po odhodu 'preseljencev' sklicevali javne sestanke, kjer
                     so z lažmi opravičevali 'selitev'.</p>
                  <p>Izgnanci so si dolgo časa belili glave o morebitnih razlogih za njihovo
                     trpljenje na Kočevskem ali v zaporih. Oglejmo si jih nekaj.</p>
                  <p>Včasih je krivdo za izgon Ozni uspelo dobiti s pomočjo ovaduhov. Tako je leta
                     1949 prišel v Srednji vrh kupovat čebele nek možak, iz Banata da prihaja, je
                     povedal. Najprej se je ustavil pri Francu Robiču, po domače Kocjanovemu. Ta ga
                     je peljal še k Merkenljovemu atu Andreju. Prav takrat se je mudil pri njem
                     Andrejev brat Janez, po domače Jurežev. Za čebele je Banačan atu Andreju
                     obljubil vrečo bele moke. Po dobro opravljeni kupčiji in šilcu domačega žganja,
                     je Banačan zaupljivo vprašal, kje drži pot čez mejo. Jurežev mu je povedal.
                     Banačan se je poslovil in še prej pogledal na hišno številko Merkenljove
                     domačije. Zadovoljenje odšel nazaj v dolino.</p>
                  <p>Naslednji dan so se pojavili pri Merkenlju oznovci in aretirali gospodarja
                     Andreja, češ da je prejšnji dan povedal ubežniku za pot čez mejo. Vse
                     dokazovanje, da to ni bil on, ni pomagalo. Svojega brata Janeza ni hotel
                     izdati. Brez dokazov je bil obsojen na devet let zapora, odsedel jih je štiri,
                     njegovo družino pa so leta 1949 izgnali v kočevsko vas Moravo. Ob tem so mu
                     zaplenili celotno premoženje. Kakšna ironija! Prvi hleb kruha so dobili
                     partizani prav pri njih. Istega leta so zaprli tudi Kocjanovega ata Franca
                     Robiča in izgnali mamo in njunih sedem otrok v vas Mlako, razen treh
                     najstarejših hčerk, ki so bile že poročene.</p>
                  <p>Že pred nesrečnim naključjem Merkeljnove prodaje čebel ovaduhu, je verjetno
                     Merkenljov ata prišel na spisek Ozne kot sumljiv in nevaren za državo. Ko so
                     leta 1947 izgnali že omenjeno družino Janeza Mertlja, Smolejevo, je Merkenljov
                     ata Andrej nesrečni družini z vozom peljal do Loga pri Kranjski gori, kar so
                     smeli vzeti s seboj: nekaj brane, obleke in pohištva. Ko so to borno premoženje
                     prelagali na kamion, se je strgala dragocena vreča z žitom in zrnje seje usulo
                     po tleh. Tudi iz Merkenljovega ata je privrela dolgo zadržana jeza in ogorčenje
                     nad podlim izgonom Smolejevega družine »Dol s komunizmom!« je zavpil, da ga je
                     vsak lahko slišal, stražarjev pa polno povsod.</p>
                  <p>Leta 1947 je bil v Gotenico izgnan skupaj z ženo, bratom in ostarelimi starši
                     Fric Razinger iz Podkorena, ki je bil med vojno nekaj časa župan v Kranjski
                     gori. Morda pa so si tudi oni 'prislužili' kakšno krivdo za izgon? so se
                     spraševali. Fric je imel pri Nemcih kot kranjskogorski župan med vojno
                     precejšen vpliv in je velikokrat posredoval za svoje sovaščane. Ko se je med
                     vojno znašlo v begunskih zaporih osem vodilnih komunistov - domačinov,
                     obsojenih na smrt z ustrelitvijo, je Fric nemudoma posredoval in se še isti dan
                     z avtom odpeljal v Begunje. Pri gestapu je dosegel, da jih niso ustrelili,
                     ampak poslali v delovna taborišča v Nemčijo. Po vojni se je vseh osem srečno
                     vrnilo. Spet drugič je šel posredovat celo v Berlin.</p>
                  <p>Ko se je moral po vojni Fric zagovarjati pred vosovcem F. Konobljem - Slovenkom
                     zaradi sodelovanja z okupatorjem in mu pojasnevati, kaj je storil za
                     osvobodilno gibanje, se je pohvalil, da je med drugim rešil gotove smrti tudi
                     osem komunistov. »Prav s tem si škodoval osvobodilnemu gibanju!« je Slovenko
                     planil. »Če bi jih postrelili, bi bile njihove družine vse proti Nemcem in bi
                     delale za nas. Tako pa so do konca vojne le prestrašeno čakale, da se možje in
                     sinovi vrnejo. Zato si ti kriv, da v Dolini ni bilo pravega odpora in podpore
                     osvobodilnemu gibanju.«</p>
                  <p>Fric je obžaloval, da je med vojno sežgal vsa pisma domačinov, ki so ovajali
                     drug drugega, predvsem, kdo naj bi sodeloval s partizani. Moral jih je prebrati
                     komandantu nemške policije, ki ni znal slovensko, zato je vsebino pisem omilil
                     in potvoril. Zaradi varnosti je vse sežigal. »Kakšna škoda,« je izjavil
                     prijatelju, »danes bi bila pisma dragocen dokument medvojnih razmer in bi
                     pričala o dvoličnosti ljudi, ki se obračajo po vetru. Nekateri, ki so med vojno
                     udrihali po partizanih, so po vojni postali največji privrženci novega režima
                     (nekateri sčasoma člani KP) in ovajali poštene ljudi, češ da so sodelovali z
                     Nemci.«</p>
                  <p>Ko so pred leti domačini uvideli, da so v arhivih izginili dokumenti, so
                     nekateri med njimi po spominu sami naredili spisek izgnanih družin iz
                     Zgornjesavskc doline. Zbrali so priimke in hišna imena izgnanih družin iz
                     Ra-</p>

                  <figure>
                     <graphic url="slike_z_67/z_67_17.png"/>
                     <head>Dom Mertljevih, po domače Smolejeuih</head>
                  </figure>
                  <p>teč (pet družin), iz Podkorena (tri družine), iz Kranjske gore (pet družin), iz
                     Gozd Martuljka (ena družina), iz Srednjega vrha (tri družine), iz Dovjega in
                     Mojstrane (šest družin). Ta spisek se zdaj nahaja v arhivu. Po vojni so bile
                     vasi v Dolini majhne. Ko so npr. iz Srednjega vrha izgnali tri družine, so te
                     predstavljale štirideset odstotkov vseh prebivalcev Srednjega vrha, med temi
                     šestnajst otrok. (Danes jih je v naselju le 8!)</p>
                  <p>Morda bo za marsikaterega bralca naporno prebrati seznam, toda nekateri
                     izgnanci iz Zgornjesavske doline so me izrecno prosili, naj ga objavimo v naši
                     reviji. Danes Dolinci ne vedo niti za svojega najbližjega soseda, ki je bil
                     izgnanec v svobodni Sloveniji.</p>
                  <p>Iz Rateč so izgnali družino Kavalar, po domače so bili Martinovi, v Mlako pri
                     Kočevski Reki (1949); družino Oman po domače Jurčelnovi, v Moravo (1949);
                     družino Kajžar Franca v Moravo (1949); družino Cuznar po domače Kompoševi v
                     Gotenico (1947); družino Erlah, po domače Jalovcovi v Koprivnico.</p>
                  <p>Iz Podkorena so izgnali družino Cuznar, po domače Brcetovl, v Nove Laze (1949);
                     družino Pečar po domače Sencovi, v Mahovnik, nato v Gotenico in Retje (1947);
                     družino župana Razinger, po domače Češeljnovi, v Gotenico in od tam v Retje (
                     1947).</p>
                  <p>Iz Kranjske gore so izgnali družino Tarman, po domače Tarmanovi, v Moravo
                     (1949); družino Gregori Alojza, po domače Govedarjevi, v Moravo in Kočevje
                     (1949); družino Lavtižar Joža, po domače Balkanovi, v Moravo (1949); družino
                     Pristavc, po domače Pristavc, v Moravo in Brežice (1949); družino Budenik: oče
                     je pred tem pobegnil v Avstrijo, mamo in starejšega sina so zaprli, več mlajših
                     otrok z deklo so izgnali v Polom (1949).</p>
                  <p>Iz Gozda Martuljka so izgnali družino Oitzl Miha, po domače Oitzlovi, v Moravo
                     (1949).</p>
                  <p>Iz Srednjega vrha so izgnali družino Janeza Mertlja, po domače Smolejevi, v
                     Stari Log (1947); družino Andreja Mertlja po domače Merkenljovi, v Moravo
                     (1949), družino Robič, po domače Kocjanovi, v Mlako pri Kočevski Reki in od tam
                     v Nove Laze (1949).</p>
                  <p>Iz Dovjega-Mojstrane so izgnali družino Smolej, po domače Lengarjevi, v Moravo
                     (1949); družino Langus po domače Blaščevi, v Moravo (1949); družino Guzelj, po
                     domače Erjavčevi, v Gornjo Brigo in Štalcarje (1949); družino Šmid v Gornjo
                     Brigo in Moravo (1949); družino Janša, po domače Potokarjevi, v Gornjo Brigo in
                     Štalcarje (1949); družino Zupan, po domače Zupan, v Mahovnik (1949)</p>
                  <p>Videli smo, da je bila med izgnanimi družinami tudi družina Janeza Mertlja po
                     domače Smolejeva iz Srednjega vrha. Zato se najprej nekoliko pomudimo v kraju
                     samem, preden se ustavimo pri njih.</p>
                  <p>Srednji vrh je bil naseljen dosti prej kot nekdaj z gozdovi poraščena, slabo
                     rodovitna in med Julijce in Karavanke stisnjena dolina ob Savi. Na neki
                     vzpetini v Srednjem vrhu naj bi stalo celo staro keltsko svetišče. V starejših
                     zemljevidih je današnji Gozd Martuljek označen le s krajevnim imenom Walde. V
                     Srednji vrh so se priseljevali s koroške strani, si krčili prisojne strmine in
                     jih obdelovali. Družine s priimki Hlebanja, Mertelj, Smolej, Cuznar so tod
                     živele pet stoletij. Domačija pri Merkenlju nosi domače hišno ime iz turških
                     časov, saj so prav pri tej hiši morali v dobi turških vpadov paziti (merkati)
                     na stražni ogenj iz Jeseniških rovi. Čim so ga opazili, so morali zakuriti
                     kres, da je bil viden do Bele peči. Ponosni so na rojaka Lovrenca Lavtižarja
                     (1820-1858), po domače Vavčarjevega, ki je misijonaril v Baragovi deželi in
                     zmrznil na Rdečem jezeru v Minnesoti. Upajo, da bodo skupaj s Cerkvijo na
                     Slovenskem prihodnje leto dostojno proslavili 150-letnico njegove smrti.</p>
                  <p>Lojz Mertelj, eden od sinov izgnane družine, hrani dokument rodbine Mertelj,
                     datiran iz leta 1567, enega redkih, ki ga novi gospodarji njihove domačije po
                     letu 1947 niso uničili. Vedno živ in neizbrisen dokument, ki ga nosijo v svojih
                     srcih, pa sta njihova ata in mama. O njima nam bo sama po sebi spregovorila
                     današnja zgodba.</p>
                  <p>Ponosni so na svojo nekdanjo domačijo. Ob mogočni stanovanjski hiši še danes
                     stojita gospodarski poslopji; v enem so imeli spodaj svinjake, v drugem hleve
                     za krave in konje. Poleg pa še kovačijo, v njej motorno žago, ki je imela tudi
                     vzdolžni rez za žaganje hlodovine, ob potoku mlin, na travniku sušilnico za
                     sadje. Pravo gospodarstvo v malem, skoraj popolni 'celk'. Tudi njihovo domačijo
                     so zgodovinsko zaznamovala stara, mogočna debla tepk. Njihovo sajenje je
                     zahtevala cesarica Marija Terezija, da bi omilila lakoto. Vsak kmet naj bi
                     posadil deset debel, dokler jih ne bo imel, ga bodo tepli. Od tod naj bi
                     izviralo ime za tepke.</p>

                  <figure>
                     <graphic url="slike_z_67/z_67_18.png"/>
                     <head>Gospodar Janez Mertelj</head>
                  </figure>
                  <p>Travniki in njive v Srednjem vrhu so na vzpetinah in zlasti naporna je bila
                     'vleka' sena. Otroci so se že zgodaj navadili delati in menijo, da jih je prav
                     odgovornost do dela izoblikovala in jim pomagala preživeti na Kočevskem, ko so
                     tlačanili na posestvih novih, njim neznanih gospodarjev.</p>
                  <p>Najmlajša Marta se spominja, kako so doma radi prepevali, tudi med delom.
                     Ljudje so se šalili, da bodo stene popokale. Tudi ata je rad pel. Najbolj
                     fletno je bilo zvečer. Za veliko mizo v hiši so počivali, si nagajali, brez
                     dela pa niso bili nikoli. Fantje so iz orehovega lesa izdelovali šatulje, mama
                     in starejša sestra šivali ali pletli. Vse dotlej, ko se je začela vojna …</p>
                  <p>Takrat je imel Lojz deset let. Avgusta ali septembra 1942 je prvikrat videl
                     partizane. Ležali so po planini, oblečeni v stare jugoslovanske uniforme.
                     Starejši pastir Engel iz Mojstrane mu je zabičal , da ne sme o teh vojakih
                     nobenemu črhniti besede. Borb in hajk v Dolini ni bilo.</p>
                  <p>Oglejmo si na kratko, kako sta nemška okupacija in državljanska vojna zašli v
                     Srednji vrh, sicer odročen kraj. V Dolini se je državljanska vojna razvnela
                     konec 1943, ko je bil strojevodja Franc Križnar - Ciril iz Jesenic, imenovan za
                     komandirja vosovskih grup okraja Kranjska gora. Kot pove sam, je »po navodilih
                     OK VOS Jesenice formiral tri grupe: prva je delovala na terenu Rateče -
                     Podkoren, druga od Kranjske gore do Belce, in tretja od Belce do Hrušice. Grupe
                     so štele od 6 do 8-vosovcev. Vdirali smo tudi na Koroško« (Jože Vidic: Sedem
                     krst za Ronkarjevo družino, Borec 1978). Komaj trideset kilometrov dolga dolina
                     z nekaj redkimi naselji je bila preprežena z vosovci! Pa ne za to, da bi se
                     borila proti Nemcem in pred nasiljem gestapa ščitila ljudi, ampak da bi
                     zanetila revolucijo in sprla ljudi med seboj.</p>
                  <p>Vosovci so skupaj s terenci imeli svoje taborišče v zemljanki nad Srednjim
                     vrhom, na Borovlju in za Lepim vrhom. Na spominski plošči lahko preberemo, da
                     je bilo v Srednjem vrhu v letih med 1943 do 1945 zaledje okrajnega odbora OF,
                     okrajnega komiteja KPS, kurirske postaje, in grupe varnostne obveščevalne
                     službe VOS. Vsi so imeli oporo v partizanski družini Hlebanjevih s sedmimi
                     sinovi, od katerih so se najstarejši Jože in mlajša Franc in Janez takoj
                     pridružili partizanom. Jože je bil sprva vosovski kurir, 27. aprila 1944 pa je
                     bil sprejet v članstvo komunistične partije. Prvi maj je s svojima tovarišema
                     Vojkom in Benom Hrovatom proslavil s kresom. Z bencinom je polil skladišče in
                     okolico ob železniški postaji v Kranjski gori. Zaradi bencinskih hlapov je
                     prišlo do eksplozije, eksplodirala je mina v skladišču in baraka se je sesula.
                     Te podvige profesor inž.dr. Joža Hlebanja s ponosom opisuje v omenjeni knjigi
                     Jože Vidic.</p>
                  <p>Zdaj lažje razumemo, zakaj je nemška patrulja vsak dan, zlasti ob večerih
                     obiskala Srednji vrh, pravili so mu kar Banditenberg, in po hišah delala
                     preiskave. Ljudje so se bali, da jih ne bi presenetila takrat, ko so se
                     partizani zadrževali po hišah, kamor so hodili jest. Tudi pri Mertljevih sta se
                     nekega večera zadrževala partizana Tonček in Miško, ki sta prišla k njim na
                     vezo, pred njima je bila v hiši še partizanska aktivistka z Dobrave nad Kropo
                     in zahtevala od očeta daljnogled. Prav takrat se je na vratih pojavila nemška
                     patrulja. »Je kaj novega?« je vprašal komandant ata, ki je dobro znal nemško.
                     »Ne da bi vedel,« mu je mirno odgovoril. Ata je vedel, da se bosta partizana,
                     po poklicu dimnikarska pomočnika, skrila v dimnik v črni kuhinji, ki je bil
                     širok in zaradi dima ju pes ne bi izsledil. Nemce je zadrževal z žganjem,
                     vendar so stražili hišo do jutra. Poveljnik patrulje je verjetno sumil, da
                     skrivajo partizane. Morda pa se mu je zasmilila družina s številnimi
                     otroki?</p>
                  <p>Med vojno so Hlebanjeve starše, mama je sodelovala s koroškimi partizani, in
                     štiri sinove Nemci izgnali na delo v tujino, a so se vrnili že pred koncem
                     vojne. Rod Hlebanjeve mame je izviral iz Koroške, zato so jih Nemci
                     registrirali kot nemške državljane in dobili so zelene karte, vsi ostali rdeče.
                     Že med vojno so nekateri Mertljevim grozili, da bodo izgnali tudi njihovo
                     družino. Kasneje so zvedeli, da so bili dvakrat na spisku za izgon v Nemčijo.
                     Nemci tega niso storili, za to je poskrbela komunistična oblast dve leti po
                     vojni.</p>
                  <p>Zgodaj zjutraj 30. septembra 1947 je bila izgnana na Kočevsko med mnogimi
                     drugimi tudi družina Janeza Mertlja, po domače Smolejeva, iz Srednjega
                     vrha.</p>
               </div>
               <div type="div3">
                  <head>Pozabite na dom!</head>
                  <p>»Naš ata Janez Mertelj (1876) in mama Angela roj. Siter (1902) sta si ustvarila
                     družino v Srednjem vrhu. Ata izhaja iz pet sto let stare rodbine v tem naselju.
                     Ata in predniki so bili večinoma kmetje, navezani na svojo družino, zemljo,
                     živino in gozdove. Kljub življenjskim preizkušnjam niso nikoli klonili ali
                     izgubili zaupanje v življenje.</p>
                  <p>Otrok nas je bilo osem. Prvi je bil Žan (1926), sledili so mu Tone (1927),
                     Marija (1929), Avgust (1930), Alojz (1931), potem sem bil leta 1933 rojen jaz,
                     Jože, za menoj sta bila še Franc (1934) in Marta (1936). Ata in mama sta nam
                     bila zgled pridnosti, poštenja in dobrote.</p>
                  <p>Z gozdovi vred smo imeli okrog 218 hektarjev zemlje. Ata je bil zelo podjeten,
                     naravno inteligenten in pameten, iznajdljiv in znal je marsikaj. Sami smo
                     žagali, mleli svojo pšenico, v svoji kovaški delavnici je ata izdeloval kmečko
                     orodje, ga popravljal, okoval sani in vozove. Tudi v mizarski delavnici je
                     marsikaj naredil in popravil. Takrat so bili plug, brana in osipavnik še
                     leseni.</p>
                  <p>Vojna leta smo srečno prestali, čeprav so bili pri nas enkrat nemške patrulje,
                     drugič partizani. Ata ni nikoli nam otrokom govoril o partizanih, zanje skoraj
                     nismo vedeli. Če so se zadrževali v hiši, jih je pred nami skušal skriti. Ata
                     je vedel, da so časi napeti in nevarni in je bil zelo previden. Starejši brat
                     Tone je hodil na vezo, a tega mlajši takrat nismo vedeli.</p>
                  <p>Pred Nemci je partizane vedno zagovarjal. »Partizani niso komunisti, domoljubi
                     so.« je nekoč zatrjeval nemškemu polkovniku. Ta pa ga je zavrnil: »Mertelj, vi
                     nič ne veste. To so banditi.« Gotovo je ata vedel, kaj je komunizem. Naš sosed
                     Arhi je bil med in po prvi svetovni vojni pet let v ruskem ujetništvu, Kocjanov
                     ata pa vojak na fronti v Galiciji. Že takrat so zvedeli za komunizem in se o
                     njem večkrat pogovarjali.</p>
                  <p>Do potankosti pa ga je naš ata spoznal, ko ga je občutil na svoji koži takoj po
                     vojni, v izgnanstvu na Kočevskem in ob vrnitvi domov. Srce se mu je krčilo, ko
                     je moral najprej izsekavati gozd, same zdrave smreke, eno za drugo, da je
                     boljševikom omogočil preglednost v obmejnem pasu. Težko je razumel, ko je
                     kmetijski referent odločil, da mora oddati za zakol več živine kot bi jo po
                     številu glav moral. Izjema ni bila niti breja živina, ki je kmet ni nikdar
                     klal.</p>
                  <p>Ata je vse življenje, med vojno, po njej in v izgnanstvu, ostal poštenjak od
                     nog do glave. Naš hlapec Ivan Meglic je nekoč med vojno v gostilni na Koroškem
                     s cepinom mahnil po Hitlerjevi sliki na steni. Gostilničar ga je prijavil
                     oblastem in Ivana so odgnali v Dachau. Do konca vojne smo mu v taborišče
                     pošiljali pakete s hrano. Ko se je vrnil, je povedal, da brez njih ne bi
                     preživel. V znak hvaležnosti je atu poklonil zlato uro. Toda ata je ni hotel
                     vzeti. Vedel je, da je hlapec prišel do nje samo na nepošten način.«</p>
                  <p>Kako to, da dve leti po koncu vojne mnoge družine, ki so se znašle na spisku za
                     'preselitev', naenkrat niso bile več zanesljive? Tudi Cuznarjeva družina po
                     domače Kompoševa iz Rateč je med vojno večkrat tvegala življenje za osvobodilno
                     gibanje kot npr. takrat, ko je gospodar »v kripi za listje pripeljal na svoj
                     dom premrle in lačne partizane, jih skrival na skednju in pozneje v svoji hiši
                     ter se smelo, z zvijačo izognil hišne preiskave močne patrulje nemških
                     varnostnih sil. V gornjih prostorih njegove hiše je bilo tedaj pet partizanov,
                     na skednju pa je visel zaklan vol za borce NOB. Če bi se hišna preiskava
                     izvedla, bi to pomenilo ne samo smrt partizanov, temveč tudi cele familije, ki
                     je v ilegalnih akcijah (zbiranje podatkov, širjenje letakov, zbiranje hrane,
                     obveščanje in drugo) mnogo prispevala k osvobodilnemu boju« ( Fric Razinger,
                     Izseljeni v Kočevje, Revija za zgodovino, literaturo in antropologijo,
                     1995)</p>
                  <p>Tudi o svojem očetu, po domače gospodarju Čošeljnove domačije, je Fric Razinger
                     prav tako v tem članku zapisal: »Bil je splošno znan kot zaveden narodnjak,
                     pošten, dober do drugih, eden redkih, ki v vsej okupaciji ni niti enkrat
                     pozdravil z dvignjeno roko, zaradi česar je bil tudi med ljudmi zelo
                     priljubljen, in ker je obsojal vsako nasilje, je sovražil okupatorja.«</p>
                  <p>»Dne 29. septembra 1947, je zadnji nočni vlak, ki prepelje delavce z Jesenic
                     okoli enajste ure, zbujal pozornost potnikov, ker je bila običajnim šestim do
                     sedmim potniškim vagonom priključena dolga vrsta tovornih, živinskih vagonov.
                     Ljudi je obšla temna slutnja, saj so bili vagoni prazni, poleg tega pa je na
                     vsaki postaji izstopilo nekaj nepoznanih ljudi, ki so v vaseh odšli v hiše,
                     poznane po tem, da v njih stanujejo zaupniki Ozne.« (Fric Razinger) Naslednje
                     jutro so ti skrivnostni neznanci istočasno po vseh vaseh potrkali po vratih
                     domov, kjer so prebivale družine, ki so bile na spisku za izgnanstvo.</p>
                  <p>Prepustimo spet besedo Jožetu Merllju, izgnanemu sinu Mertljevih. »Črni dnevi
                     za mnoge družine iz doline, tudi za našo, so se začeli 30. septembra 1947. Pri
                     nas sta se pojavila dva moška, oblečena v temne usnjene plašče in v škornjih.
                     Zahtevala sta, da se vsi zberemo v hiši. Eden od njiju je imel v roki spisek
                     vseh članov naše družine in je vse preklical po imenih. Odsoten je bil brat
                     Tone, ki je bil pri vojakih. Nas otroke je njihova uniforma in rezka povelja
                     spominjala na gestapovce«, pravi Jože.</p>
                  <p>Najmlajša, takrat enajstletna Marta se ob spominu na tisto jutro trpko nasmehne
                     in med jokom in smehom pove, da ni nikoli napisala zadnje domače naloge.
                     »Zvečer smo do polnoči luščili koruzo. Mama me je tolažila, da me bo zjutraj
                     zgodaj poklicala, da bom naredila domačo nalogo. Ko me je prišla budit in mi
                     rekla, naj hitro vstanem, sem mislila, da me je poklicala zaradi naloge. Šele
                     ko sem videla oba moža v črnih suknjah in škornjih, prestrašene in objokane
                     obraze domačih, sem se počasi ovedla, da se dogaja nekaj strašnega. 'Zdaj pa ne
                     bom mogla napisati domače naloge,' sem zajokala še jaz. A takoj nato sem
                     pozabila na domačo nalogo. V srce so mi zarezale mamine besede: 'Kam nas
                     vlečete? Kar tukaj nas pobijte!' Planila sem v jok, ker se mi je obupana mama
                     zasmilila.« Niti tega jutra niti kasneje ni Marta napisala nobene domače naloge
                     več, šolanje se je zanjo za vedno končalo.</p>
                  <p>Jože se dalje spominja: »Mož v usnjenem plašču je ostro in kratko odredil, da
                     moramo v dveh urah zbrati najpotrebnejše stvari. Kar bomo vzeli s seboj na pot
                     bo naše, vse ostalo bo od tistega trenutka dalje splošno ljudsko premoženje. In
                     kaj bo z našim posestvom, atovimi delavnicami, našo živino, našim domom? In
                     temu še danes pravijo preselitev! Preselitev bo izvršena v imenu ljudstva,
                     nekam v notranjost dežele, nam je pojasnil na</p>

                  <figure>
                     <graphic url="slike_z_67/z_67_19.png"/>
                     <head>Mertljevi v srečnih časih doma - Ob mami in atu stojita Marija in Tone,
                        spredaj z leve Žan, Lojz, Jože. Marta, Franc in Gustl</head>
                  </figure>
                  <p>atovo vprašanje oznovec v čnem usnjenem plašču. Imena kraja ni povedal. Ata je
                     zahteval, da bi rad videl obsodbo, na osnovi katere mora zapusti dom in imetje.
                     Mož v črnem mu je pojasnil, da bo dekret o preselitvi dobil na poti do Jesenic.
                     Tega ni dobil nikoli.</p>
                  <p>Ni nam preostalo drugega, kot da smo se vsi zbegani in objokani začeli
                     pripravljati za selitev. Najstarejša sestra Marija je poskrbela, da smo
                     spravili nase čim več perila in oblačil, mama je pripravljala hrano za pot, ata
                     je zbral nekaj pohištva in živeža za kasneje.</p>
                  <p>Kmalu so bili budni pri vseh hišah. Zvedeli so o naši preselitvi in mnogi so se
                     zbrali pri nas. Ko smo prišli otroci na hišni prag in dvorišče, smo zagledali
                     nepozabni prizor. Ata je stopil na orehov štor, da smo ga lahko vsi videli in
                     slišali. »Ukazani rok seje iztekel. Prišel je čas, ko moramo jaz in moja
                     družina zapustiti svoj dom in svojo zemljo. Ne vemo zakaj. Dvainsedemdeset let
                     sem tu živel. Moji predniki in njihove družine že stoletja pred mano! Odpuščam
                     vsem, ki so nam povzročili to strašno stvar in našo veliko žalost, ko zapuščamo
                     dom. Odpusti naj jim nebeški Oče,</p>
                  <p>saj ne vedo, kaj delajo. Blagor vam, ki boste lahko ostali doma. Z Bogom:«</p>
                  <p>Splezali smo na voz. posedli po naloženem pohištvu, posteljnini in culah.
                     Odpeljali smo se v neznano in nikoli več vrnili na tako domačijo, kakršno smo
                     zapustili. V Logu pri Kranjski gori smo naše borno imetje preložili na kamione
                     in odpeljali so nas na železniško postajo v Mojstrano. Tam pa spet prelaganje v
                     živinske vagone. V Kranju so se nam pridružile izgnane družine z Jezerskega,
                     Tržiča in Kofc. Ponoči smo se pripeljali v Kočevje, tam pa spet prelagali
                     imetje na kamione in poslušali vpitje in kreganje pijanih šoferjev. Razvažali
                     so nas po različnih krajih Kočevske, ki nam je bila vsem čisto neznana dežela.
                     Prvega oktobra zjutraj smo se pripeljali v Stari Log. Ata se je pogreznil v
                     molk, in še kakih štirinajst dni v Starem Logu ni mogel spregovoriti. Mukoma je
                     spravil iz sebe le posamezne besede in vse skupaj je bilo podobno nekakšnemu
                     kolcanju. Kasneje smo sklepali, da je dobil živčni šok.</p>
                  <p>Pa ni bil edini. Tudi od Frica Razingerja izvemo podobno o njegovem atu,
                     gospodarju Čošeljnove domačije: » Ko so 73-letnega ata zjutraj ob petih, ko je
                     že krmil živino v hlevu, obvestili, da mora zapustiti svojo domačijo, kjer je
                     petdeset let pridno gospodaril, je dobil živčni šok, katerega posledica je bila
                     precejšnja izguba spomina.«</p>
                  <p>V Starem Logu so govorili paznikom pred prihodom Mertljevih, da bo prišla z
                     Gorenjske pridna družina. Ko so jih zagledali, utrujene in preplašene, v dve
                     gubi sedeče na kosih pohištva in culah svojega premoženja, je eden od paznikov
                     ironično ugotovil: »Pa je prišla pridna družina z Gorenjske! Starček s kopico
                     otrok!«</p>
                  <p>Odpeljali so jih v razpadajočo hišo z dvema majhnima sobicama. Okna so bila
                     zabita z deskami, vode nikjer, prav tako ne elektrike, zaman so iskali
                     stranišče in kakšno stvar, kjer bi se lahko za silo umili. (Doma so imeli
                     angleška stranišča že pred vojno, tudi zaradi turistov). Radodarno pa sta jih
                     ti dve luknji obsuli z ušmi in bolhami.</p>
                  <p>V eni od obeh lukenj je spalo vseh sedem otrok. Marta, ki se je v letih
                     kočevskega izgnanstva iz enajstletnega dekletca razvijala v dekle, se sporninja
                     kako mučne so bile zanjo noči in zlasti jutra: »Zjutraj mi je bilo vedno slabo.
                     Prebujala sem se z občutkom, da me bo zadušilo. Stekla sem k oknu, ga odprla,
                     se sklonila čezenj in globoko vdihavala svež zrak, da sem prišla k sebi.«</p>
                  <p>Na posestvu Republiško kmetijskega gozdarstva Slovenije Stari Log seje
                     izmenjalo kar nekaj upravnikov in paznikov. Izgnanci Mertijeve družine se
                     paznikov spominjajo po uniformah s pištolo za pasom in po tem, da so jahali na
                     konjih. Nadzorovali so jih pri delu in jim ga določali. V Starem Logu je bil
                     eden od upravnikov Drago Košir. Upravnik v Gotenici je bil neki Kren, skoraj
                     stalno pijan, s kopico otrok in priležnico. Nasledil ga je Viktor Debeljak, ki
                     je bil po poklicu drvar in ni imel pojma o kmetijstvu. Bil je zelo surov, zato
                     mu je uspelo obdržati disciplino. Na posestvu v Starem Logu, gotovo tudi
                     drugod, so bili poleg upravnika in paznikov še upravnik skladišča, stražar v
                     cerkvenem stolpu, predvsem pa vse polno ovaduhov v civilni obleki. Direktor
                     vseh kočevskih posesti je bil neki Kralj.</p>
                  <p>»Že takoj prvo jutro,« se spominja Jože Mertelj, »ko smo se zbegani in obupani
                     skušali namestiti v našem novem 'domu', smo se morali ob desetih zbrati pred
                     cerkvijo na sestanek. Upravnik nas je seznanil z nalogami in dolžnostmi, ki jih
                     bomo morali izvrševati v našem izgnanstvu, kot smo že takoj bridko občutili to
                     novo življenje. Danes vemo, da smo postali nekakšni srednjeveški tlačani, ki so
                     za borno preživetje obdelovali zemljo neznanih gospodarjev. Ko smo sčasoma
                     zvedeli za jetnike, zaprte v cerkvi in obsojene na težko prisilno delo, smo
                     spoznali, da se nam ne godi najhuje.</p>
                  <p>Vsako jutro ob sedmih smo se morali zbrati pred upravo. Na drogu sredi vasi je
                     visel del tračnice in ob udarcu nanjo, smo se zbrali na delo. Od dvanajstih do
                     ene smo imeli čas za kosilo, od ene pa do petih popoldne pozimi, poleti še
                     dalj, smo bili na popoldanskem delu. Če se je kdo uprl in ni hotel delati, češ
                     da je bolan, da ne zmore, ali pa je storil kakšen prekršek, so ga prestavili na
                     drugo posestvo, kjer je moral delati še več, še težje in v še slabših
                     življenjskih pogojih, npr. v še bolj odročno vas brez vode in elektrike. Nad
                     družinami je vedno visel strah pred preselitvijo na slabše in na težavnejše
                     delo. Starega Loga ni smel nihče zapustiti brez posebnega dovoljenja upravnika,
                     ki edini lahko izda dovoljenje.</p>
                  <p>Vedeli smo, da je bil v zvoniku od jutra do večera na preži stražar z
                     daljnogledom. Cerkveni zvonik je rešil upravo skrbi za gradnjo stražnega
                     stolpa, ki so ga imela nemška koncentracijska taborišča in mnoga
                     koncentracijska in delovna taborišča v svobodni domovini Sloveniji.</p>
                  <p>Imeli smo tudi politično vzgojo. Komandant notranje uprave neki Šoberle, nas je
                     še pose-</p>

                  <figure>
                     <graphic url="slike_z_67/z_67_20.png"/>
                     <head>Ata pri naporni vleki sena - V ozadju počitniška hiša</head>
                  </figure>
                  <p>bej opozoril, naj se nihče ne sprašuje, zakaj so ga preselili. Še danes mi v
                     ušesa bijejo njegove besede: 'Ne sprašujte se, zakaj ste tukaj! Položite si
                     roko na srce, globoko zadihajte in vedeli boste, zakaj ste tukaj! Zakaj ste
                     tukaj?' je začel skoraj kričati na starše in na nas otroke. 'Ker ste izdajalci!
                     Ker ste sovražniki naroda!' Mnogo tega, kar je govoril, sploh nisem razumel.
                     Nikoli ne bom mogel pozabiti njegove grožnje, ki nam je kot mora legla na
                     srce:' Pozabite na dom! Vaš dom je zdaj Stari Log!'</p>
                  <p>Nekoč je bil na sestanku navzoč komandant paznikov Anton Gazvoda. Ko je
                     govornik končal, je s pištolo pričel streljati v kamnite angelčke na zvoniku in
                     v barvno poslikana okna v cerkvi. Zastrašujoč govor komandanta, streli, razbiti
                     angelčki, žvenket stekla, težko delo od jutra do večera, ki smo ga včasih težko
                     zmogli, čeprav smo bili dela od doma vajeni, je v nas odraščajočih otrocih
                     nagrmadilo toliko stisk in trpljenja, ki jih nismo doživeli vsa vojna leta in
                     tudi kasneje v življenju ne. Najhuje je kljuvalo v nas vprašanje, kdaj se bomo
                     lahko vrnili domov. Hrepeneli smo po naši domačiji, po prostosti in Srednjem
                     vrhu, in - trpeli.</p>
                  <p>S tesnobnim občutkom se spominjam tudi nedelje takoj po našem prihodu v Stari
                     Log.</p>
                  <p>Vse nedelje so bile 'posvečene' naši prevzgoji. Tisto nedeljo so nas s kamioni
                     odpeljali v Ribnico na tim. miting. Poslušali smo same hvalnice o naprednih
                     komunističnih idejah in vznesene parole, ki so mi polnile ušesa vsa leta na
                     Kočevskem, v delovni brigadi, na služenju vojaščine in še dolgo potem. Toda
                     tista nedelja v Ribnici je bila zame od vseh najbolj grozna. Po hvalnicah
                     komunizmu, se je nad naše glave vsul plaz kričanja: 'Ni življenja za izdajalce!
                     Smrt izdajalcem!' Ali smo tudi mi, naša družina izdajalci? sem se z grozo
                     spraševal. 'Ni življenja za reakcijo! Smrt reakciji! Smrt saboterjem!' Šele čez
                     leta sem razumel, kdo so bili reakcija in saboterji.</p>
                  <p>Ata je razumel naš strah. Bog ve, kako težko je bilo pri srcu njemu . Takrat in
                     kar naprej nas je opozarjat: 'Potrpite in bodite tiho. Pazniki, stražniki in
                     ovaduhi samo prežijo, kdaj se bo kdo od vas spozabil in rekel ali storil kaj
                     takega, česar ne bi smel. Zdaj smo popolnoma brez krivde, nič nas ne bremeni,
                     nič slabega nam ne morejo dokazati. V tem je naša moč. Nedolžni moramo ostati
                     še naprej in vzdržati. Potrpite, saj naše izgnanstvo ne bo trajalo večno.'
                     Danes se največkrat spomnim na njegove preroške besede, ki se še uresničujejo
                     'Nekoč bo krivica prišla na dan.</p>
                  <p>Zgodovina bo o teh časih pisala. Jaz tega ne bom dočakal, morda boste vi!'</p>
                  <p>Trpljenje izgnanstva na Kočevskem in velika krivica, ki se nam je s tem
                     zgodila, nas je zaznamovalo za vse življenje. Če ne bi bili otroci skupaj z
                     atom in mamo, ki sta tudi vsak zase trpela in se nam smilila, bi se iz
                     kočevskega izgnanstva verjetno vrnili še bolj čustveno in psihično ranjeni.
                     Bili smo oropani otroštva in mladosti, šolanja in svobodne izbire poklica.«</p>
                  <p>Marta, ki je bila do štririnajstega leta, ko je morala začeti delati na
                     posestvu, največ z mamo, se spominja, kako je mama v vsakem prostem času
                     žebrala in jokala, kako jo je skrbelo za vsakega od otrok posebej, zlasti
                     potem, ko so sinovi morali delati drugod in so se vračali v Stari Log le ob
                     nedeljah. Vsi otroci so vedeli, da je bilo atovo največje trpljenje to, da so
                     ga brez vsakega pojasnila ali obsodbe izgnali. Mozgal je o razlogih, zakaj so
                     morali v izgnanstvo, zakaj so bili vanj pahnjeni skupaj z njim še njegovi nič
                     krivi otroci.</p>
                  <p>Otroci so ob ljubezni in skrbi staršev kljub izgnanstvu z rodnega doma ohranili
                     občutek pripadnosti družini. Hčerka Marija se spominja, kako je vedno čutila v
                     starših veliko oporo. Ko so ob prihodu v Stari Log lezli s kamiona, je slišala,
                     takrat osemnajstletno dekle, opazko stražarja: «Spet je prišla ena mlada.« Od
                     strahu jo je kar stisnilo pri srcu. S pogledom je poiskala mamo. V starših bo
                     vedno imela zaščito in oporo. Dokler bodo ostali skupaj, jo bodo varovali. To
                     spoznanje jo je obšlo v tistih prvih negotovih trenutkih prihoda v
                     izgnanstvo.</p>
                  <p>Upanje, da se bodo enkrat lahko vrnili domov, ni v atu, mami in otrocih nikoli
                     zamrlo in morda jim je prav to dalo moč, da so vztrajali in premagali vse hudo,
                     razmišlja danes Marta. »Vsak večer smo skupaj glasno molili,« doda Jože. -Kmalu
                     smo ugotovili, da nismo bili sami. Skozi tenke stene smo slišali, da se je iz
                     sosednjega stanovanja vsak večer v zboru oglasila glasna molitev družine s
                     Koroške.</p>
                  <p>Ata nam je bil s svojo modrostjo in previdnostjo v veliko oporo. Ko sem na
                     posestvu pasel ovce, sem sčasoma postal pozoren, da jih nihče ne prešteva in
                     tudi vedelo se ni, koliko jih je vseh. Velikokrat se je kakšna izgubila ali so
                     jo raztrgali volkovi, ali sem kakšno našel v staji pohojeno. Tega nihče ni
                     jemal v mar. Če torej eno vzemem in jo nesem 'domov', tega še opazili ne bodo.
                     In res, nekega večera sem vzel ovco, jo prinesel domov, da jo zakoljemo in
                     pojemo. Ata mi je mirno rekel:«Nesi jo nazaj.« - »Zakaj pa,« sem ugovarjal,
                     »doma smo imeli čredo šestdesetih ovac in pustiti smo jih morali splošnemu
                     ljudskemu premoženju. Zdaj pa jim niti ene ne bi smeli vzeti,« sem trmaril. Ata
                     pa je še naprej mirno vztrajal: »Nesi jo nazaj.« Danes šele razumem, da se je
                     ata dobro zavedal, kako so v tistih časih propadale temeljne vrednote. Na vsak
                     način sta nam jih ata in mama hotela ohraniti, pa četudi propada vse okoli nas.
                     Uničevalni komunizem nas ne sme posrkati vase, ostati moramo neomadeževani. S
                     Kočevske moramo priti tako nedolžni, kot smo tja prišli. To nam je v svoji
                     modrosti in zdravi pameti kar naprej ponavljal. Podobno kot nam je nekoč doma
                     posredoval svoje izkušnje in znanje.</p>
                  <p>Spominjam se, kako sem kasneje, ko sem bil od staršev že ločen in sem delal v
                     delavnici, opazoval fante, ki so iz samega sovraštva do prisilnega dela in
                     krivic, ki so nam jih storili, poskušali kvariti stroje. Vedeli smo, da so nas
                     v delavnici zaposlili zato, da zapolnimo izpraznjena delovna mesta nemških
                     ujetnikov, ki so jih morali izpustiti. Nihče nas ni vprašal, česa bi se radi
                     izučili. Predvsem pa so nas v to delo prisilili. V veliki skušnjavi sem bil, da
                     bi v svoji upornosti in sovražnosti te predrzneže posnemal še sam. Morda meje
                     pred tem obvarovala atova vzgoja za delo že od malega in modrost, ki sem jo pri
                     njem vedno bolj cenil.</p>
                  <p>Tudi me je ata nehote opozoril na komunistične laži. Nikoli naj jim ne
                     nasedamo, niti iz nevednosti, še manj zavestno. Spominjam se, kako smo morali
                     skupina fantov na pokopališču v Starem Logu podreti marmorni spomenik na grobu
                     nekega duhovnika. Stražnik, ki nas je nadzoroval, nas je ves čas 'spodbujal':
                     »Zakaj bi ta svinja izdajalska imela tako lep spomenik? Naj ga ima namesto
                     njega kakšen borec, ta si ga zasluži!« Zvečer sem o tem pripovedoval atu. Čisto
                     mirno meje vprašal: 'Pa ste na spomeniku videli letnico smrti tega duhovnika?«
                     Seveda ne, kdo bi v delovni vnemi gledal še to! »Ta duhovnik je umrl leta
                     1939,« me je poučil ata. Zapomnil si je nagrobni spomenik in letnico, ko se je
                     nekoč sprehajal po pokopališču in si ga natančno ogledal.«</p>
                  <p>Kakšno delo so morali opravljati posamezni člani Mertljeve družine v Starem
                     Logu? Ata je bil zadolžen, da je vsak dan popravljal poljsko orodje. Neverjetno
                     veliko se ga je kvarilo! Mama je kot pomočnica delala v kuhinji menze, kjer so
                     se hranili sezonski delavci, ki so prišli na Kočevsko za zaslužkom, največ iz
                     Prekmurja. Gotovo so bili vsi 'preverjeni kadri'. Otroci smo sprva opravljali
                     vsa kmečka</p>

                  <figure>
                     <graphic url="slike_z_67/z_67_21.png"/>
                     <head>Velika noč 1945 - Med mamo in atom hči Marta, zadaj Jože, Avgust, Žan,
                        Tone, Marija. Lojz in Franc</head>
                  </figure>
                  <p>dela na posestvu, kasneje ne več. Ko je najmlajša Marta dopolnila štirinajst
                     let, je postala delavka na posestvu tudi ona. Skrbela je za kokoši, čistila
                     kurnike in delala na polju. Vodo so morali nositi iz oddaljenih in zapuščenih
                     vodnjakov, v enem so nekoč našli truplo italijanskega vojaka. Za svoje delo
                     niso dobili nobenega plačila. Nekaj časa so živeli od tega, kar so smeli
                     pripeljati s seboj, priboljške so jim prinesli sorodniki in znanci, kadar so
                     jih obiskali. Šele sčasoma so dobili karte in si v skladišču ali trgovini
                     nabavili nekaj pičlih in prepotrebnih živil, ki so jim na karte pripadala. Toda
                     za večino je bilo Kočevje tako oddaljeno in večerne ure po delavniku tako
                     kratke, da so jim karte preprosto zapadle.</p>
                  <p>»Skupaj z nami so nekaj časa delali tudi nemški ujetniki,« se spominja Jože.
                     »Celo njim smo se smilili, ker so marsikdaj namesto nas opravili kakšno težje
                     delo, ki ga otroci nismo zmogli. Toda sčasoma smo zvedeli, da mi še zdaleč
                     nismo največji trpini. Neprimerno huje se je komunistična oblast izživljala nad
                     kaznjenci, obsojenimi na prisilno delo v kočevskih taboriščih. V nemogočih
                     razmerah so delali v kočevskih gozdovih. Duhovnike, uradnike, profesorje,
                     skratka vse, ki niso bili vajeni težaškega dela ali so bili telesno šibki, so
                     zbrali v eno delovno skupino. Telesno krepke in vajene fizičnega dela pa v
                     drugo. Obeh vrst skupin je bilo veliko. Delo so imele vse skupine enako. V enem
                     dnevu je moral vsak napraviti tri kubike drv. Začeli so s podiranjem bukev
                     (motornih žag takrat ni bilo), jih oklestili, razžagali, razklali, nacepili in
                     končno znosili k cesti ter poravnali v skladovnico. Vsak večer so te dolge in
                     visoke skladovnice drv stale ob cesti kot zid, dokler jih niso zložili na
                     tovornjake in odpeljali. Skupine močnejših in spretnejših so delo v določenem
                     času zmogle in tako postavile normo. Skupine šibkejših je niso dosegle.
                     Kaznovani so bili tako, da so morali delati še ob nedeljah.</p>
                  <p>Nam ob nedeljah ni bilo treba delati. Toda kot med delom, so nas tudi v prostem
                     času nadzorovali stražniki v uniformah, ki so bili naši ovaduhi in
                     provokatorji. Med ovaduhi so bili nekateri domačini iz Stareg Loga. ki jih med
                     vojno niso izgnali. Spraševali so nas o počutju, delu in razmerah na posestvu z
                     enim samim namenom, da bi se jim potožili, črnili paznike, kritizirali
                     življenje na posestvu in upravo. Toda mi smo bili že 'prevzgojeni'. Le kdo še,
                     bi bil tako nespameten, da bi si drznil izreči kakšno kritično besedo? Sam sem
                     se prepričal, kakšna je bila vloga ovaduhov.</p>
                  <p>Takrat sem imel že šestnajst let in sem delal v mizarski delavnici skupaj s
                     prijateljem iste starosti, Valentinom Oitzlom, iz Gozd Martuljka. Pravili smo
                     mu Vali. Na skrivnem sva se zmenila, da pobegneva. Kasneje sem se premislil,
                     ker je sestra Marija nevarno zbolela. Z Valijem sva dobro vedela, da je najino
                     prijateljstvo vsem na očeh, še posebej ovaduhom. Če bo Vali pobegnil, bo meni
                     trda predla, ker me bodo naredili za krivega: upravi bi moral javiti, da
                     namerava prijatelj pobegniti. Zato sva nekega nedeljskega popoldneva uprizorila
                     z Valijem hud prepir vpričo ovaduha, tako da sva se na koncu razšla kot
                     najhujša sovražnika. Valiju je uspelo pobegniti, tudi državno mejo je srečno
                     prešel. Na Koroškem je imel sorodnike, bil nekaj časa pri njih, potem pa odšel
                     v Kanado. Sorodniki so nam pisali v Kočevje. Med drugimi novicami smo zvedeli
                     tudi to, da jim je neki Tinček pomagal pobirati krompir. Vedeli smo, da je bil
                     ta Tinček nihče drug kot Vali in bili veseli, da mu je uspelo. Imel sem prav.
                     Ničkolikokrat so me zasliševali, če sem vedel, da bo Vali pobegnil, ali sva
                     skupaj naredila načrt in podobno.</p>
                  <p>V mizarski in kolarskl delavnici smo morali delati zato, da smo nadomestili
                     nemške ujetnike, ki so jih izpustiti iz ujetništva. V mizarski delavnici je
                     ostal nemški ujetnik Hans, ker se mu petletna doba ujetništva še ni iztekla.
                     Med vojno je bil pilot, ker pa je imel njegov oče doma veliko mizarsko
                     delavnico z osemdesetimi pomočniki, se je Hans izučil za mizarskega mojstra.
                     Veliko me je naučil in opazil sem, da se je trudil predvsem z menoj. Vsak
                     izdelek, ki ga nisem lepo ali pravilno izdelal, mi je popravil in pokazal
                     napake. Spoštoval sem ga in se kar navezal nanj. Takrat sem bil že ločen od
                     staršev, ker je bila ta delavnica petnajst kilometrov oddaljena od Starega
                     Loga. Spali smo v nekakšnih luknjah nad delavnico, brez vode in elektrike. Ob
                     nedeljah sem pripešačil 'domov' v Stari Log.«</p>
                  <p>Dve leti starejši Jožetov brat Lojz je v Starem Logu še ne sedemnajstleten že
                     moral težaško delati v gozdu. Konji, ki jih je uprava posestva dobila od UNRE
                     so bili večji od konj, ki jih je bil Lojz vajen od doma. Zato jim je zelo težko
                     s prednje strani nataknil komat. Težaško delo pa seje pričelo v gozdu. »Z nekim
                     Pavlom s Pohorja,« se spominja Lojz »sva morala po tleh iz gozda vlačiti do
                     vozne poti grede, to so na roko otesane smreke. Tam sva jih sama naložila na
                     voz, spela z verigami in jih s konji odpeljala do ceste, ki vodi iz Kočevja do
                     Suhe krajine. Od doma sem bil vajen le kmečkih del. Enkrat je Pohorcu greda
                     padla iz rok in mu zlomila nogo.</p>
                  <p>Želel sem dobiti delo na traktorski postaji, a so me določili za kolarsko
                     delavnico med nemškimi ujetniki. V delavnici so delali tudi naši kaznjenci,
                     vendar so bili ločeni od nas in stalno pod stražo. Mojster pri katerem sem se
                     izučil, je bil mrk in vase zaprt. Delali smo vozove za vleko lesa iz gozda.
                     Delavnica je bila v Kočevju in ob nedeljah sem v Stari Log pešačil, včasih pa
                     mi je uspelo kakšen kilometer prevoziti s starim, skoraj neuporabnim kolesom.
                     Na poti po gozdu sem se najbolj bal volkov, saj mi je že ob njihovem zavijanju
                     le-denela kri po žilah.«</p>
                  <p>Volkovi, medvedi, divji prašiči in jeleni so za izgnance predstavljali stalno
                     nevarnost, kajti vsi so bili neoboroženl. Za vsako malenkost, ki so jo hoteli
                     nabaviti, so morali hoditi izven delovnih ur, to je v večernih ali zgodnjih
                     jutranjih urah kilometre daleč po osamljenih gozdnih poteh. Znano je bilo, kako
                     je volk zasledoval Kompoševo Olgo, ki je bila noseča in njenega moža Lojza več
                     kot kilometer daleč, ko sta šla po poti s sveže zapadlim snegom.</p>
                  <p>Najbolj grozne spomine ima Lojz na vojaščino, daleč na jugu Srbije. »Komandant
                     našega polka je bil Stane Potočar. K naši brigadi je bil pridružen tudi
                     kazenski vod. Ti kaznjenci niso smeli nositi orožja in so morali opravljati
                     najtežja fizična dela. Nam ostalim se ni godilo dosti bolje. Govorili so nam,
                     naj bomo ponosni, da smemo služiti vojsko s tako trdim načinom življenja, kot
                     so ga živeli partizani v gozdu.</p>
                  <p>Bili smo lačni, saj smo večinoma jedli le zelje, kruha pa je vedno
                     primanjkovalo. Leta 1949 in 1950 je bila po vsej Jugoslaviji suša in pred
                     lakoto so nas rešili Amerikanci s pošiljkami moke. Spali smo v za silo zbitih
                     barakah, tako da je pozimi skozi špranje na odeje padal sneg. Peči nismo smeli
                     zakuriti, v peči so pokurili le pletenine, ki so nam jih poslali od doma. »Tako
                     so živeli partizani, » so nam govorili kar naprej. Vedno več vojakov je
                     dobivalo gnojne rane od ozeblin, zaradi prehlajenih mehurjev so močili hlače,
                     ki so bile dan in noč mokre, pozimi se je na njih nabiral srež. Mnogi so
                     postali nezmožni za usposabljanje vojaških veščin (obuko) in so jih kar po
                     deset hkrati poslali domov. Ne le kazenski vod, tudi mi smo fizično trdo
                     delali. Po končani obuki smo cel mesec kopali teren za pot. Kdor ni izpolnil
                     norme, ni dobil hrane, dokler je ni izpolnil. Od ponižujočega in nečloveškega
                     ravnanja sem bil tako psihično uničen, da sem mislil na beg v Grčijo.</p>
                  <p>Še zadnjič so me ponižali pred odhodom domov. Imel sem kakšen centimeter dolge
                     lase in sem bil vesel, da ne bom prišel domov kot zapornik. Bil sem že oblečen
                     v civilno obleko in imel klobuk na glavi. 'Skini šešir!' sem zaslišal povelje,
                     'na golo šišanje!' Domov sem - Titov vojak - prišel do kraja zamorjen in z
                     globoko mržnjo do osovražene vojske.</p>
               </div>
               <div type="div3">
                  <head>Največja preizkušnja v izgnanstvu</head>
                  <p>Zgleda, da je Janeza Mertlja, Smolejevega ata, vedno bolj morila krivica, ki je
                     prizadela ne le njega, ampak vso njegovo družino. Postajal je vse bolj nemiren.
                     Kar naprej je pisal prošnje na razne naslove, da bi zvedel, zakaj so jih
                     izgnali. Na upravi v Kočevju so njegovi ženi povedali, naj vpraša tiste, ki so
                     jih poslali dol. Morilo ga je, zakaj najmlajši hčerki Marti kratijo pravico do
                     šolanja, čeprav bi po zakonu morala hoditi v šolo? S štirinajstimi leti, ko je
                     začela delati na posestvu, so ji napisali le odločbo za nekvalificirano
                     delavko. Nikoli ni od nikogar dobil odgovora. Mama je šla v Ljubljano k
                     notranjemu ministru Sergcju Kraigerju vprašat za morebitni vzrok preselitve, a
                     ji je lahko povedal samo to, da so Mertljevi politično nezanesljivi.</p>
                  <p>»Ata seje posvetoval z znanci in sorodniki, ki so nas obiskovali, če bi mu
                     lahko kdo od njih našel kakšnega odvetnika, ki bi našo družino pravno zastopal.
                     Na žalost pa niso našli prav nobenega, ki bi hotel prevzeti naš 'primer'.
                     Končno je ata napisal prošnjo še na maršalat, osebno tovarišu Titu. Če je česa
                     kriv, naj sodstvo sproži sodni postopek, dokaže krivdo, če ta obstaja in izreče
                     sodbo, da se bo lahko zagovarjal. Navedel je še, da v svojem življenju ni
                     storil ničesar slabega, da je med vojno hranil partizane, dvema rešil
                     življenje, sin pa, da je hodil na veze. Tudi na to prošnjo ni nikoli dobil
                     odgovora.</p>
                  <p>Nedvomno pa je bila za ata in mamo kapljica čez rob, ko je devetnajstletna
                     hčerka Marija po enem letu izgnanstva v Starem Logu zbolela za pljučno
                     tuberkulozo in kasneje še za gnojnim meningitisom, ki je bil posledica
                     nezdravljene tuberkuloze. Kasneje so odkrili kostno tuberkulozo še pri sinu
                     Jožetu. Gotovo jima je revščina, podhranjenost in pretežke obremenitve
                     spodjedlo zdravje v letih odraščanja, ko naj bi se v polnosti razcvetela njuna
                     mladost.</p>
                  <p>Ko je z diagnozo o tuberkulozi prva zbolela Marija, je uprava posestva ni
                     poslala na zdravljenje, ampak so jo samo premestili na delovno mesto 'normirke'
                     v pisarni, kjer je sezonskim delavcem računala norme. Čedalje bolj je
                     pokašljevala in slabela. Izpljunki so postajali že krvavi, mama in ata pa
                     čedalje bolj zaskrbljena. Šele čez dve leti, aprila 1950 so jo poslali v
                     ljubljansko bolnico, kjer so ugotovili tuberkulozo z odprto kavemo. Nekega dne
                     je nenadoma padla v komo. Ugotovili so, da je zaradi nezdravljene tuberkuloze
                     zbolela še za meningitisom. Zdravila se je na Infekcijski kliniki v Ljubljani
                     in nekateri zdravniki so jo že odpisali. Zdravilo jo je kar nekaj zdravnikov in
                     Mariji je bilo zanimivo, ko je poslušala njihove različne izjave in stališča do
                     njene bolezni. Za nekatere je bila le številka, drugi so jo vzpodbujali, ji
                     vlivali voljo do ozdravljenja in tudi sami vanj upali. Ko je s pomočjo
                     penicilina in mladosti po štirih letih trpljenja in življenja po bolnicah in
                     okrevališčih le ozdravela, so se kljub vsemu mnogi zdravniki čudili njeni
                     ozdravitvi. Vendar posledice čuti vse življenje.</p>
                  <p>To so bili najbolj žalostni trenutki v izgnanstvu za vso družino. Prvikrat so
                     se soočili s tako resno boleznijo, ki jim je grozila s smrtjo sestre. Najmlajša
                     Marta se jih še danes spominja. Mama je vse dneve kuhala v menzi, zato seje
                     Marta toliko bolj navezala na Marijo in ji bila vedno in povsod za petami, če
                     je bilo le mogoče. Bila ji je kot druga mama. Zdaj je ostala še brez Marije!
                     Spominja se, s kakšnim strahom in pozornostjo so pregledovali izvide
                     laboratorijskih preiskav. Zdravniki so mami povedali, da morda Marija ne bo
                     preživela, če pa bo, bo imela posledice vse življenje. »Danes bolj kot v
                     mladosti, občudujem mamo in ata, ki sta bila tako močna, da sta tako pogumno
                     vzdržala vse travme in skrbi za nas otroke. O njih nam nista govorila. Toda
                     videli smo mamine solze in njeno tiho žebranje, atovo zagrenjenost nad neuspehi
                     njegovih prošenj. Vse to je nehote vplivalo na nas otroke. Morda tudi nista več
                     upala, da se bomo še kdaj vrnili domov. Če pa se bomo, kako nam bo uspelo
                     obnoviti domačijo? Vedeli smo, da z vsakim letom bolj propada.«</p>
                  <p>Za Marijo je zbolel še osemnajstletni Jože. Tudi njega so operirali šele nekaj
                     mesecev po tem, ko so mu zdravniki postavili diagnozo kostne tuberkuloze. V
                     Ljubljani so mu operirali kost na desni roki in mu z nje odstranili
                     tuberkulozno tkivo. Tri leta je bil nezmožen za delo in štiri leta naj ne bi
                     opravljal težjih fizičnih del. Ko je vjeseniški železarni zaprosil za
                     zaposlitev, so ga kljub nedvoumnim zdravniškim potrdilom poslali delat v žično
                     valjamo za nakladalca žice.</p>
                  <p>Ko je ob upokojitvi zbiral zdravniške dokumente, da bi dokazal, da je bil tri
                     leta v bolniškem staležu, tudi teh dokumentov ni bilo nikjer. Minister za
                     zdravstvo dr. Dušan Keber, Jože seje obrnil tudi nanj, je izjavil, da
                     dokumentov ni. Edina možna razlaga je ponovno ta, da je vso zdravniško
                     dokumentacijo uničila Udba.</p>
               </div>
               <div type="div3">
                  <head>Vrnitev domov</head>
                  <p>Po treh letih nasilnega izgnanstva Mertljevih, so prebivalci Gozd Martuljka in
                     Srednjega vrha sprožili akcijo za zbiranje podpisov, da se družina Janeza
                     Mertlja vrne domov. Vsi, razen ene krajanke so podpisali prošnjo. »Po tej
                     odločitvi krajanov,« pojasnjuje sin Jože, »je ata po zdravi kmečki pameti
                     logično sklepal: v imenu ljudstva je bila družina preseljena, v imenu ljudstva
                     je bilo zdaj zaželjeno, da se družina vrne. Pričel je pisati prošnje na upravo
                     posestva.</p>
                  <p>Ta akcija krajanov je morda pripomogla, da je uprava državnega posestva
                     napisala izjavo, da za našo družino ne velja več omejitev gibanja na področju
                     Slovenije. Po treh letih, treh mesecih in trinajstih dneh izgnanstva, so se
                     ata, mama, dva brata in najmlajša sestra, ki so ob času vrnitve bivali v Starem
                     Logu, lahko vrnili domov. To je bilo 13. januarja 1951.«</p>
                  <p>Ata seje bil dogovoril s šoferjem kamiona z Bleda, ki je vozil les iz Starega
                     Loga na železniško postajo v Kočevje, da jih pripelje domov. Zgornjesavska
                     dolina je bila obmejni pas in zanj so bile potrebne posebne, zelene
                     legitimacije, normalne so bile modre. Mertljevi niso imeli nobenih, saj smo
                     bili 'preseljenci' še vedno brez državljanskih pravic. Zapadlo je toliko snega,
                     da jih je lahko kamion pripeljal samo do Belce, tja pa so jih prišli čakat s
                     sanmi domačini iz Srednjega vrha. Bilo jih je toliko, da sta se dva furmana s
                     praznimi sanmi odpeljala nazaj.</p>
                  <p>»Po dveh mesecih je nekdo ponovno sprožil zahtevek za našo izselitev izven
                     obmejnega pasu. Zelenih izkaznic še vedno nismo imeli. Takrat je ata iskal
                     pomoč pri svojem prijatelju prof. dr. Niku Kuretu. Res da je bil on politično
                     povsem nevplivna oseba, toda njegov sošolec dr. Marjan Brecelj je bil takrat
                     predsednik Izvršnega sveta. Dvojnik prošnje, ki jo je ata še iz Kočevja
                     naslovil na maršalat, je Kuret osebno izročil Breclju. Od takrat dalje so našo
                     družino pustili na miru.</p>
                  <p>Še velikokrat so nas obiskovali udbovci v civilnih oblekah in spraševali, kje
                     se gre čez mejo. Ata jim je pojasneval, kot je bilo treba: 'Ali ne veste, da je
                     to prepovedano? Pošten državljan socialistične republike Jugoslavije sem, zato
                     vas bom prijavil oblastem!' Ob taki grožnji je radovednost 'ubežnika' morala
                     splahnetl.«</p>

                  <figure>
                     <graphic url="slike_z_67/z_67_22.png"/>
                     <head>Oče Mertelj spet doma</head>
                  </figure>
                  <p>Zakaj se je končno po štirih letih oblast odločila, da vrne preseljence domov,
                     ene prej, druge kasneje. Verjetno je bilo razlogov več, eno od mnenj smo
                     ponovno dobili pri Fricu Razingerju. »Na posestvih odseljenih so se ustanovile
                     ekonomije, ki so v začetku ob prevzetih zalogah in skrbno obdelanih površinah
                     lepo uspevale, potem pa so iz leta v leto bolj propadale in končno skrajno
                     zanemarjene ter nerentabilne postale podjetjem breme, ki so se ga na vsak način
                     skušala znebiti. Kam torej s posestvi, ki so izkazovala milijonske deficite
                     kljub temu, da niso plačevala nikakih davkov in dajatev. In tako se je oblast
                     odločila, da dovoli izseljencem, da se po štirih letih trpljenja na tujem,
                     vrnejo domov«, ugotavlja Fric Razinger, Čošeljnov, v že omenjenem članku.</p>
                  <p>V kakšnem stanju so našli svojo domačijo Mertljevi. nam pojasni sin Jože: »Ko
                     smo se vrnili, smo dom in posestvo našli v zelo slabem stanju. V hiši so vsa
                     leta živeli oboroženi knojevski vojaki, zadolženi, da stražijo mejo. Zunaj in
                     znotraj hiše je bili veliko stvari poškodovanih. Požgali so pet sto let star
                     družinski arhiv kot da bi hoteli zbrisati vsako sled naše častitljive
                     rodbine.</p>
                  <p>Na našem posestvu je Ministrstvo za kmetijstvo ustanovilo Ekonomijo Železarne
                     Jesenice, ki so jo upravljali delavci osem ur na dan. Kateri kmet pa pozna le
                     osemurni delavnik še posebej pomladi, poleti in jeseni? Nič čudnega torej, če
                     je po travnikih poleti gnila krma!</p>
                  <p>Kako naj bi vse podelal v osmih urah, ko še ni bilo mehanizacije?</p>
                  <p>Naše njive so ostale neobdelane, živino so razprodali, posekali so več kubikov
                     našega gozda, uničeno je bilo poljsko orodje, vozovi, vprega. Naša domačija bi
                     še bolj propadla, če ne bi Ekonomija nastavila za oskrbnika atovega brata in
                     nečakinjo in če ne bi doma ostal naš pastir.</p>
                  <p>Pol leta po prihodu domov, so nam prišli nacionalizirat zemljo in gozd. Za vso
                     materialno škodo, nastalo v času našega izgnanstva na Kočevskem, so nam dali
                     smešno nizko odškodnino. Zemlje so nam pustili toliko, kot nam je po agrarni
                     reformi pripadalo. Prišli so možje iz Okrajnega ljudskega odbora in ata naj bi
                     podpisal, da prostovoljno odstopa te in te površine. 'Ne odstopam
                     prostovoljno.' je rekel ata in pod ta obrazec se ni podpisal. ' Podpišem, da
                     odstopam, ker se moram pokoravati zakonu.' Tak je bil naš ata. Trpljenje in
                     krivice ga niso pohabile.</p>
                  <p>Še naprej je neumorno iskal pravico. Tisto jutro preden so nas izgnali, je
                     vztrajal, da se naredi zapisnik o našem premoženjskem stanju, ki se mora
                     ujemati s stanjem ob naši vrnitvi domov. Prišli smo v izropan dom in ata je
                     zaman dalj časa iskal advokata, ki bi iztožil manjkajoče premoženje. A dobil ga
                     ni nikoli. V iskanju pravice je bil neuničljiv idealist, ker je bil tako zelo
                     pošten.«</p>
                  <p>Marta še doda:« Ata je ostal do konca življenja enako moder, razgledan in
                     naravno inteligenten. Vse svoje znanje in izkušnje je želel posredovati nam
                     otrokom. Nobene stvari ni rekel po nepotrebnem. Preden je kaj naredil, je vse
                     razmislil. Tako je po vrnitvi sam napravil načrt za žago. ponovno naredil
                     leseno brano, ker je od nje ostalo le jekleno ogrodje. Vedno se je pustil
                     podučiti in se ni nikoli hvalil. Radi so hodili k njemu po nasvete. Oba z mamo
                     sta še naprej delala samo dobro in vsem rada pomagala. Bolj kot zase, je mama
                     živela za druge in čutila z njimi.</p>
                  <p>Ko se nam je končno uresničila tako silna želja, da smo se lahko vrnili domov,
                     smo pozabili na vse gorje. Nobena stvar nam ni bila pretežka, vsi smo bili
                     zagnani v obnovo domačije. Ko smo odhajali iz Starega Loga, se je takratni
                     upravnik Zupančič Jože poslovil od nas in med drugim rekel: 'Bili ste temelj
                     obnove Kočevske!' Popolnoma nič nam niso pomenile te besede. Da bomo le zmogli
                     obnovo naše domačije, samo to je bilo pomembno!»</p>
                  <p>»Povratniki so znova dokazali, da le človek, ki je zakoreninjen na svoji
                     zemlji, katero so njegovi predniki in on prepojili s svojim znojem in krvavimi
                     žulji, lahko na tej zemlji uspeva in iz nje prigara za svoje in svojih
                     življenje… Pravi kmetje lahko le na zemlji, kjer je on gospodar. Njej je vdan
                     in zvest, ker je z njo nezdružljivo povezan, z njo tvori celoto« (Fric
                     Razinger).</p>
                  <p>Iz njegovega zapisa še izvemo, da je tudi njihova družina po vrnitvi iskala
                     pravico »Trije Čošeljnovi sinovi smo odšli v Ljubljano do referenta za selitve
                     Lesarja in zahtevali, da se kršilce za našo preselitev ugotovi in kaznuje ali
                     pa sproži naknadno sodno obravnavo, na kateri je treba opravdati izselitev.
                     Lesar nam je odgovoril nekako takole: Pojdite lepo domov in bodite veseli, da
                     ste se vrnili! Če pa se boste kaj usajali, vas bomo ponovno selili in to - za
                     vedno!«</p>
                  <p>Od takrat dalje nihče od izgnancev, ki so morda še verjeli v pravico, te ni več
                     iskal. Ponovno so jo otroci izgnanih družin začeli iskati v demokratični državi
                     Sloveniji in bili tudi tokrat razočarani in ogorčeni. Niti dokumentov o
                     'preselitvi' niso več našli. Kakor so splahneli dokumenti, je skupaj z njimi za
                     vselej splahnelo njihovo upanje, da bo kdaj zadoščeno resnici in pravici.</p>
                  <p>Razloge za selitev ne bodo nikoli izvedeli, krivice ne bodo nikoli popravljene,
                     škoda niti materjalna niti psihična, ne bo nikoli ugotovljena, laži in
                     pretvarjanja nikoli preklicani, zdravje in uničena mladost nikoli povrnjeni,
                     tlačansko delo na tujih kočevskih posestih nikoli poplačano in priznano,
                     mankajoča izobrazba nikoli nadoknadena, trpljenje in solze nikoli ovrednotene.
                     Ostajajo brez pojasnila, brez opravičila. Kot nekakšno nadomestilo za vse
                     storjene krivice so dobili le nekaj denarja.</p>
                  <p>Morda bi modrost njihovega ata, tako kot ob odhodu od doma zjutraj 30.
                     septembra 1947, ko je odpuščal tistim, ki ne vedo kaj delajo, tudi danes
                     poklicala na pomoč svetopisemsko besedilo: Blagor lačnim in žejnim pravice, ker
                     bodo nasičeni (Mt 5,6).</p>
               </div>
            </div>
            <div type="div2">
               <head>Doživljaji v nemški vojski</head>
               <docAuthor>Janez Prosen</docAuthor>
               <div type="div3">
                  <head>div3 </head>
                  <p>Sem Janez Prosen, rojen 12. maja 1924 v Lučinah v Poljanski dolini, neposredno
                     ob meji med Gorenjsko in Notranjsko. Izhajam iz delavske družine. Oče je bil po
                     poklicu zidar, mama pa gospodinja. Že pred devetnajstim letom starosti sem
                     doživel prisilno mobilizacijo v nemško vojsko, kjer sem bil do pobega k
                     francoskim partizanom. To se je zgodilo ob umiku iz Francije. S kakšnimi
                     občutki sem preživljal čas v tuji vojski in kako sem prestal 19 mesecev v RAD
                     in v vojski, bom povedal v tem prispevku.</p>
                  <p>Okupacijska oblast na Gorenjskem je proti koncu oktobra in v začetku novembra
                     1942 izvedla prve vojaške nabore za fante letnika 1923 in 1924, čez nekaj
                     mesecev pa še za letnik 1925 in 1926. Nabora se je udeležila večina
                     vpoklicanih, čeprav z zelo slabim občutkom. Nihče od nas ni z veseljem odhajal
                     na te nabore in tudi sposobnosti za vojaško službo se ni nihče veselil, kot je
                     to bilo prejšnja leta, ko so fantje odhajali na nabore pred domačo
                     komisijo.</p>
                  <p>Letnika 1923 in 1924 sta bila vpoklicana januarja 1943; letnika 1925 in 1926 pa
                     tri mesece kasneje. Mobilizirane fante, mlajše od dvajset tet, so najprej
                     poslali v RAD - Reichs-arbeitsdienst (Državna delovna služba), kjer je bila
                     opravljena trimesečna predpriprava za vpoklic v redno vojsko. V našem primeru
                     odhod ni bil oviran; marsikje pa so partizani posameznike in tudi cele skupine
                     usmerili v »hosto«. Glavno zbirališče za Gorenjsko je bilo v Kranju, na Zlatem
                     polju. Od tod smo se odpeljali v Solnograško dolino. Skupina, okoli 50 fantov
                     nas je izstopila na železniški postaji v Mitterndorf-u. Nisem imel občutka, da
                     bi v enoti izvajali opazno narodnostno ločevanje. Vsi smo se morali držati
                     veljavnega sobnega reda in taboriščnih pravil. Na vajah in na delu smo bili
                     skupaj. Vsi smo opravljali enaka dela in naloge. Nihče ni imel nikakršnih
                     privilegijev. Pri pripravi hrane v kuhinji, smo bili zastopani v enakem
                     številu. Tisti, ki je imel posebne sposobnosti, npr. boks, smučanje, skakanje
                     na smučeh, gimnastične vaje, igranje harmonike itd, je svoje spretnosti lahko
                     razvijal, ne glede na narodnost.</p>
                  <p>Služenje v RAD je trajalo tri mesece. Poleg rednih vaj je bilo, v zadnjem
                     mesecu, naše početje usmerjeno tudi v delo in spoznavanje delovnih prijemov in
                     navad, npr. delo v gozdu, čiščenju drevja, prenašanju raznih bremen,
                     premetavanju zemlje, nakladanju in transportu raznih materialov in podobno. Po
                     preteku treh mesecev so enoto RAD razpustili. Postavne in lepo raščene
                     Avstrijce in Nemce so, nekaj dni pred razpustom, vabili v »SS« Dali so jim
                     nekaj časa za premislek. Bilo je tudi nekaj prisile, saj so nekateri, ki so
                     bili pozvani na razgovor, jokali, ko so se vrnili v sobo. Pristopnice ni
                     podpisalo veliko fantov. Slovencev (v naši enoti) niso vabili na razgovore.
                     Avstrijci in Nemci so pred vpoklicem v vojsko, dobili štirinajst dni dopusta;
                     Slovenci smo odšli na enodnevni izlet v Salzburg. kjer smo si ogledali mesto,
                     grad in več drugih znamenitosti. Trije meseci so bili tako končani. Naslednji
                     dan so nas izročili zastopnikom vojske, ki so prišli v taborišče in nas
                     (Slovence) odpeljali v Lublin na Poljsko. Tam smo ostali približno teden dni.
                     Med tem so nas zdravniško pregledali, cepili proti nalezljivim boleznim; dobili
                     smo tudi vojaško obleko in drugo opremo, ter čakali na nov razpored. Na poti v
                     Francijo, v bližini Olomovca na Češkem, je prišlo do poskusa pobega mojega
                     sošolca, Franca Koširja iz Prilesja, Od tod naprej je potovanje potekalo brez
                     posebnosti. V jugozahodni Franciji smo se ustavili v mestu Nantes. Tu so nas
                     razporedili v vojaške enote, ki so delovale vzdolž francoske zahodne obale.
                     Opravljeno je bilo še nekaj cepljenj, nekaj vojaških vaj, zaprisega in nekaj
                     počitka.</p>
                  <p>Skupina Slovencev, v kateri nas je bilo okoli petnajst fantov, je bila kmalu
                     razporejena v mestece Bourgneuf en Retz, kjer smo opravili glavne vojaške vaje,
                     ki so trajale dva meseca. Nešteto krat smo bili premočeni od napora, ki so ga
                     vaje zahtevale od nas. Večkrat smo vadili na morskem pesku, včasih tudi v
                     morski vodi. Plima, na tem predelu obale, je bila zelo visoka in ob nastopu
                     tudi zelo hitra. V nekaj minutah je preplavila velik del peščene obale. Pri
                     vsakem valu je bilo potrebno vložiti veliko napora, da te val ni potegnil s
                     seboj. Po zaključku vojaških vaj, je bilo, pred očmi generala, opravljeno
                     preverjanje vojaškega znanja in upravljanja z orožjem. Po končanih vajah smo
                     dobili premestitev v Tourcoing - predmestje Lille, ob francosko-belgijski meji,
                     kjer smo varovali večje skladišče orožja in razstreliva ter druge vojaške
                     opreme. Po krajšem presledku smo spet dobili novo premestitev v okolico Le
                     Havre, kamor pa jaz nisem nikoli prišel. Na transportu so nas napadla angleška
                     izvidniška letala in s strojnicami obstreljevala naš konvoj. Vozili smo se v
                     živinskih vagonih. Med obstreljevanjem je bil eden izmed nas ranjen v trebuh.
                     Zato smo poskakali iz vagonov. Pri skoku sem zlomil desno nogo v gležnju. Zlom
                     je bil kompliciran; zlomljenih in počenih je bilo več kosti. Takoj mi je noga
                     močno zatekla in škornjev nisem mogel več sezuti. Z rešilnim avtomobilom so me
                     odpeljali v bolnico, kjer sem ostal nekaj več kot šest tednov. Po odpustu iz
                     bolnice, nisem več prišel v enoto, pri kateri sem služil pred nesrečo. Pristal
                     sem v drugi vojaški enoti, v kateri ni bilo nobenega Slovenca. Zaradi posledic
                     zloma in počasnega okrevanja, nisem bil sposoben za vsa vojaška opravila, zato
                     so me, začasno, uporabljali za stražo.</p>
                  <p>Leto 1943 se je bližalo h koncu. Zadnje dni smo pripravljali božično
                     praznovanje Postavili smo mize. jih pregrnili z rjuhami in v kotu (skednja)
                     postavili božično drevesce. Vsak dan smo vadili božične pesmi. Na božični večer
                     smo se zbrali ob pripravljenih in obloženih mizah, zapeli pesmi, katere smo
                     vadili zadnje dni in poslušali komandirjev govor. Podobno kot na sveti večer,
                     je bilo tudi pred novim letom, le da smo takrat ostali skupaj še nekaj ur čez
                     polnoč. Predenj smo se razšli, smo si drug drugemu zaželeli mir, zdravje in
                     srečno vrnitev domov .</p>
                  <p>Nekaj dni po novem letu meje četni starešina poklical v pisarno in me obvestil,
                     da mi je, v skladu s priporočilom bolnice, odobren štirinajstdnevni bolniški
                     dopust. »Hkrati lahko izrabiš še rednega, ki ti pripada«, mi je dejal in mi
                     izročil pisno dovolilnico - Urlaub-schein. Bil sem prijetno presenečen, ker
                     tega sploh nisem pričakoval. Začel sem s pripravami za potovanje, čeprav sem
                     vedel, da pot zaradi stalnih letalskih napadov, ni povsem vama. Kljub temu sem
                     odpotoval in srečno dospel v Škofjo Loko. Tukaj meje ustavila vojaška policija
                     in me napotila v vojašnico. Sprejel meje dežurni oficir in me opozoril, da pot
                     v Poljansko dolino ni odprta, ter, da sam tja ne smem potovati. Po krajšem
                     posvetu, mi je sporočil, da lahko odpotujem s spremstvom, ki prav ta dan
                     spremlja prevoz živil v dolino. »Na obmejni straži moraš prositi za prebivanje,
                     sicer ne smeš na pot,« je dejal. Počakal sem v vojašnici, dokler oklepnik ni
                     bil pripravljen. Ko se je le-ta ustavil pred vhodom, sem vstopil in se odpeljal
                     proti domu. Čez eno uro smo srečno dospeli v vas. Odšel sem v nekdanje
                     župnišče, kjer je bila nastanjena Komanda obmejne straže in se javil poveljniku
                     gospodu Radlu. Povedal sem mu, da sem prišel na dopust in da moram, po nalogu
                     vojaške komande iz Škofje Loke, pri njih zaprositi za prebivanje. Dovolil mi
                     je, da lahko brez spremstva odidem na svoj dom in</p>

                  <figure>
                     <graphic url="slike_z_67/z_67_23.png"/>
                     <head>Jato Prosen - leta 1947</head>
                  </figure>
                  <p>da tam lahko ostanem brez nadzora. Pri njih se lahko zadržim in tudi prenočim,
                     če bom to želel. Ko sem vstopil v sobo, so me domači začudeno pogledali. Nihče
                     me ni pričakoval, ker drugih fantov ni bilo domov, ko so dobili dopust. Večina
                     vse dni sem preživel doma. Nihče me ni motil, niti preganjal. Obiskal sem
                     veliko prijateljev in znancev. Pogovarjal sem se tudi z Antonom Koširjem -
                     Jurmanom iz Prilesja, očetom Franca Koširja, ki je skušal pobegniti pri
                     Olomovcu na Češkem. Zanimalo ga je kako in kje je prišlo do pobega in do
                     ponovnega prijetja njegovega sina. Dejal sem. da pred pobegom nisva govorila,
                     ter da svoje namere gotovo ni nikomur razlagal. Povedal sem mu, da (po moji
                     presoji) ni izbral pravega trenutka in primernega kraja za pobeg. Enakega
                     mnenja so bili tudi drugi, s katerimi smo bili skupaj na transportu.</p>
                  <p>Obiskal sem tudi domobransko postojanko v naši vasi. Mnogi so me spraševali,
                     kako je v Franciji in kdaj bo konec vojne? Dejal sem, da francoskega življenja
                     izpred vojne ne poznam, da v Franciji videvaš veliko več ostarelih ljudi kot
                     pri nas, da tam ne čutimo aktivnega partizanskega odpora, čeprav okupacije niso
                     sprejeli brez odpora in užaljenosti; da v Franciji nikoli nisem doživel
                     šikaniranja, kakršnega bi pričakoval kot vojak sovražne države, čeprav je
                     prezir do Nemcev močno prisoten, kar je povsem razumljivo, saj so Nemci s
                     svojim nepričakovano hitrim porazom na začetku vojne močno prizadeli njihov
                     narodni ponos. Tudi odpor gotovo obstoja, vendar je prikrit in čakajo, da se
                     vojna razplete v njihov prid. Invazije še ni, čeprav jo pričakujemo, saj so
                     večji predeli zemljišča dobro zavarovani z visokimi protiletalskimi zaprekami
                     in »jezdeci«, nekaj kilometrov daleč od obale. Te zapreke onemogočajo
                     pristajanje letal in padalskih desantov, kjerkoli. Pri Nemcih se že opaža
                     pomanjkanje vojne tehnike, zlasti letal in protiletalske obrambe, ter še
                     marsikaj drugega, kar se vsak dan rabi v vojni. Angleški bombniki neovirano
                     letijo v Nemčijo in se prav tako nemoteno vračajo na svoje izhodišče, ko
                     opravijo svojo nalogo. Če bi človek sodil samo po tem in samo iz okolja, ki je
                     posamezniku za opazovanje dostopno, bi lahko sklepal, da bo vojne kmalu konec,
                     vendar ni tako. Marsikaj se v vojski ne vidi, zato konca vojne ni mogoče
                     napovedati. Sogovornike v domobranski postojanki, je zanimalo tudi, kako se bo
                     vojna končala. Dejal sem, da je to težko vprašanje, vendar po mojem
                     predvidevanju ni mogoče pričakovati nemške zmage, čeprav Nemci čakajo na
                     strahotno »tajno« orožje.</p>
                  <p>Vsega dopusta nisem izkoristil. Iz domače vasi sem odšel po preteku petnajstih
                     dni in ostal še tri dni v Stražišču pri Kranju, kjer je služila moja
                     sestra.Ustavil sem se v Trauen-stein-u, da bi obiskal svojega prijatelja
                     Dominika, ki je odhajal na rusko fronto in mu izročil skodelico umetnega medu,
                     katerega mi je dala zanj njegova sestra Kristina. Žal, medu nisem mogel
                     izročiti, ker je vojaški transport že odpeljal. Ustavil sem se v mestu Rouen,
                     od koder sem dne 4. marca 1944 poslal staršem, bratu in sestram pozdrave in
                     sporočil, da sem se srečno vrnil v Francijo. V tem mestu sem obiskal veličastno
                     katedralo sv. Romain-a in se zahvalil za srečno pot in odšel v svojo enoto. Že
                     proti koncu marca smo dobili nov razpored. Prestavili so nas v neposredno
                     bližino turističnega mesteca Saint Valery en Coux, ob severno-zahodni francoski
                     obali. Mestece je bilo podobno našemu Portorožu. Na gričku, ki je mestece
                     obdajal s kopnega, je bilo veliko betonskih protiletalskih strojničnih gnezd. V
                     noči med binkoštno soboto in nedeljo je bilo pobočje za mestom bombardirano in
                     razrušeno. Napad je trajal skoraj celo noč. Posledice smo šli ogledat in
                     ugotovili, da je bilo veliko mrtvih. Bunkerji so bili dobesedno izruvani iz
                     zemlje in nekateri obrnjeni na glavo. (Zaradi močnega napada, smo pričakovali
                     invazijo, a se še ni zgodila; sledila je čez dober mesec, na drugem kraju, v
                     Normandiji) Na tem delu obale, je bila naloga naše enote, varovanje pred
                     nenadnim vdorom nasprotnika. Na polju, okoli mesta, je bilo izkopanih veliko
                     bunkerjev, v katere so nameščali vojaške posadke. V vsakem bunkerju smo bili po
                     trije do pet vojakov. Bunker, v katerega sem bil dodeljen, je bil vkopan v
                     zemljo, približno dva kilometra pred mestecem St. Valerv in približno 200-300 m
                     stran od obale. Vhod v podzemlje je bil približno 5 do 6 m globok. V njem je
                     bilo okoli 6 m2 uporabnega prostora. Vanj so vodile lesene stopnice, vkopane v
                     zemljo in ograjene z deskami, ki so varovale postopno posipanje zemlje s
                     stranskih sten. Iz bunkerja je bil navpično speljan kanal za prezračevanje,
                     podoben dimniku, le da je bil večji. Njegova odprtina je znašala 80 x 80 cm. V
                     prostoru sta bila dva pograda; pred zračnikom, je stala miza, nad njo smo imeli
                     radio-aparat. Na dnu zračnika, v višini mize, je stala vaza za rože, katere smo
                     pridno nabirali po polju in po »živih« mejah, ki so ločevale posamezne parcele,
                     njive in travnike med seboj. Cvetje nam je pričaralo nekaj domačnosti in nas
                     spominjalo na okrašene »bohkove kote« iz naših domov. V globini je cvetje hitro
                     izgubljalo svoj čar, ker je bilo premalo svetlobe in nobenega sonca, zato smo
                     ga pogosto obnavljali. Posadka v našem bunkerju je bila sestavljena iz enega
                     podoficirja in dveh vojakov. Podoficir je bil trd Nemec; tretji pa je bil
                     »volks-deutscher« iz Šlezije. Med seboj se nismo poznali, zato si nismo mogli
                     zaupati. To nezaupanje je oteževalo, včasih pa tudi onemogočalo redno
                     poslušanje poročil tujih radijskih postaj. Kljub temu sem skušal izkoristiti
                     vsako priložnost. V odsotnosti podoficirja, ko je bil drugi vojak na straži,
                     sem takoj poiskal tujo postajo. Kadar sem ujel poročila, sem največ poslušal
                     Radio Calle, včasih pa tudi slovenska poročila iz Londona. Ujel sem marsikaj
                     zanimivega, tako, da sem bil vsaj približno seznanjen z dejanskim stanjem na
                     bojiščih, zlasti v Franciji. Tu se je stanje, po utrditvi mostišč na področju
                     Cherbourg-a in cele Normandije koncem julija 1944, začelo zelo naglo
                     spreminjati. Že 1. avgusta so zavezniške enote usmerile glavne napade na
                     Bretanijo; 3. avgusta pa so ost svojih napadov prenesle iz mesta Rennes proti
                     jugu in 5. avgusta dosegle južno obalo Bretanije pri mestu St. Nazaire; 6.
                     avgusta pa mesto Nantes. S tem so bile pretrgane vse zveze z Brestom. Po
                     kratkem presledku so se anglo-ameriške čete usmerile proti severovzhodu in
                     proti notranjosti Francije in že 19.avgusta dosegle Pariz ter ga 25. avgusta
                     osvobodile. Novica o osvoboditvi Pariza je bila posredovana zelo slavnostno. Še danes mi takratna glasba
                     odzvanja v ušesih. (Za številne spremembe, na bojiščih, sem izvedel iz
                     radijskih sporočil.)</p>
                  <figure>
                     <graphic url="slike_z_67/z_67_24.png"/>
                     <head>Družina Prosen - Spredaj sedita mama in ata, stojijo od leve proti desni:
                        sestri Marjanca in Francka, Janko, sestra Lojzka in brat Slavko. Slika je
                        nastala leta 1940.</head>
                  </figure>
                  <p> Ob severni obali Francije je bilo napredovanje zavezniških
                     sil nekoliko počasnejše. Na tej fronti so operirale (neposredno ob obali) PRVA
                     KANADSKA ARMADA; južneje od nje - po sredini - DRUGA BRITANSKA ARMADA; v
                     notranjost Francije pa sta prodirali PRVA in TRETJA AMERIŠKA ARMADA. Zaradi
                     hitrega napredovanja zavezniških sil, zlasti 2.britanske armade, ki je
                     operirala le nekaj 10 km stran od obale v smeri severovzhod, so bile nemške
                     postojanke, neposredno na obali ob La Manche obkoljene. Nemški 937. grenadirski
                     polk, v katerem sem služil, je spadal v 245. pešadijsko divizijo. Le ta je
                     opravil prvo evakuacijsko vajo v dopoldanski urah 25. avgusta. Fronta je bila
                     že zelo blizu, zato sem bil prepričan, da gre za dokončen umik. Ker sem
                     načrtoval pobeg, s posredovanjem francoske družine, h kateri sem pogosto
                     zahajal in pri njih nabavljal mleko, maslo, jajca in podobno, sem v dogovoru z
                     njimi upal, da se bom skril pri njih, vendar mi to ni uspelo. Zaradi iskanja
                     možnosti za pobeg sem za približno deset minut ali četrt ure zamudil prihod na
                     zborno mesto, ki nam je bilo že v naprej določeno. Četni starešina me je zaradi
                     tega postavil pred jablano na zbornem mestu in naperil vame avtomatsko puško.
                     Pomislil sem na mamo in očeta, ter se pokesal, da sem ravnal premalo
                     premišljeno.Tedaj se je starešina obrnil na stran in opazil podoficirja iz naše
                     postojanke. Stopila sta skupaj in se nekaj potiho pogovarjala. Pogovora nisem
                     razumel. Ko se je starešina obrnil nazaj, ni več grozil z avtomatsko puško; je
                     pa osorno ukazal, da moram za kazen nazaj v prostore komande čete in mu
                     prinesti daljnogled, ki ga ima v svoji pisalni mizi. Štab čete je bil približno
                     3 km oddaljen od zbornega mesta. Tja je vodila ravna cesta, čez valovito
                     ozemlje, tako, da se je videlo do prve hribine, za prevalom pa cesta ni bila
                     več vidna. Približno kilometer in pol sem tekel s polno bojno opremo, na vso
                     moč, za prevalom pa sem tek upočasnil, ker sem čutil bolečine v gležnju desne
                     noge. Daljnogled sem hitro našel in se z njim vrnil na zborno mesto ter ga
                     izročil starešini, ki je kmalu za tem preklical preplah. Na starih položajih
                     smo ostali še poldrugi dan. Fronta se je med tem zelo približala, zato so Nemci
                     poskrbeli za hiter umik. Umik smo opravili v nočnih urah, ker pri belem dnevu
                     ni bil več mogoč. Prepeljali smo se s tovornimi avtomobili, ne da bi bili med
                     umikom napadeni, kar je skoraj neverjetno, saj so Angleži in Američani imeli s pomočjo izvidniških
                     letal, popoln pregled nad celotnim bojiščem.</p>

                  <figure>
                     <graphic url="slike_z_67/z_67_25.png"/>
                     <head>Fantje iz Lučin v Lublinu - Čepijo Franc Košir iz Prilesja, Janko Prosen
                        iz Lučin, Franc Košir iz Golega vrha: stojijo Janko Dolinar s Planine, Vinko
                        Jereb iz Lučin, Martin Alič s Pasje Ravnim, Janko Dolenc iz Lučin, Anton
                        Jurjevič iz Lučin - Dolinar, Dolenc, Jurjevič in Košir iz Golega vrha so se
                        pridružili domobrancem in izginili v genocidu leta 1945</head>
                  </figure>
                  <p> Če so opazili kakršnokoli vozilo
                     na cesti, tudi sumljiv vprežni voz, so letala napadla; posadka pa se je morala
                     zateči v strelske oziroma zaščitne jarke, ki so bili izkopani vzdolž vseh cest
                     v Normandiji in njeni okolici. Ti jarki so bili edina rešitev za tistega, ki je
                     pravočasno opazil nevarnost. Pri osvetlitvi bojišč z lebdečimi svetili, se tudi
                     v nočnem času ni bilo varno gibati. Razsvetljava res ni bila stalna, zato pa je
                     bilo treba izkoristiti vsako prekinitev in premik na hitro opraviti. Naša enota
                     je za premik potrebovala približno dve uri in uspela. Odpeljali so nas v
                     Aultonoval. Tu smo takoj zasedli položaje. Razporejeni smo bili v okolico mesta
                     in doživeli »pravi bojni krst". Sam sem dobil protitankovsko mino in nalogo, da
                     se, preko polja, prebijem do prve vasi, kjer naj bi bila naša četa. Hodil sem
                     ob živi meji, kar mi je dajalo varnost, kajti v zraku je bilo vse polno letal,
                     ki jih, seveda, od tal ni bilo mogoče opaziti, ker je pod njimi in nad zemljo
                     »lebdelo« nešteto svetil, ki so osvetljevala celo bojišče in omogočala natančen
                     pregled nad njim. Vsak premik na zemlji je bil zapažen in tudi napaden.
                     Detonacije so se vrstile druga za drugo; vsepovsod. Slišati je bilo šviganje
                     bojnih izstrelkov skozi zrak. Strah je postajal vedno večji. Tedaj sem se
                     spomnil, da nosim s seboj protitankovsko mino. Do tistega trenutka nanjo sploh
                     nisem pomislil, tedaj pa meje spreletel strah. Odvrgel sem jo in se sprostil.
                     Počutil sem se bolj varnega, kajti izstrelek iz puške bi me pokončal le, če bi
                     me zadel na »pravo« mesto, če pa bi izstrelek zadel mino, ne bi ostalo nič. Čez
                     približno pol ure sem vas dosegel in našel vodnika prvega voda. Bil je ves iz
                     sebe, kajti na čistini pred vasjo, je bil njegov vod zapažen iz zraka in
                     napaden. Le nekaj vojakov je ostalo. Velika večina njih je padla ali je bila
                     ranjena. Ranjence smo prepeljati do najbližje sanitetne postaje. Tedaj smo
                     izgubili stik s svojo četo, zato smo se priključili drugi enoti, ki je
                     operirala na tem področju. Noč je bila neskončno dolga. Proti jutru smo se
                     ustalili v gozdičku, v neposredni bližini vasi, katere imena se ne spominjam,
                     in znova našli svojo enoto. Tukaj smo dobili hrano in cigarete. Urejali smo
                     osebno prtljago in bojno opremo, ter se pripravljali na premik v naslednji noči. Oblikovali smo posebne
                     tričlanske skupine usmerjevalcev in jih opremili s kolesi, ki so jih odvzeli
                     Francozom.</p>

                  <figure>
                     <graphic url="slike_z_67/z_67_26.png"/>
                     <head>Argoules - Tu se je Prosen ločil od nemške vojske</head>
                  </figure>
                  <p> Na vsakem, še tako majhnem križišču ceste, je moral stati po en
                     usmerjevalec, da se je umik lahko nemoteno in čim hitreje odvijal v pravo smer.
                     Tudi jaz sem bil v eni od usmerjevalnih skupin. Dobil sem zelo slabo kolo, s
                     trdimi, polnimi gumami. V noči od 29. na 30. avgust smo se umikali iz okolice
                     Abbeville in proti jutru dospeli v Crecy en Ponthieu. Ustavili smo se kakšna
                     dva do tri kilometre naprej od Crecy-ja, v manjšem dvorcu. Čez dan smo
                     počivali. Zvečer, ko je legel mrak, je bil izdan ukaz za nadaljnji umik.
                     Usmerjevalci smo šli prvi na cesto. Tam smo srečali nepregledne trume umikajoče
                     se vojske. Dobili smo nalogo, da se povežemo z usmerjevalci iz drugih enot, ki
                     so že bili na cesti. Tu ni bilo več mogoče spremljati početja posameznika, zato
                     sem sklenil, da to priložnost izkoristim in tako izpolnim svoje davne namene.
                     Že čez nekaj deset metrov sem se prerinil na drugo stran ceste in se obrnil v
                     nasprotno smer, ter se polagoma prebijal skozi množico vojakov, dokler nisem
                     dosegel normalne kolone. Skočil sem na kolo in s počasno vožnjo nadaljeval pot
                     nazaj. Čez dober kilometer in pol seje kolona umikajoče vojske toliko
                     razredčila, da sem hitrost vožnje lahko pospešil. Prihajal sem na čedalje bolj
                     nevarno področje. Skrbel me je prehod skozi mestece Crecy, kjer je bilo treba
                     prečkati tudi most čez manjšo reko. Moj cilj je bil doseči kmetijo, ob kateri
                     smo nazadnje počivali. Na tej kmetiji sem se pogovarjal z mladim fantom -
                     dijakom, ki je dokaj dobro govoril nemško. Nekakšno zaupanje v tega fanta, se
                     je porodilo v moji glavi in tudi okolje se mi je zdelo primerno za začasno
                     skrivališče. Upal sem, da bi tukaj lahko počakal, dokler se nemška vojska
                     popolnoma ne umakne iz tega kraja. Zatopljen v premišljevanje, kako naj se
                     prebijem skozi mesto, sem nenadoma zagledal pred seboj patruljo treh nemških
                     vojakov, od katerih je srednji nosil medeninasto tablico z napisom
                     »Feldgendarmarie«. Ustavili so me in vprašali, iz katere enote prihajam in kam
                     sem namenjen. Nadalje jih je zanimalo, zakaj se vračam, saj je vendar zapovedan
                     popolni umik. Začutil sem strahovit pritisk v glavi. Imel sem občutek, da so mi
                     vsi lasje naenkrat vstali in da sem ves zaripel v obraz. Skušal sem se zbrati
                     in ohraniti mirno kri, ter odgovoriti na zastavljena vprašanja. Uspelo mi je
                     izoblikovati izmišljen odgovor, ki se mi je zdel prepričljiv. Dejal sem, da sem
                     kot usmerjevalec, po ukazu četnega starešine, poslan nazaj zaradi zaostanka
                     treh naših voz s konjsko vprego. Vodja patrulje mi je zastavil še nekaj
                     dodatnih vprašanj, na katera sem poskušal kolikor mogoče mirno in premišljeno
                     odgovarjati Prav takrat pa se je pripeljal mimo nemški oklepnik, katerega so
                     ustavili. Posadko so vprašali, če so na poti opazili zaostale vozove. Potrdili
                     so, da stoji nekaj voz pred mostom v mestu Crecy. Ko so od posadke oklepnika
                     dobili pritrdilni odgovor, so me spraševali še o vojaški enoti h kateri spadam.
                     Povedal sem. da sem iz 10. čete v sestavi 937. grenadirskega polka, ki spada v
                     245. pešadijsko divizijo. Preverili so oznake našitkov na moji obleki in
                     ugotovili, da našitki odgovarjajo mojim podatkom, ki sem jih navedel. Nadalje
                     so me spraševali, kdaj smo pogrešili manjkajoče vozove. Tudi na to vprašanje bi
                     lahko napačno odgovoril, kajti naša enota se je tod umikala že proti jutru in
                     ne šele v večernih urah, tega dne. Policija je presodila, da je moje pojasnilo
                     sprejemljivo in mi dovolila nadaljevanje poti. Ko sem ponovno sedel na kolo,
                     sem se najprej, s kratko molitvijo, zahvalil za navdih in uspeli zagovor,
                     čeprav je bil izmišljen, a vendarle resničen. Razmišljal sem o njem in se
                     čudil, da se je vse tako dobro izšlo. Nikoli mi ni bilo jasno, kako sem prišel
                     do zamisli o zakasnelih vozovih. Še danes se sprašujem, od kod sem dobil
                     navdih, da sem izbral tak odgovor od zgoraj. Prepričan sem, da je to dejansko
                     bil navdih in da moje zaupanje v božjo Previdnost in Božjo mater Marijo ni bilo
                     zaman. Njej sem se namreč priporočal vsak dan, tudi takrat, ko sem noč
                     preživljal ali prebedel v zaščitnem ali strelskem jarku; ko sem imel pod glavo
                     le kos lesa in vojaško kapo; v najboljšem primeru pa nekaj slame ali posušenega
                     dračja, katerega sem nabral pred jaškom, v katerem sem prenočil. Ko je policija
                     dobila potrditev moje izpovedi, mi je, pred nadaljevanjem poti, naročila, da se
                     po opravljeni nalogi oglasim pri njih. Potrdil sem, da sem razumel njihov ukaz
                     in da se bom (nazaj-grede) javil in povedal, kako sem nalogo opravil.</p>
                  <p>Še vedno sem bil v velikem strahu zaradi prehoda skozi mesto, še posebej zaradi
                     mostu, ki naj bi bil (po moji presoji) zanesljivo zastražen. Moj strah je bil
                     odveč. Ko sem se pripeljal do mostu, sem videl, da je most prost in
                     nezastražen. Prečkal sem ga in takoj za mostom opazil vozove, o katerih sem
                     »poročal« policiji, ko me je ustavila. Pred menoj je bilo le še dobrih tristo
                     metrov do cilja - najprej približno sto metrov strmega klanca, katerega sem
                     moral prehoditi peš; nato pa še nekaj nad dvesto metrov do kmetije, ki sem
                     izbral za svoje skrivališče. Ustavil sem se pred kmetijo in vrgel kolo preko
                     žive meje na dvorišče, sam pa sem se umaknil pod šupo, podobno slovenskemu
                     kozolcu ali odprti drvarnici in se takoj namenil v podstrešje. Bil sem
                     približno na pol poti, ko sta se (mimo kmetije) pripeljala vojaka na motornem
                     kolesu in nadaljevala pot, ne da bi se ustavila. Kljub temu sta mi povzročila
                     kar precej strahu. Po krajšem počitku, ki sem ga namerno napravil, da me vojaka
                     ne bi opazila, sem nadaljeval vzpenjanje na podstrešje in se polagoma zaril v
                     snope detelje, ki je bila zložena na lesenem odru. Odstranil sem pas in ročne
                     granate ter strelivo, ki sem ga nosil s seboj. Avtomatsko puško na 10 strelov
                     sem »nabasano« odložil na deteljo, pas in drugo strelivo pa spravil pod snop.
                     Nisem se še popolnoma spravil k počitku, ko sem zaslišal drdranje konjske
                     vprege. Voz se je ustavil pod šupo in posadka je izstopila ter se začela
                     pogovarjati med seboj. Bal sem se, da se tudi oni nameravajo skriti v »moji«
                     šupi, a so se, po preteku nekaj »dolgih« minut, vendarle odpeljali. Vesel sem
                     bil njihovega odhoda, ker me je vse zelo motilo in sem vse doživljal s
                     prestrašenimi očmi. Nato sem se počasi umiril in polagoma zaspal. Spal sem do
                     sredine naslednjega dopoldneva. Najprej sem se okrepčal z malico, ki sem jo
                     prejšnji dan dobil v gozdičku, kjer smo počivali, nato sem opazoval okolje
                     skozi odmaknjene strešne opeke in poskušal ugotoviti od kod se sliši
                     streljanje. Proti večeru se je streljanje okrepilo. Ugotovil sem, da so med
                     izstrelki tudi dum-dum krogle. Polotil se me je strah, da bi kateri teh
                     izstrelkov zadel moje skrivališče, ki bi verjetno zagorelo. Streljanje se je do
                     večera stopnjevalo; ko je nastopil popoln mrak. je postopoma ponehalo. Kljub
                     temu pa to noč nisem več trdno spal. Zjutraj okoli osme ure sem začul močan
                     hrup. Že čez nekaj trenutkov se je, več kot dve uri, valila mimo kmetije dolga
                     kolona oklepnih avtomobilov in tankov. Kot sem kasneje zvedel (od francoskih
                     partizanov), naj bi enota, ki je tod zasledovala umikajočo nemško vojsko,
                     pripadala De Gaulovim oboroženim silam, ki naj bi takrat delovale v sklopu
                     DRUGE BRITANSKE ARMADE. Hotel sem sestopiti iz podstrešja in se prijaviti, a
                     sem se - hvala Bogu - premislil in počakal na drugo priložnost.</p>
                  <p>Popoldne, okoli 3 ure. je služkinja, ki je delala pri kmetu, prišla v šupo po
                     drva. Pozdravil sem jo v francoščini, vendar to ni bilo dovolj. Ko me je
                     opazila, se je zelo prestrašila. Nabrana drva so ji padla iz naročja. Takoj je
                     zbežala in odšla nazaj, od koder je prišla. Za tem se ni več vrnila. Tudi kdo
                     drug iz družine ni prišel v šupo, zato sem sam zbral toliko poguma, da sem
                     sestopil s podstrešja in prišel na dvorišče. Tu sem srečal dijaka, s katerim
                     sva se pogovarjala, ko smo se umikali tod mimo Spregovorila sva nekaj besed v
                     nemščini. Povabil me je v dnevno sobo. nato je odšel in ga nisem več videl. Bil
                     sem razočaran, kajti pričakoval sem, da se bo obnašal nekoliko drugače. Ko sva
                     se prvič srečala, me je celo nagovarjal, ko sem mu povedal, da sem Slovenec,
                     naj ostanem pri njih in se skrijem, sedaj je pa odšel brez besed. Njegova
                     družina me je, kljub nekoliko presenetljivemu obnašanju njihovega sina. lepo
                     sprejela. Ponudili so mi mošt, maslo in kruh ter me povabili k mizi. Hrano sem
                     z veseljem sprejel, saj že nekaj časa nisem zaužil dobre domače hrane. Umil sem
                     si zamazane roke, se usedel za mizo in se okrepčal. Za tem sem začel urejati
                     svojo garderobo: obleko, pas, čevlje, kar je bilo zaradi zadrževanja v detelji
                     zanemarjeno in potrebno čiščenja. Med čiščenjem čevljev sem zagledal pred seboj
                     francoske partizane. Obkrožili so me iz treh strani, za mojim hrbtom pa je stal
                     hišni zid. Član Odpora, ki je stal pred menoj – bil je vodja ekipe, ki me je
                     obkrožila - je imel v roki pištolo. Usmeril jo je v mojo glavo. Z desne in leve
                     sta stala dva partizana s puškama, na katerih sta imela nasajena bajoneta. Bil
                     sem v nezavidljivem položaju. Strah me je bilo, še zlasti zaradi nemške
                     propagande in pripovedovanja, kako strogo in nečloveško ravnajo francoski
                     partizani z zajetimi Nemci. Čevelj in ščetka sta mi padla iz rok, podobno kot
                     drva služkinji, ko me je opazila. Dvignil sem roki, kot mi je ukazal vodja
                     ekipe. Vprašal me je, od kod sem doma in kateri narodnosti pripadam. Povedal
                     sem mu, da sem iz Slovenije. Kje je Slovenija? je vprašal. Odgovoril sem mu. da
                     je v Jugoslaviji. Hotel je videti dokaz, zato sem mu razložil kje ga bo našel.
                     Sam si nisem upal premakniti rok. Ko je našel legitimacijo, mi je velel naj
                     roke spustim. Odstopila sta tudi oba partizana. Vodja ekipe mi je pobral čevelj
                     in ščetko, ter mi ju dal v roke. Vprašali so me, če in kje imam orožje? Odvedli
                     so me nazaj na dvorišče. Zlezel sem na podstrešje in prinesel s seboj vso
                     oborožitev, ki sem jo imel. Izpraznil sem svojo vojaško torbico in izročil
                     vsebino - približno 200 cigaret in šotorsko krilo - hišnemu gospodarju, ki je
                     pokazal, da je darila vesel in se zanj zahvalil. Poslovil sem se od vseh. ki so
                     bili tedaj v dnevni sobi in odšel s partizani. Med potjo smo srečevali veliko
                     ljudi, ki so s svojim obnašanjem izražali prezir do Nemcev. Na poti smo srečali
                     tudi načelnika skupine odpora »Liberation«, ki je bil obenem župan in šolski
                     upravitelj v mestecu Argoules, kjer sem se predal francoskim partizanom. Po
                     poklicu je bil učitelj. Bil je zelo prijazen in uglajen gospod. Tisto in še
                     nekaj naslednjih noči sem prespal pri njih. Že prvi večer se je v šoli zbrala
                     večja družba učiteljev in drugih krajevnih veljakov. Pri njegovi družini smo
                     bili na skupni večerji. Večerja in zabava je trajala do poznih nočnih ur. Med
                     drugo in tretjo uro zjutraj smo se razšli. Načelnik skupine odpo-</p>

                  <figure>
                     <graphic url="slike_z_67/z_67_27.png"/>
                     <head>Janko Prosen - Bourgneuf 1944</head>
                  </figure>
                  <p>ra me je osebno odvedel v podstrešno sobo, v šolskem poslopju in mi zaželel
                     miren počitek. Preden sem zapustil Argoules, mi je dal pisno potrdilo, ki se
                     glasi:</p>
                  <p>Poročilo, nanašajoče se na (dezerterja iz nemške vojske) obergrenadirja Janeza
                     Prosen-a št. 1370. Stammkompanie. Ersatzbataljon 318.- Blutlgruppe 0.-
                     Wehrnumer: Krainburg: 24. 22. 2. 4., rojen 12. V. 1924 v Lučinah - brivec -
                     samski - grenadierski polk 937. 10 četa, Kriegsstammrolle: 100/44/245
                     injhnterijske divizije, prihajajoč iz Saint Vaaleru- en Coux.je šel skozi Ault
                     Onival. Abeville, Cresy Ponthieu, se je dal prostovoljno razorožiti v
                     Argoulesu</p>
                  <p>Dne 4. septembra 1944 je zaprosil, če bi mogel biti poslan v Ameriko, kjer ima
                     strica. Bil je prisilno mobiliziran pri naboru v Kranju, dne 14.1.1943. Ni se
                     mogel pridružiti vojski Maršala Tita. če prav je to želel, ker bi v tem primeru
                     bila njegova družina aretirana in odvedena v koncentracijska taborišča. Zdi se,
                     da je odkritosrčen. </p>
                  <p>Zaslišal sem ga v nemškem jeziku. </p>
                  <p>
                     <emph>Potrjuje se točnost zgoraj navedenega, dano v Argoules-u, dne 5.septembra
                        1944.</emph>
                  </p>
                  <p>Načelnik skupine odpora Liberation</p>
                  <p>Evgen Maillard </p>
                  <p>učitelj</p>
               </div>
            </div>
            <div type="div2">
               <head>Nevarne zanke </head>
               <docAuthor>Janko Maček</docAuthor>
               <div type="div3">
                  <p>Pred menoj ležita dve orumeneli pismi. Pisava na njima je že zbledela, vendar
                     je za silo še berljiva. V naši zgodbi bosta ti pismi prišli na vrsto nekoliko
                     kasneje, ko bomo spoznali nenavadne okoliščine, v katerih sta nastali, in ju
                     bomo tako bolje razumeli.</p>
                  <p>Na samotni Žakljevi kmetiji v Šentjoštu, ki se je osem let kasneje zapisal v
                     zgodovino s svojo vaško stražo, so se leta 1934 pripravljali na poroko
                     najstarejšega sina Jakoba. Jokelj - kot so ga klicali doma - je bil rojen leta
                     1904 - 25. julija - ravno na god sv. Jakoba, po katerem je dobil ime. Za
                     življenjsko sopotnico si je izbral Marijo Bogataj, dedinjo slab kilometer
                     oddaljene kmetije v sosednji župniji Lučine. Imela sta pet otrok: štiri sinove
                     in hčerko. V mladih letih se je Jakob zelo trudil za razvoj zadružništva in
                     katoliške prosvete v domačem kraju. Dokončal je tudi trgovsko šolo v Ljubljani.
                     To je bil čas, ko so v Šentjoštu gradili zadružni in prosvetni dom. Veliko delo
                     je pri tem opravil Žakljev oče Pavel - kljub svoji bolehnosti. V začetku prve
                     svetovne vojne je bil namreč vpoklican v vojsko, bil na ruski fronti ranjen in
                     potem trpel posledice do prezgodnje smrti leta 1933. To je bil čas, ko je bilo
                     v Šentjoštu ustanovljeno orlovsko in prosvetno društvo, kjer je Jakob bil med
                     prvimi aktivnimi člani. Pozneje je postal poslovodja Kmetijske nabavne in
                     prodajne zadruge v Šentjoštu in član nadzornega odbora Zadružne zveze v
                     Ljubljani.</p>
                  <p>Prišel je april 1941 in z njim okupacija. Meja med nemškim in italijanskim
                     okupacijskim področjem je bila speljana tako, da je bil Žakljev rojstni dom na
                     italijanski strani, domačija, kamor se je priženil pa na nemški strani. Le
                     nekaj dni po zasedbi so ga že iskali gestapovci. Nekajkrat se jim je skril,
                     potem pa so ga prijeli z zvijačo in odpeljali v Šentvid nad Ljubljano. Čez
                     nekaj časa so prišli še po ženo in otroke ter celo družino preselili v Srbijo.
                     Jeseni 1941 se je Jakob z družino vrnil iz Srbije in se naselil na rojstnem
                     domu v Šentjoštu.</p>
                  <p>Vendar miru tudi sedaj ni imel. OF in partija, ki sta se iz Horjula in Vrhnike
                     širili tudi na okolico, sta se spravili nadenj in ga skušali pridobiti na svojo
                     stran. Uspeha seveda ni bilo, saj je bil Žakelj že povezan s Slovensko legijo v
                     Ljubljani. Ko so komunisti spoznali, da je njihov trud zaman, so se poslužili
                     drugih metod. Na grozilni sestanek aprila 1942 so ga pripeljali zvezanega in ga
                     obtožili organiziranja bele garde. Po sestanku so ga odpeljali v gozd in le za
                     lasje manjkalo, da ga niso ubili. Dogodki, ki so temu sledili, so znani: 17.
                     julija 1942 nastop vaške straže v Šentjoštu, 24. julija neuspeli partizanski
                     napad in nato načrtno maščevalno uničevanje okolice. Dr. Cene Logarje kasneje
                     zapisal, da je Šentjošt postal prava Vendeja. Po razpadu Italije je bila v
                     Šentjoštu 43. domobranska četa in je vladal relativen mir.</p>
                  <p>Maja 1945 Jakob Žakelj ni odšel na Koroško, ampak je ostal s petimi sovaščani v
                     bližini doma. Ko se jim je v juniju pridružil še brat Pavle, ki je ušel iz
                     Šentvida nad Ljubljano, so verjeli, da so domobranci res vrnjeni. Konec
                     septembra so razmere za skrivanje po gozdovih postale neugodne, zato so se
                     šentjoški skrivači odločili za odhod v Italijo. Družina Jakoba Žaklja je ostala
                     doma. Angleška oblast, ki so se ji begunci javili po prihodu v Gorico, jih je
                     poslala v begunsko taborišče v notranjosti Italije. Življenje v taborišču je
                     bilo seveda zanje dolgočasno, zato so zgrabili prvo priliko, ki se jim je
                     ponudila, da gredo pogledat v domači kraj. O tem je lepo povedal profesor Janez
                     Grum, ki je Jakoba Žaklja osebno poznal in ob njegovi smrti napisal nekrolog za
                     Ameriško domovino, takole: »Navezanost na rodni kraj in njegov osebni pogum sta
                     bila kriva, če smem tako reči, da se je pokojni Jakob skupaj z bratom Pavletom
                     pridružil tistemu drznemu načrtu in poti polkovnika (profesorja) Bitenca.«</p>
                  <p>In potem se je zgodilo tisto, kar se je skoraj moralo zgoditi, in o čemer je
                     Jakob Žakelj julija 1948 takole pisal msgr. Gabrovšku, ki ga je poznal s
                     srečanj na Zadružni zvezi v Ljubljani: »Večkrat je bilo tako, da bi skoraj
                     pozabil glavo, pa me je moj zavetnik sv. Jožef varoval, da jo še vedno nosim.
                     Do zaupanja v tega svetnika mi je veliko pripomogla knjižica Pojdite k Jožefu,
                     ki sem jo pozimi 1947 v skrivališču na domačem hlevu dvakrat prebral. Večkrat
                     sem ga nagovarjal, naj tako kot je varoval Jezusa in Marijo na begu pred
                     Herodom, varuje tudi nas uboge slovenske sinove, ki hodimo kakor zveri po
                     dolgih in nevarnih potih, izogibajoč se dnevne svetlobe in obljudenih krajev.
                     Najbolj kritičen dogodek, še bolj kritičen od onega spomladi 1942, sem doživel
                     letos 30. januarja zvečer, ko sem se s prijateljem Berlotom znašel v sovražnem
                     obroču. Da bi se pustil prijeti in mučiti od Ozne, me ni veselilo, zato sta mi
                     ostali le dve možnosti: rešitev ali smrt. Bog mi je naklonil prvo in za to sem
                     mu hvaležen. Hvala pa tudi sv. Jožefu,</p>

                  <figure>
                     <graphic url="slike_z_67/z_67_28.png"/>
                     <head>Rojstna domačija v Šentjoštu</head>
                  </figure>
                  <p>ki je gotovo imel prste vmes…« V kasnejšem pismu na isti naslov je Jakob gornji
                     podatek takole dopolnil: »G. Bitenca so odkrili v Ljubljani. Ne ve se še kako.
                     Aretirali so ga okrog 20. januarja 1948. 30. decembra 1947 sem še osebno
                     govoril z njim. Tedaj mi je rekel, da je dobil dobre zveze v partiji, od
                     katerih veliko pričakuje. Ni izključeno, da je prav to povzročilo nesrečo. Dne
                     30. januarja zjutraj sem poslal sestro Faniko s pošto v Ljubljano, kjer je
                     padla v roke Ozni. Iz tega je potem nastala nesreča doma.«</p>
                  <p>»Nesreča doma« je bila v tem, da so že naslednji dan zaprli 68-letno Žakljevo
                     mater Frančiško, Jakobovo ženo Marijo in deklo Poldo Martinčič. Faniko Žakelj
                     so pa, kot zgoraj omenjeno, v Ljubljani aretirali že 30. januarja. Vse so bile
                     obsojene na daljše in krajše zaporne kazni, domačijo so pa zaplenili in na njej
                     organizirali državno posestvo. Božo Berlot, ki se je skušal hkrati z Žakljem
                     prebiti iz obroča, je bil pri tem težko ranjen in je prišel v roke Ozni.
                     Odpeljali so ga v ljubljansko bolnišnico, kjer je po nekaj dneh umrl.</p>
                  <p>Ker v Gorici niti iz Ljubljane niti iz Šenljošta niso imeli nobenega glasu, se
                     je Pavle Zakelj odpravil v domači kraj, da bi poizvedel, kaj se dogaja. Nič
                     hudega sluteč, se je približal domači hiši, kjer je bil nastanjen oddelek Knoja
                     in Ozne. Le malo je manjkalo, da se ni ujel v past. Šele, ko se je vrnil nazaj
                     čez mejo, se je zavedel, v kakšni nevarnosti je bil. Še bolj kot to pa ga je
                     prizadela pretresljiva usoda domačih, zato je bratu Vinkotu v Belgijo napisal
                     pismo in mu sporočil, kaj se je zgodilo doma. Iz njegovega pisma je čutiti
                     grozo, ki jo je doživel na nedavni poti domov: »Mati, Fanika, Micka in Polda
                     zaprte, lačne, živčno uničene in premražene, grunti podržavljeni in uničeni,
                     Jokljevi otroci pa brezdomci pri tujih ljudeh. Jaz na to še pomisliti ne smem,
                     on pa v vsem vidi Božjo voljo! Vsak nesmisel pač ne more biti Božja volja.« Ne
                     vemo, kaj je brat iz Belgije na to odgovoril, vemo pa da sta Jakob in Pavle po
                     tistem še prišla v domači kraj.</p>
                  <p>Nekateri so napovedovali, da 70-letna mati ne bo prestala zaporne kazni, toda
                     po enem letu in pol je še kar trdna prišla domov. Po nekaj več kot dveh letih
                     sta se vrnili tudi Jakobova žena Marija in služkinja Polda. Povsod pričujoča
                     Ozna je seveda še naprej spremljala vsak njihov korak in se zanimala tudi za
                     Jakoba v Gorici. Tako pravzaprav ni bilo nič čudnega, ko se je 6. septembra
                     1950 pred Koconovo (Žakljevo) hišo v Suhem Dolu ustavil lep avto, iz katerega
                     je stopil civilno oblečen tovariš, ki</p>

                  <figure>
                     <graphic url="slike_z_67/z_67_29.png"/>
                     <head>Žakljeva družina (z nekdanjimi posli) leta 1943</head>
                  </figure>
                  <p>je prišel na obisk k Jakobovi ženi Mariji. Vljudno se je pozanimal za njeno
                     počutje, za otroke in seveda tudi za moža. Ali ni že čas, da bi spet začel
                     delati za svojo družino in domovino? Če bo pameten, mu bodo to omogočili.
                     Oprostili mu bodo vse dosedanje neumnosti in lahko se bo vrnil domov, le kako
                     malenkost bo moral narediti zanje. Tovariš je predlagal Mariji, naj se z možem
                     dogovori za srečanje v Gorici oziroma ji kar narekoval pismo, ki da ga bo sam
                     oddal na pošto. Ni se mu upala upreti. Tolažila jo je misel, da bo mož takoj
                     vedel, da je sicer v pismu njena pisava ne pa njene besede in mu zato ne bo
                     verjel. </p>
                  <p>Takole je pisala: Dragi Jakop! Pri meni se je oglasiv oficir Ozne in mi
                     sporočiv, naj ti napišem, da prideš domov, če prideš, se ti ne bo nič zgodilo.
                     Sporočili so mi, da je čas, da prenehaš delati za tujce in začneš z delom za
                     naš narod. OZNA ti odpušča grehe, ki si jih naredlv, omogočajo ti da v miru
                     živiš na svojem posestvu pri družini, če pristaneš na delo z njimi. Jaz ti
                     svetujem, da se zato odločiš in mi o tem ali piši ali pa kar pridi. Če tega ne
                     verjameš se o tem pogovorimo Jaz in en oficir OZNE na bloku pri »rdeči hiši« v
                     gorici dne 14. IX. 1950 ob 12 uri kamor pridi na razgovor. Tam te bom čakala
                     Jaz in oficir v civilu, lahko pa brez tega prideš, če prideš mi pošli telegram
                     »Srečno sem sprejel tvoje pismo« Če ne prideš mi telegrama ne pošiljaj ampak
                     čakaj na dogovorjen dan na bloku O vseh teh stvareh nikomur ne povej. Prisrčne
                     pozdrave od žene Marije. 6.9.1950</p>
                  <p>14. septembra nekaj pred poldnevom so oznovci pripeljali Žakljevo v Gorico in
                     eden od njih jo je pospremil k mejnemu bloku. Do srečanja ni prišlo. Jakob
                     Žakelj je svoji ženi še isti dan napisal pismo, ki je bilo seveda bolj
                     namenjeno Ozni kot pa njej. Iz njega je razvidno, kako je Žakelj doživel in
                     preživel tisto srečanje. Tudi to pismo navajamo v celoti kot sledi:</p>
                  <p>Draga Micka! Tvoje pismo z dne 6. t. m. oddano na pošto v Ljubljani dne 8. t.m.
                     ob 10. uri dopoldne, sem prejel danes ob 11 uri dopoldne. Kot si videla sem se
                     Tvojemu vabilu odzval. Ker se trenutno nahaja tu brat Vinko, sva šla oba na
                     naročeno mesto. Seveda nisva šla na slepo. Takoj sva opazila pod mostom in
                     drugod sumljive ljudi, zato sva se odstranila. Namen Tvojih spremljevalcev je
                     bil dovolj viden in javen. Pozdraviti si naju mogla le z mahanjem z roko in
                     midva sva Ti na isti način odgovorila. Kupil sem Ti malico, pa jo bom moral na
                     žalost sam pojesti.</p>
                  <p>Pišeš naj o tej zadevi nikomur ne govorim. Dobro. Ustregel bom Tvoji želji, če
                     ta dogodek in vse kar je z njim v zvezi ne bo imelo za Tebe in tudi za nikogar
                     drugega nobenih posledic. Kakor hitro pa se bo Tebi ali komurkoli drugemu kaj
                     zgodilo, bomo poskrbeli, da bo ta dogodek prišel v javnost na merodajna
                     mesta.</p>
                  <p>Tozadevnih razgovorov ne odklanjam in sem nanje pripravljen, toda le nekaj
                     metrov na italijanski strani žice in ne v navzočnosti celega tropa ljudi, ki
                     nimajo pri tem nič iskati.</p>
                  <p>Prisrčno Te pozdravlja Tvoj Jokl.</p>
                  <p>Tega dogodka pri »rdeči hiši« v Gorici se je spomnil ob Žakljevi smrti tudi
                     Janez Grum. Grum je namreč v tistih letih povezoval rimski Socialni odbor, ki
                     ga je vodil dr. Miha Krek, s taborišči po Italiji in Avstriji kot tudi s Trstom
                     in Gorico. Kadar ga je pot zanesla v Gorico ali vsaj v bližino, se je ustavil
                     pri Žaklju, kjer je bil vedno prijazno sprejel in je dobil tudi kako koristno
                     informacijo. Ob nekem takem obisku mu je Žakelj, vidno vznemirjen in
                     zaskrbljen, povedal, kako so ga titovci hoteli ugrabiti. Pismo, ki ga je
                     napisala žena po diktatu Ozne, mu je bilo že na prvi pogled sumljivo, zato se
                     je kraju sestanka bližal zelo previdno in takoj začutil nevarnost. Ko mu je še
                     žena, ki je prišla k meji v spremstvu oznovca, od daleč dala znak, naj se
                     umakne, jo je ubogal in se tako rešil ugrabitve. Profesor Grum pove, da sta z
                     Žakljem tedaj odšla k meji in si od blizu ogledala kraj dogodka.</p>
                  <p>Tako Grum kot Žakelj sta vedela, kako so oznovci v prvih letih po vojni
                     ugrabili več svojih nasprotnikov, jih odpeljali v ljubljanske zapore ali pa kar
                     takoj poslali v neznano, to je umorili in pokopali na skritem kraju. Za
                     ilustracijo bomo tukaj navedli samo nekaj znanih imen. 25. oktobra 1945 sta
                     bila v Trstu ugrabljena dr. Ivan Martelanc in njegova žena. Dr. Martelanc je
                     prišel na Primorsko spomladi 1944 in se priključil Slovenskemu varnostnemu
                     zboru (primorskim domobrancem). Bil je član območnega odbora Slovenske legije
                     za Primorsko in urednik ilegalnega lista Slovenski Trst. Torej dovolj vzrokov,
                     da so komunisti postali nanj pozorni in tudi po koncu</p>

                  <figure>
                     <graphic url="slike_z_67/z_67_30 .png"/>
                     <head>Odlomek pisma, napisanega po diktatu OZNE</head>
                  </figure>
                  <p>vojne spremljali vsak njegov korak. Ker so dobro poznali vse njegove navade, so
                     brez težav našli primeren čas in kraj za ugrabitev. Oba z ženo sta potem
                     izginila brez sledu. - Avgusta 1947je v Kobaridu izginil mladi liberalni
                     politik Andrej Uršič, soustanovitelj Slovenske demokratske zveze v Gorici in
                     urednik tednika Demokracija. Potem so ga še videli v udbovskih zaporih v
                     Ljubljani, po avgustu 1948 pa se za njim izgubi vsaka sled. - 22. februarja
                     1946 je iz Trsta izginil advokat dr. Albin Šmajd. Prepeljali so ga v
                     ljubljanske zapore in ga zasliševali. Ohranjenih je nekaj zapisnikov zaslišanj
                     med 1. In 7. marcem 1946, nato pa ni za njim nobenega sledu več. Dr. Šmajda je
                     tudi Jakob Žakelj poznal, saj sta se med drugim srečala junija 1943, ko je
                     Novak hotel šentjoško vaško stražo odpeljati v ilegalo. Konec januarja 1949
                     Zakelj takole piše v pismu msgr. Francu Gabrovšku v ZDA: »Poizvedovanje za dr.
                     Albinom sem skušal spraviti v tek že takoj po novem letu, pa se je zaradi nekih
                     zadržkov nekoliko odložilo. Zaradi te in še neke druge važne zadeve bo šel
                     nekdo tja in skušal poizvedeti. kolikor bo mogoče. Rezultat Vam bom sporočil. O
                     dr. Albinu sem bral neko poročilo, ki pravi, da je bil iz Ljubljane odpeljan
                     neznano kam in ustreljen. Možno je pa tudi, da je še živ. - V Begunjah že več
                     mesecev ni nobenega jetnika. Premestili so vse v Rajhenburg. Begunjsko
                     jetnišnico so preuredili v šolo za milico.«</p>
                  <p>Pa se vrnimo še nekoliko k Žakljevi zgodbi. Ni videti, da bi ga poizkus
                     ugrabitve septembra</p>

                  <figure>
                     <graphic url="slike_z_67/z_67_31.png"/>
                     <head>Lemont ZDA - Jakob Zakelj (desno) z dr. Krekom, njegovo ženo in njegovim
                        sinom</head>
                  </figure>
                  <p>1950 v Gorici prestrašil in dokončno odvrnil od njegovih »izletov« preko meje.
                     Ti so bili končani šele v začetku leta 1952, ko se je Jakob odselil v ZDA in
                     nekoliko kasneje potegnil za seboj tudi ženo in otroke. Ko sicer vedno stvarni
                     profesor Grum v svojem sestavku za Ameriško domovino zaključi pripoved o
                     dogodkih na Žakljevi domačiji konec januarja 1948, še doda: »To je zgodba
                     Šentjoščanov, zgodba za povest!« Da zares zgodba za povest, ki pa je bila zgolj
                     kruta resničnost za tiste, ki so jo doživljali. Ozna tudi po neuspelem poizkusu
                     ugrabitve leta 1950 ni mirovala. Kmalu so pripravili nov načrt: s pomočjo
                     pisma, ki naj bi ga Žaklju napisal sorodnik, naj bi se mu približali in ga
                     končno le dobili v roke. Vendar pa je tudi ta načrt splaval po vodi, ker se je
                     sorodnik uprl in ni hotel napisati pisma. Seveda je upravičen dvom. da so
                     oznovci verjeli, da bo Zakelj po vseh izkušnjah še nasedel njihovim
                     potegavščinam. Precej bolj verjetno je, da je bil njihov glavni namen mučiti in
                     zastraševati sorodnike.</p>
                  <p>Ni dvoma, da so imeli podoben namen tudi tedaj, ko so klicali nekatere može in
                     fante, da se jim morajo sredi noči javiti na določenem kraju, na primer pri
                     Peskovi jami nad šentjoško vasjo ali na gozdni jasi blizu spomenika talcem.
                     Torej ne bolj ali manj javno zaslišanje na postaji milice ali v nekem uradu v
                     Ljubljani, kamor prideš sredi dopoldneva in počakaš v hodniku, da te pokličejo,
                     ampak sredi noči na samotnem kraju, kjer te pričakajo oboroženi možje v
                     usnjenih plaščih. Ni čudno, če se je nekdo pred odhodom na tak kraj resno
                     pripravil na smrt in mu je nekaj takih srečanj pustilo težke posledice.</p>
                  <p>Ko je prav na sveti večer 1954 umrla Zakljeva mati Frančiška, je ležala na
                     parah v domači hiši. Kot je bilo tedaj v navadi, so jo ljudje hodili kropit -
                     zlasti v večernih urah. Bilo je precej hladno, vendar kljub božičnemu času brez
                     snega. Marsikdo od kropilcev je bil ob prihodu oziroma odhodu pozoren na
                     nenavadno lajanje domačega psa in na čudne šume okrog gospodarskih poslopij in
                     je nehote pospešil korake. Seveda pri tem ni mislil, da pokojna mati hodi okrog
                     in straši, ampak na može v usnjenih plaščih in njihove domače pomočnike v bolj
                     navadnih plaščih, ki čakajo, če se bo kdo od sinov prišel ilegalno poslovit od
                     pokojne matere. Nič se ni zgodilo, mati pa je spokojno ležala na mrtvaškem
                     odru, saj je odšla v boljši svet, kjer ni ne preganjanih in ne
                     preganjalcev.</p>
                  <p>Jakobova žena Marija z otroki je dobro leto kasneje odšla za možem v ZDA. Med
                     njeno prtljago je bilo tudi pismo, ki ga je napisal mož 14. septembra 1950 po
                     tistem nenavadnem »srečanju« v Gorici. Vedela je. da on še hrani njeno pismo,
                     napisano po naročilu tistih, ki so bili nemirni še ob materini smrti in so
                     »strašili« okrog domačije. Obe pismi sta še ohranjeni in ob njih je nastala
                     tale zgodba.</p>
               </div>
            </div>
            <div type="div2">
               <head>Črtomirova zla sreča</head>
               <docAuthor>Tine Velikonja</docAuthor>
               <div type="div3">
                  <head>Marnovi s Hudej</head>
                  <p>Italijanski film Salvatore Giuliano se začne tako, da se kamera sprehaja po
                     golem truplu glavnega junaka, ki leži na prosekturni mizi. Ljudje, ki so zbrani
                     okrog mrtvega, skušajo razvozlati uganko: ali je šlo za modernega Robina Hooda
                     ali prevejanega razbojnika. Pripovedujejo zgodbe in gledamo. Obrobne so, vsaka
                     pa se vsaj za hip dotakne jedra. Junaka nam kažejo od daleč in samo za hip kot
                     skrivnostno senco, kot vihrajočo postavo peš ali na konju v temni pelerini.
                     Napoveduje ga značilna mračna melodija kot pri Tretjem človeku. Središčna
                     uganka je množični poboj delavcev in njihovih svojcev ob praznovanju 1. maja.
                     Ti so se povzpeli na pobočje bližnje gore. Zborujejo na širokem sedlu. Od daleč
                     poki avtomatskega orožja, bolj kot prasketanje, od blizu pa nemočni kriki
                     ranjenih in beg prestrašene množice. Ni videti, da gre zares. Vendar, ko se
                     slika umiri, leži na livadi nekaj deset mrtvih in ranjenih. Preiskava ne
                     odkrije krivca. Šele prisotni okrog trupla ugotovijo in spoznajo, da je
                     streljala Giulianova tolpa. Junaka je podkupila mafija, njo pa skorumpirana
                     državna uprava. Na koncu nam pokažejo, kako ga je pred karabinjersko zasedo
                     pripeljal njegov najzvestejši oproda. Dovolj mu je bilo poveljnikove dvojne
                     igre.</p>
                  <p>Na Salvatora Giuilana sem se spomnil, ko sem prodiral v zgodbo petih bratov s
                     Hudej pri Trebnjem, ki naj bi bili kot domobranci pobiti po koncu vojne. Dobil
                     sem nalogo, naj napišem podobno zgodbo kot za Škuljeve iz Adamovega. S seboj
                     sem prinesel kopije petih izpolnjenih popisnih listov. Napisala in podpisala
                     jih je sestra Marija Pust.</p>
                  <p>Janez Marn, 16. 10. 1913-1945 </p>
                  <p>Anton Marn, 11. 5. 1915-1945 </p>
                  <p>Franc Marn, 24. 3. 1917-1945 </p>
                  <p>Jože Marn, 26. 8. 1920-1945 </p>
                  <p>Alojzij Marn, 1923-1945</p>
                  <p>Pripeljem se do hiše sredi vasi, ki je zidana po starem. Vseokrog podirajo in
                     gradijo. Na povabilo gospodinje se usedem za mizo. Kmetica je odločnih potez,
                     nezaupljiva in redkobesedna. Da nima veliko časa, saj čakajo živina in zidarji.
                     Zastavljam rutinska vprašanja. Že kmalu na začetku vprašam, zakaj je šel
                     najstarejši Janez k domobrancem in kje je služil. Prostodušno mi odvrne, da ni
                     bil domobranec, ampak črnorokec. Ko jo ogorčeno zavrnem, da se tako ne govori,
                     se mi na lepem posveti: Janez Marn in črnorokec, saj to je bil vendar Črtomir
                     Mrak, partizanski komandant in poveljnik četniškega odreda.</p>
                  <p>Kako se je moglo zgoditi, da je teh pet bratov maja leta 1945 bežalo pred
                     partizansko vojsko na Koroško in izginilo? Kako, da Janeza na protikomunistični
                     strani nihče ni maral in ga še vedno ne mara, pa naj gre za nekdanje četnike,
                     domobrance ali politike? Brat Jože, ki sem ga prosil za podatke, mi je
                     zabrusil: »Čemu hočete pisati o Marnu, ko je bilo toliko boljših in
                     sposobnejših. Pri njem nisi nikoli vedel, ali je partizan, domobranec ali
                     četnik.« Ali Florijan Slak:« Njegova skupina je bila zatočišče domobranskih
                     dezerterjev, ker je bilo varno in se niso spuščali v boj s partizani in upali,
                     da jih bodo zavezniki postavili na oblast.« Obenem pa ga je dala nova
                     jugoslovanska oblast že 18. junija 1945 na seznam najbolj zaželenih Slovencev.
                     Tega dne je namreč ambasador kraljeve jugoslovanske vlade (Tito-Šubašič) v
                     Londonu Ljubo Leontič izročil angleškemu zunanjemu ministru vlogo za izročitev
                     generala Rupnika. škofa Rozmana in sedemnajstih drugih, med katerimi je
                     imenovan tudi Marn, Janez, šef teroristične organizacije »Črna roka« (Vestnik,
                     1981.3,184).</p>
                  <p>Začetek je bil popolnoma drugačen. Že aprila 1941, prve dni okupacije, se
                     znajde drugi po starosti Tone za zidovi italijanskih zaporov. Zgodaj spomladi
                     leta 1942 gre v partizane najstarejši sin Janez. Aprila istega leta zaprejo še
                     najmlajšega, Lojza. Čez dva dni vržejo fašisti v plamene goreče domačije očeta.
                     Mater in sestro zaprejo, imetje zaplenijo. Maja 1941 je Janez že komandant
                     partizanskega bataljona. V partizane se podasta še Franc in Jože.</p>
                  <p>Z običajnimi merili o borcih za svobodo na eni in narodnimi izdajalci na drugi
                     ne pridemo nikamor. Na taki osnovi se nam vse zmeša in na koncu ne vemo, s kom
                     je bolj narobe, z noro štorijo ali z nami. Središčna oseba je Janez - Črtomir.
                     O njem so se razpisali Saje v Belogardizmu, Kocbek v svojih dnevnikih. Javoršek
                     v svojih razmišljanjih. Špelič v knjigi Vrnil se bom k očetu, Hudales v knjigi
                     Občina Trebnje v NOB, Grmek v Orlih pod Triglavom, vendar površno in vsak z
                     določenim namenom.</p>
                  <p>Najstarejši sin s krepkega grunta sredi Dolenjske, kamor zlepa ne zaideš. Saj
                     se spraviš na potovanje od Litije do Čateža, ležeš na Veselo goro pa naprej v
                     Št. Rupert, kjer te očara častitljiva župnijska cerkev, v Trebnjem te je do
                     nedavnega jezil park kiparjev naivcev, ker so se razstavljene figure tepejo s
                     spomenikoma Baragu in umrlim na protikomunistični strani. Pa še farne spominske
                     plošče so bolj podobne poganskemu stebru in na njem s težavo najdeš komaj
                     berljiva imena Marnovih fantov. Če bi potegnil črte med kraji, ki sem jih
                     naštel, bi našel Hudeje nekje v sredini. Slabih dvesto prebivalcev imajo.
                     Dolenjska tu ni več prava dolina, se pa še ni treba pehati po strminah za vsako
                     krpo in ne zadeneš s prvim udarcem motike ob kamen. Na Hudejah so Marinovi,
                     kakor se je reklo pri hiši, gospodovali stoletja. Janez bi bil lahko gospodar,
                     pa so ga raje poslali v Ljubljano študirat za gospoda. Z izpiti na pravni
                     fakulteti je zaostal. Učenja se ni lotil zares. Raje se je zaposlil na glavni
                     pošti v Ljubljani. Menda je delal tudi kot lektor pri Slovenskemu domu.</p>
                  <p>Janez Grum ga opisuje takole: «Bil je čokat, precej zalit in močan kot medved.
                     Govoril je počasi, pri tem se ni zatikal v govoru, niti ni vanj vlival
                     posebnega ognja.« Janez Gradišnik se ga spominja kot resnega in mirnega fanta,
                     ki se je oglasil le, če je želel povedati kaj tehtnega. Kot študentje
                     ljubljanske univerze in kot Zarjani so bili veliko skupaj. Nič ni kazalo, da se
                     v njem skriva vojaški voditelj. Druščina katoliških študentov je bila zelo
                     pestra. Komunistično orientirani, kot je bil Joža Brilej, so se držali zase.
                     Zbirali so se v krščanskem socialističnem klubu Borba, ki so ga leta 1931
                     razpustili. Šloje za trdo partijsko jedro. Pravi društvi katoliških študentov
                     sta bili Danica in Zarja. Ko so krščanski socialisti spoznali, da ne morejo
                     obvladati obeh, so se naselili samo v Zarji. Kot je znano, je šel večji del
                     Zarjanov v partizane. Razen redkih izjem so kasneje vsi prestopili v partijo.
                     Med te izjeme bi kot prvega uvrstili ravno Janeza Mama.</p>

                  <figure>
                     <graphic url="slike_z_67/z_67_32.png"/>
                     <head>Janez Marn na svatbi v Šentjoštu leta 1944</head>
                  </figure>
               </div>
               <div type="div3">
                  <head>Hočemo pod Nemce</head>
                  <p>Trebnje so po razpadu Jugoslavije aprila 1941 dosodili Italijanom. Prebivalci
                     so jih pričakali z nezadovoljstvom. Med najbolj glasnimi so bili strojevodja,
                     doma nekje s Štajerske, ki skoraj ni znal slovensko, Tavčar iz Primštala in
                     Ignac Jeršin iz Račjega sela, kmečki sin, ki je nekaj let delal v Nemčiji. Ko
                     se je z drugimi vrnil domov, je pel hvalo tuji deželi kot o raju na zemlji. Tam
                     zasluži vsak delavec za en čevelj na dan, če ima srečo, da dela v vojni
                     industriji, pa za dva. Nezadovoljneži so se zbrali na Mirni, ki je bila v rokah
                     Nemcev in se odpravili v Trebnje, da Italijane preženejo. Lojze Marn, Martinov
                     z Dola, z Marinovimi s Hudej ni v nobeni žlahti, je bil takrat star 11 let:</p>
                  <p>Vsi smo bili za Nemca. Moj oče posebno, saj je bil vedno ponosen, da je služIl
                     v avstrijski vojski in znal nemško. Ko je šel sprevod mimo, smo tekli gledat.
                     Korakali so kar po glavni cesti. Bilo jih je okrog sto. Na čelu je stopal</p>
                  <p>Tavčar, po poklicu krojač iz Primštala. Nosil je nemško zastavo s kljukastim
                     križem. Očetu so klicali: «Frence, pojdi z nami!«. »Bom že prišel!« Tudi druge
                     so vabili. Celo teta ga je silila, naj gre. A oče ni bil od muh: «Tole se ne bo
                     dobro končalo. Kaj bodo proti Italijanom brez orožja.« Bili so tako glasni, da
                     se jih je še dolgo slišalo. Z Mirne je pripeljal avto in jih prehitel. V njem
                     so sedeli trebanjski župan Ban, Italijan in Nemec. Skušali so jih zaustaviti,
                     pa se niso dali. Nemec je izstopil in se peš vrnil v Mirno, drugi pa se peljali
                     naprej v Trebnje. V Starem trgu so jih pričakali italijanski vojaki. Sloneli so
                     ob hišnih vogalih z naperjenimi puškami, nekaj se jih je postavilo na
                     cesto.</p>
                  <p>»Nikamor naprej! Če boste silili, bomo streljali.«</p>
                  <p>Opozorilo ni zaleglo, kar rinili so proti trgu. V tistem je eden italijanskih
                     vojakov vrgel bombo. Priletela je v zastavonošo Tavčarja in eksplodirala.
                     Raztrgala ga je, da je bil v hipu mrtev. Nekaj je bilo lažje ranjenih. Drugi so
                     se razbežali. Slišali smo neko pokanje s trebanjske strani in vedeli, da
                     streljajo po naših. Potem smo jih videli bežati mimo nas, tudi tiste s
                     Hudejevega.</p>
                  <p>Marnov Tone je bil zraven. Ni bil otrok, pa ga je vseeno premagal firbec in je
                     sledil procesiji. Bil je med tistimi, ki so jih Italijani polovili. Odpeljali
                     so ga v Trebnje, premestili v ljubljanske zapore, nato na Reko, od tam pa nekam
                     na italijanski škorenj. Sedel je do jeseni leta 1944, se vrnil domov bolj živ
                     kot mrtev. Zaposlil se je v opekarni V Blatih. Spominjajo se ga, kako je vlekel
                     za seboj poškodovano nogo. Zdi se, da ga je brat Janez pobral prav zadnje tedne
                     pred koncem vojne.</p>
               </div>
               <div type="div3">
                  <head>Velika nedelja 1942</head>
                  <p>Kdaj je šel v partizane Janez, ni znano. Vse kaže, da že s prvo skupino
                     krščanski socialistov. Spomladi 1942 je bil med prvimi tamkajšnimi partizani.
                     Taborili so v Drenovcu pod Cirnikom (Hudales, Občina Trebnje v NOB, 162).
                     Bratje, ki so ostali doma, so bili z njimi povezani in zbirali orožje in
                     strelivo. Pri tem so Italijani v začetku aprila zalotili Lojza, ko je hotel z
                     zabojem streliva zbežati od doma proti gozdu. Streljali so za njim in ga
                     ranili. Zaprli so ga in kasneje odpeljali v Alessandrijo, mesto med Torinom in
                     Genovo. V tem oddaljenem mestu je ostal zajetniškirni zidovi tudi po
                     kapitulaciji Italije. Šele leta 1944 je prišlo domov sporočilo, da so ga
                     pripravljeni izpustiti. Treba je ponj, ker je tako slab, da sam ne more na pot.
                     Ponudil se je Marnov sodelavec pri Slovenskem domu Slavko Skoberne. S težavo ga
                     je pripeljal do Benetk, tam pa ga na hitro spravil v bolnišnico. V dveh tednih
                     je prišel toliko k sebi. da je zmogel sam do Ljubljane. Po novem letu 1945 se
                     je pridružil bratu.</p>
                  <p>Dva dni prej, bilo naj bi na veliki petek, so partizani v bližnji Mali Sevnici
                     pobili Kolenčevo družino: očeta, mater in petnajsdetno hčer. Očeta so sumili,
                     da ovaja Italijanom. Nosil naj bi jim pošto v Trebnje. Ranjen je bil tudi
                     dvajsetletni sin Franc, vendar je preživel. Še zjutraj je beračil po Hudejah in
                     so ga nagnali, naj gre raje delat. Ko je po napadu prišel k sebi, je trdil, da
                     so bili napadalci Marnovi.</p>
                  <p>Na veliko nedeljo 7. aprila zjutraj so pridrveli na Hudeje Italijani. Spravili
                     so se na Marnove. Zažgali so jim hišo in gospodarsko poslopje. Ker fantov niso
                     našli doma, so se spravili na očeta Ivana in ga ustrelili. Še živega so vrgli v
                     ogenj. Izropali so hlev in živino odpeljali v Italijo. Mater in sestro so
                     odgnali v zapor v Trebnje. Ker je bila družina zelo ugledna, se je glas o
                     okupatorjevem zločinu hitro razširil po Trebanjskem in Mirnski dolini. Za
                     zaprte se dva meseca nihče ni zmenil. Končno je Marija, takrat stara 17 let,
                     zahtevala:« Ali nas ustrelite, ali izpustite! Vsaj izprašajte nas, kako je
                     bilo!« Šele po tistem so ju zaslišali in poklicali Kolenčevega fanta, ki jih je
                     obdolžil. Dokazovali sta, da Marnovi nimajo nič pri tistem poboju. Ko so mu
                     pokazali družinske fotografije, je svojo obtožbo preklical. Spustili so ju.
                     Doma nista imeli kaj iskati, saj je bilo vse uničeno. Usmilil se ju je stric.
                     Ker je bilo premoženje zaplenjeno, svojih polj nista smeli obdelovati. Kolenčev
                     Franc ni imel sreče. Čez eno leto so ga partizani dobili na vlaku, ko se je
                     peljal v Mirno.</p>
                  <p>Za Franca in Jožefa ne izvemo, kdaj sta odšla v partizane, pač pa najdemo
                     Janeza 9. maja 1942 v Blatnem klancu, gozdu med Mirno in Trebelnim, kot
                     partizana Dolenjskega odreda. Nosi partizansko ime Črtomir Mrak. Imenovanje za
                     poveljnika 1. bataljona. Saje opisuje njegov vzpon, Špelič, kako je v Kompoljah
                     v dobrepoljski dolini sklical zbor, razglasil smrtno obsodbo in dal ustreliti
                     pet fantov, ki so jih zasačili pri kraji. Za Kompolje menijo, da je imel glavno
                     besedo politkomisar Niko Šilih. Kocbek obsoja Marnovo nihanje in
                     neodločnost.</p>
                  <p>Mrak naj bi bil eden glavnih pogajalcev s Slovensko zavezo in njenimi
                     predstavniki, ko so se dogovarjali za sodelovanje z OF. Aleš Stanovnik naj bi
                     pozimi 1941/1942 računal nanj kot na vojaškega poveljnika nekomunistične
                     ilegale. V Dobrepoljah je maja 1942 prišel Janez v stik s kaplanom Lavrihom.
                     Potem je prišlo do nesoglasja s partizanskim vodstvom, ker se je upiral, da bi
                     pobijal politične nasprotnike. Upiral se je tudi, da bi silil v partizane
                     družinske očete. Vse to se je najbolj pokazalo čez dobro leto ob mobilizaciji
                     po kapitulaciji Italije septembra leta 1943. Bil je pravi krščanski socialist
                     in je tako tudi govoril. Okrog njega so začele plesti mrežo neznane sile.
                     Njegovo govorjenje in ravnanje sta pomenila globoko žalitev za partijske duše.
                     Saje v Belogardizmu (570-571) citira priznanje, ki ga je dal na zaslišanju v
                     Kočevju septembra 1943 na Turjaku zajeti četniški poveljnik kaplan Franc
                     Malovrh: »To je bilo po prvem sestanku, ki sem ga imel z vašim pristašem
                     Črtomirom Marnom, ki se je vršil v okolici Trebnjega v gozdu julija meseca
                     (1943), stik pa je posredoval kaplan Jože Kunstelj s Čateža ali Male Loke.«
                     Našteva nadaljna Marnova srečanja z njim, s kaplanom Ivanom Lavrihom, Jožetom
                     Kunstljem in celo dr. Šmajdom ter pripravljanje sporazuma med krščanskimi
                     socialisti v partizanih in somišljeniki na protikomunistični strani. Vse to so
                     seveda komunisti ocenili kot napore za razbitje OF, kar prostodušno opisuje
                     Hudales (Občina Trebnje v NOB, 533-534): »Marnu so zamerili, ker je gledal
                     zviška in trdovratno uveljavljal svoja mnenja in sodbe. Začutili so, kako hoče
                     postati ljudski voditelj. Tudi s tamkajšnjim kaplanom se je pogosto družil… Po
                     Kidričevem povelju so ga konec septembra 1943 aretirali in zaprli v ribniške
                     sodnijske zapore. Dolžili so ga, da se je povezoval s četniki. Predvsem ga je
                     bremenil na Turjaku ujeti kaplan Franc Malovrh. Marn je vse zanikal. Na umiku
                     ob nemški ofenzivi oktobra 1943 je bil z drugimi ujetniki odveden v hribe nad
                     Ribnico, od koder je pobegnil… Nekaj časa se je skrival v domačem kraju, nato
                     pa zbežal v Ljubljano.«</p>
               </div>
               <div type="div3">
                  <head>Vojak od glave do pet</head>
                  <p>Grčarice so spravile slovensko četništvo na kolena. Marn je spadal med tiste,
                     ki so ga na neki način obudili. Zbral je begunce iz trebanjskega in
                     dobrepoljskega konca. Bili so samosvoji in bolj razbojniška tolpa kot vojaki.
                     Božo Repe v knjigi Mimo odprtin vrat objavlja kopijo Marnovega poziva
                     prebivalcem, naj se pridružijo Četnikom. Izdal ga je leta 1944, preden je bila
                     ustanovljena Prezljeva četniška ilegala. Potem se je javil četniškemu štabu in
                     njegovi tolovaji so postali Dolenjski odred kraljeve vojske. Že 1. marca 1944
                     so jih na Orlah napadli Nemci in jih razgnali. Poveljnika takrat ni bilo
                     zraven. Hitro je povezal ostanke in se umaknil v domače kraje. Če je postalo
                     vroče, je imel vedno možnost, da se umakne čez nekdanjo italijansko-nemško
                     mejo, ki je ostala kljub kapitulaciji Italije, na severno stran. Pri tem pa je
                     ohranil svojo bazo v mlinih pod Pancami in Javorom in se vešče gibal med tema
                     področjema. Pavle Borštnik piše, da se je Marn držal Trebnjega kot otrok
                     materine kikle. Gibal se je na tem področju južno od italijansko-nemške meje,
                     čeprav so imele tam domicil najbolj bojevite partizanske brigade.</p>
                  <p>Leta 1944 je že nosil v žepu pismo, ki mu ga je izdalo nemško poveljstvo za boj
                     proti banditom v Ljubljani, v katerem mu je bila zagotovljena varnost pred
                     Nemci. Še danes se ne ve, kako si je pridobil tako zaupanje. Morda s svojo
                     zgodbo, kako so ga imeli v pesti komunisti.</p>
                  <p>1. aprila leta 1944 je na Metnaju nad Stično njegov odred napadla elitna enota
                     VDV. Napad so odbili. Eden od četnikov je obležal mrtev. Marn pa je dobil strel
                     skoz stegno. V Zborniku dokumentov piše, da so imeli partizani tri mrtve in tri
                     smrtno ranjene. Zaradi Marnove rane se je ves odred vrnil na Orle.</p>
               </div>
               <div type="div3">
                  <head>Črnorokec Marn</head>
                  <p>Kar se tiče Črne roke, mu pripisujejo vodstvo po krivici. Približno se ve, kdo
                     je imel največ pri tem, predvsem četniška trojka dr. Bano in še dva. Ni šlo za
                     hierarhično urejeno organizacijo, ampak za delovanje mimo sodnih oblasti in
                     mimo gestapa, ki je pogosto, kot smo že omenili, raje sodeloval s partizani kot
                     s četniki ali domobranci. Marn je bil proti pobijanju brez potrebe. Glede tega
                     ga v Listini celo Kocbek zagovarja. Zato ni presenetljivo, da je seznam ljudi,
                     ki naj bi jih pobili njegovi, zelo kratek. Domačini vedo, da so ubili samo
                     Ržekovega Miha iz Medvedjega sela. O tem ve povedati Martinov z Dola, Lojz
                     Marn:</p>
                  <p>Kar sredi dneva so prišli. Samo dva, drugi pa so čakali v gozdu nad vasjo.
                     »Škaf vina boste dali, pa dva hlebca kruha! Ti fant pa pojdi zraven, če hočeš,
                     da boš škaf nazaj vzel!« Šel sem z njima v hosto. Tam jih bilo okrog sto, samih
                     domačinov. Vse je mrgolelo. Počakal sem, da so popili. Plačali niso nič. Še
                     dobro, da so nas drugače pustili pri miru. Od tam so šli čez Lanšprež do
                     Medvedjega sela, kjer so ubili Miho. Bil je terenec in je skušal zbežati. Ni
                     bil sam, a drugi so ušli. Vedeli so zanje, obkolili so vas in udarili.</p>

                  <figure>
                     <graphic url="slike_z_67/z_67_33.png"/>
                     <head>Mirna na Dolenjskem</head>
                  </figure>
                  <p>Res pa je, da se Marn naziva črnorokec ni branil, ampak ga celo spodbujal. Rad
                     se je pojavljal na črnem konju, odet s temno pelerino, v spremstvu Draga
                     Prijatelja ali drugih oprod v enaki opremi. Kot huda ura so se pokazali in
                     izginili v galopu.</p>
                  <p>Marn je sodeloval tudi pri Črnih bukvah. Zanimivo je, kako še danes nasprotna
                     stran napada to knjigo, ki je presenetljivo verodostojna, čeprav je izšla v
                     vojnem času in so pisci naleteli na skoraj nepremostljive težave. Še danes nam
                     je zakladnica resničnih in natančnih podatkov in nekaj čisto drugega, kot
                     knjige piscev zgodovine NOB. Ne more seveda skriti, v kakšnem času je izšla in
                     v kakšne namene je bila napisana. Nekaj domnev v njej je netočnih, kot tista,
                     da je Kocbek vstopil v partijo. Ima pa knjiga prav, da je večina krščanskih
                     socialistov prestopila vanjo.</p>
               </div>
               <div type="div3">
                  <head>Kot četnik je bil od vsega začetka povezan z Nemci</head>
                  <p>Ko so se Nemci leta 1944 zadnjo nedeljo v maju srečali na Šentjoštu nad
                     Horjulom z Marnovo skupino, je potegnil iz žepa skrivnostno pismo in
                     sovražnosti je bilo konec. Vsem je odleglo, zlasti Nemcem. Eden od njih se je
                     takole izrazil: »Ein lustiger Wiener geht nie unter!«</p>
                  <p>Ob napadu XVIII. divizije na Kriško vas 21. junija 1944 je bil s svojimi na
                     Polici. Namesto da bi skušal obkoljenim pomagati, se je z vso skupino brez
                     strela umaknil proti Ljubljani in obstal na Orlah. Opravičujejo ga, da so bili
                     med 400 borci 15. partizanske brigade, ki so napadali, tudi partizani
                     nekdanjega 1. bataljona Dolenjskega partizanskega odreda. Ravno tem pa je, ko
                     je bil še partizan, poveljeval.</p>
                  <p>Ernest Hirschegger opisuje, kako je prišel poleti 1944 med četnike Gorenjskega
                     odreda in kako je v družbi s Pirihom in Habičem srečal Slavka Skoberneta,
                     časnikarja iz ožjega Rupnikovega kroga, ki se je z dvema Nemcema pripeljal v
                     Reko pri Lipoglavu. Za Marna so pripeljali zaboje z municijo, morda tudi
                     pištole. Morda gre za isto zgodbo, ki jo pripvedujejo druge priče: avgusta leta
                     1944 je nemški oklepni avtomobil pripeljal v Podlipoglav proviant. Podobno se
                     je zgodilo v jeseni istega leta na klancu pred Šentjoštom, ko mu je oklepno
                     vozilo pripeljalo cigarete, zdravila in medicinski material, niso pa videli, da
                     bi bila vmes orožje ali strelivo.</p>
                  <p>Svojo igro je ponovil v jeseni istega leta ob partizanskem napadu na Zalog in
                     Lahovče. Ta zgodba je sicer velikokrat napisana, kljub temu pa zasluži, da se
                     je spomnimo. Gorenjski četniški odred se je odpravil na Gorenjsko, malo zaradi
                     propagande, računal pa je tudi, da bi ostal. Kaj je iskal tam Marn s svojimi
                     Dolenjci? Ko bi moral namreč pomagati, je stisnil rep med noge. Domnevajo, da
                     je šel zraven za nadzor po naročilu Nemcev. Zbrali so se 1. oktobra 1944 v
                     Gaberju pod Toškim Čelom. Obema odredoma je poveljeval major Mirko Bitenc. Šli
                     so čez Katarino in se spustili do Save. Tam jim je Marn prišel prav, saj se je
                     hitro dogovoril z Nemci za varen prehod. Enkrat ali dvakrat so med potjo
                     prenočili in se 4. oktobra zvečer znašli v Zalogu pod Krvavcem. Večja skupina,
                     kakih trideset, se je utaborila na robu gozda, devet pa se jih je zadržalo v
                     vaški gostilni zraven cerkve. Naneslo je, da se je ravno tistega večera
                     spustila z Menine planine Šlandrova brigada z namenom, da uniči domobransko
                     postojanko v Lahovčah. Med potjo se je nekaj partizanov ustavilo v isti
                     gostilni in naletelo na neznane vojake. Streli in po eden mrtev na vsaki
                     strani. Partizani so hišo obkolili. Ker z direktnim napadom ni šlo, so jo
                     sklenili vreči v zrak. Zaminirali so jo in ob štirih zjutraj je počilo.
                     Ruševine so pod seboj pokopale večino naključnih stanovalcev, med njimi tudi
                     poveljnika Gorenjskega odreda stotnika Franca Jerebiča in kurata Lojzeta
                     Duhovnika. Rešila sta se samo Franc Grmek in Jerebičev sin Franc, ki je bil
                     takrat zunaj.</p>
                  <p>Zvečer po prihodu v Zalog se je Dolenjski odred pomaknil proti Mengšu. Kaže, da
                     niso vedeli, da hodijo mimo partizanskih zased, morali pa so kasneje izvedeti,
                     da je blizu partizanska brigada in da se nekaj dogaja, saj se je streljanje
                     slišalo daleč naokoli.</p>
                  <p>Polovica partizanskega bataljona je namreč tisto noč med deseto in enajsto uro
                     zvečer obkolila Lahovče. v katerih je bila šibka domobranska posadka. V sami
                     postojanki sta bila tedaj slučajno dva četnika, oba dezerterja iz nemške
                     vojske: Vinko Novak, podnarednik v nemški vojski, in Štefan Jeretina, kaplar.
                     Prišla sta z vzhodne fronte in bila izkušena v vsem. Neustrašeno sta vodila
                     obrambo. Kljub temu se je obkoljenim že slabo pisalo, kajti zmanjkovalo jim je
                     streliva. Takrat pa so od zunaj napadli četniki Gorenjskega odreda, ki sta jih
                     vodila Bitenc in poročnik Janez Borštnar. Čeprav jih je bilo desetkrat manj kot
                     partizanov, je bilo presenečenje popolno. Napadeni niso vedeli, kdo je ta
                     drugi, kako močan je in od kod seje vzel. Presodili so, da postaja nevarno in
                     se po stari navadi umaknili. Četniki niso utrpeli izgub, pač pa je naslednje
                     jutro kar nekaj partizanov ležalo po travnikih in njivah okrog vasi. Edini
                     četniški ranjenec je bil Borštnar, ki ga je zadelo v peto. Zanimivo je, da so
                     ga prepeljali v Ljubljano in tam ga je oskrbel dr. Oto Baje, čeprav je vedel,
                     koga ima v rokah.</p>
                  <p>Kljub temu, da Marn ni prišel na pomoč, saj ni poslal niti izvidnice, da bi
                     odkrila, kaj se dogaja, se je, ko se je vrnil na Dolenjsko, pritoževal pri
                     četniškem štabu čez Bitenca, češ da ni sposoben za vodstvo. Tak je bil.</p>
                  <p>Florijan Slak trdi, da ne ve o Marnu povedati nič dobrega.«Vem le to, da se je
                     njegov vod vedno zadrževal v bližini domobranskih postojank. Ko je bila 22.
                     četa, ki ji je poveljeval Franjo Mejač, od decembra 1944 do marca 1945 v
                     Velikem Gabru, je bil njegov odred na drugi strani reke Temenice v Zubini in ga
                     je večkrat obiskoval nemški hauptman v oklepnem avtomobilu, mogoče mu je vozil
                     tudi kako hrano. V borbe niso nič hodili in smo jih domobranci kar malo
                     sovražili.«</p>
               </div>
               <div type="div3">
                  <head>Nemški strah pred varšavskim uporom</head>
                  <p>Januarja leta 1945 sta bila dva nemška napada na četnike. Ti so se takrat
                     gibali in prezimovali v vaseh vzhodno od Police. Zjutraj 2. januarja je bil
                     prvi napad. Podrobno je opisan v zgodbi o rešenih letalcih. Spomnili bi vas
                     samo na zajete četnike Soškega odreda, kako so jih na Polici brezbrižno
                     opazovali Marnovi vojaki. Tudi ob drugem nemškem napadu se Marnovih ni nihče
                     dotaknil.</p>
                  <p>Zakaj taka ihta Nemcev? Ob zasliševanju Kneza, glavnega blagajnika OF, so bili
                     izvedeli, da je dospel v Belo Krajino minister Snoj z namenom, da domobrance
                     odtrga od Nemcev in jih poveže s partizani. Partizanskemu vodstvu kaj takega ni
                     padlo na um, zato so Snoja držali na kratko in mu niso pustili, da bi šel v
                     Ljubljano. Pač pa so poslali k škofu Rožmanu, h Gosarju in k zastopniku
                     liberalcev dekana Ilca. Nemci so imeli pred očmi Varšavski upor in mora, da bi
                     se kaj takega lahko ponovilo tudi v Sloveniji, jim je kvarila spanec.</p>
                  <p>Že v zgodbi o domobranskem uporu (Zaveza 1995,18/22) smo omenili, da se je v
                     tem času gestapo ukvarjal izključno s protikomunističnim taborom, zalezoval in
                     zapiral njegove pripadnike, obenem pa se večkrat dogovarjal s partizani, saj so
                     bili gestapovci dobro poučeni, kakšen je mednarodni položaj in kdo bo
                     zmagovalec. O tem imamo zgodbo Martina Krannerja, ki je vodil obveščevalce v
                     Grosupljem, in Franca Erpiča, ki je organiziral gorenjsko domobranstvo. Dokler
                     so imeli v skupini gestapovca, je vsaka akcija proti partizanom propadla. Tudi
                     če so dobili v roke še tako zagrizenega terenca ali aktivista in ga izročili
                     Nemcem, je bil po sumljivih intervencijah izpuščen. Ravno zato sta začela
                     domobranska obveščevalna služba in policija delati po svoje. Pri tem mislim na
                     pobijanje terencev in aktivistov OF v prvi polovici leta 1944.</p>
                  <p>Nemci so imeli domobrance za nevarnejše kot četnike. A spravili pa so se tudi
                     na četnike. Ujete četnike Soškega odreda so imeli zaprte v zaporih na
                     Miklošičevi cesti. Zanje je posredoval vojvoda Djujić, poveljnik Dinarske
                     četniške divizije. General Prezelj se je sredi februarja z Notranjskim odredom
                     odpravil na Zaplano in tam pričakal izpuščene četnike Soškega odreda. Na neki
                     način se je dogovoril z Nemci za premirje. Marca so odšli čez staro italijansko
                     mejo proti Postojni. Roko nad Primorsko je držal Olaf Globočnik
                     (Globot-schnigg) in ne Erwin Rösener in Nemci pod njegovim poveljstvom niso
                     bili tako nevarni. Prezelj se je s svojo skupino pridružil drugim, ki so bile
                     takrat na Postojnskem in Vipavskem. Največja enota je bila Srbski prostovoljski
                     korpus, katerega jedro so bili ljotičevci. Vseh vojakov je bilo tam 15 000 do
                     20 000.</p>
               </div>
               <div type="div3">
                  <head>Usodna odločitev</head>
                  <p>Marn pa je zapustil Polico in odšel domov. Nazadnje so se namestili na Rožnem
                     Vrhu nad Štefanom. Jože Sladic, poveljnik 35. domobranske čete, ki je takrat
                     spadala v Novomeški udarni bataljon, piše, kako so prišli k njemu v Tržišče po
                     orožje in strelivo. Niso jim ga dali: »Vzemite si ga sami pri partizanih, kot
                     smo ga mi. V Beli krajini ga imate dovolj,«</p>
                  <p>Lojze Marn ve povedati, kako se je skupina preživljala:</p>
                  <p>»Tako kot partizani. Jemali so in nič plačali. V soboto pred cvetno nedeljo,
                     torej 24. marca 1945, so prišli in nam vzeli kravo. Doma smo bili oče, mama in
                     jaz. Brata smo imeli v partizanih. Poznali smo jih, saj so bili domačini, med
                     njimi Žagarjev Polde z Ripovca in Podiškov Ivan s Ponikev. »Kravo bomo kupili.«
                     »Nimamo naprodaj.« »Ja, bomo vzeli, zato ker imate partizana!« »Saj ni šel sam,
                     saj so ga vzeli.« »Jutri bo cvetna nedelja. Kaj mislite, da bom krompir jedel!«
                     Vzeli so najboljšo kravo, luštno. Drugi naši so bili v gozdu. Ko so prišli
                     domov, smo povedali, kaj se je zgodilo. Teta se je šla priložit na Hudeje k
                     Marinovim.</p>
                  <p>Z Janezovo mamo sta bili hudo prijateljski. Mama se je začudila: »O ti hudoba
                     ti! Ko bo prišel pob domu, ga bom že okregala.« Ko je Janez izvedel, mu je bilo
                     žal. »Zakaj ni eden gor prišel, pa bi nazaj kravo dobil.«</p>
                  <p>Naprej pripoveduje:</p>
                  <p>Dolenjski odred se je zadnji teden preselil na Veselo Goro, od tam pa se skupaj
                     z novomeškimi domobranci odpravil proti Zidanemu Mostu. V Radečah se je trlo
                     vojske. Poveljnik je prijahal in sklical zbor: «Fantje, z nami je konec. Domov,
                     pa ne po cesti, ampak po hosti, kateri če priti živ.« Sosed Lojz Gospodarič mi
                     je pravil o tem. Leta 1944 se je naveličal partizanščine in sklenil ostati
                     doma. A tile črnorokci ga niso pustili pri miru. Kar naprej je moral bežati
                     pred njimi in se skrivati. Dva meseca pred koncem so ga zlomili in se jim je
                     pridružil. Niso mu zaupali. So se že menili, da bi ga počili, ko bi šel na
                     patrolo. Poveljnik je odločil, da ostane v taborišču in na straži. Lojz je čez
                     teden dni prišel k nam. Kot bi videli drugega človeka. Urejen in glasen: «S
                     partizani je konec. Naša vojska prihaja iz Beograda.« Ko se je pretihotapil iz
                     Radeč, se je skrival, kasneje so ga zaprli, vendar je preživel. Do smrti se je
                     jezil, kako lepo partizansko pokojnino bi imel, če bi zdržal še tista dva
                     meseca doma. Bi si že kaj izmislil, zakaj je zapustil brigado.</p>
                  <p>Črtomir se je z majhno skupino svojih vojakov pridružil domobrancem, med
                     katerimi sta bila tudi kapetan Stamenkovič in Maks Šah. Prebili so se na
                     Koroško. Vodil jih je domobranski narednik Štefanič. On je bil tisti, ki je
                     skupino popeljal mimo vseh zased čez hribe in doline goratega dela zahodne
                     Štajerske. Vsaj četniki Dolenjskega odreda bi šli lahko lažjo in bolj
                     zanesljivo pot. Aprila je bila namreč poslana patrola k štabu v Postojni.
                     Prišla je do Št. Vida (Podnanosa). od tam pa se vrnila.</p>
                  <p>V Vetrinju se je s svojimi utaboril na bregu pod glavno cesto Celovec-Ljubelj.
                     Samozavestno je izjavil Janezu Grumu: »Nisem sprejel Krenerjeve komande in
                     zahteve, da bi spadal pod njega, ampak smo se pri Angležih javili kot slovenski
                     četniki. « Domišljal si je, da ga bodo zavezniki sprejeli z odprtimi rokami. Ni
                     mogel vedeti za kupčijo med britanskim 5. korpusom in partizani, podpisano 19.
                     maja. Prvi štirje členi obravnavajo umik partizanske vojske s Koroške, peti pa
                     vračanje jugoslovanskih državljanov, ki so se borili v uniformi z Nemci.
                     Končuje se z zloveščimi besedami »vključno s četniki«. Videti je, da so Angleži
                     na zahtevo partizanskih pogajalcev sklenili, da se ne bodo več ubadali z
                     razlikovanjem, kdo je bil pri četnikih in kdo pri drugih protikomunističnih
                     formacijah, in se bodo znebili vseh. Partizani so se 21. maja umaknili s
                     Koroškega, obenem pa svojim vojakom dopovedovali, da tako zahtevajo zavezniki.
                     Že 18. maja, torej dan pred podpisom pogodbe med Angleži in partizani, je šel
                     iz Vetrinja prvi transport Hrvatov, čez nekaj dni, 24. in 25. maja pa vojaki
                     srbske narodnosti. Angleži so kar na pamet priznali, da so vrnili iz vetrinja
                     26 000 ljudi, čeprav jih niso šteli. Od tega je bilo 3 000 vojakov Srbskega
                     prostovoljskega korpusa, 11-tisoč Hrvatov in 12-tisoč Slovencev, od tega tisoč
                     civilistov in 11-tisoč domobrancev.</p>
                  <p>Pri Srbih je šlo za elitno vojsko in večini ni poznano, kako se je znašla na
                     Koroškem. Bila je že na varnem v Šempetru na Krasu, današnji Pivki. Potem pa so
                     jih 10. aprila 1945 pod poveljstvom podpolkovnika Tataloviča, načelnika
                     Damjanovičevega štaba, poslali na Kolpo. Šli naj bi na pomoč črnogorskim
                     četnikom, ki so se prebijali proti Zagrebu, v resnici pa so jih Nemci
                     izkoristili za okrepitev obrambne črte na Kolpi. Srbska vojska je potem z
                     drugimi enotami zadrževala partizane do Ljubljane in se umaknila čez Ljubelj. V
                     Vetrinju so bili v tesni zvezi z našimi. Tataloviča sta obiskovala major Vuk
                     Rupnik in kapetan Ivan Drčar, ne pa Krener.</p>
                  <p>Znana je zgodba, kako so v vetrinju opazili Marna na vzpetini nad poljem in je
                     nekdo pokazal z roko proti šotorom in rekel: «Tamle so pa tisti črnorokci!«</p>
                  <p>Marnova skupina, ki se je prebila na Koroško, je štela dvajset do trideset mož,
                     drugi so ostali doma in se poskrili. Janez Grum je povedal »V Vetrinju niso
                     bili več kot dva dni. Nazaj so šli že v nedeljo 27. maja skupaj z Melaherjevimi
                     četniki, skupaj s Škofovo tehnično četo in Šturmovo domobransko policijo.«
                     Verjetno so se vrinili v transport, ker so se hoteli čimprej pridružiti
                     četniški glavnini, ki se je umaknila skozi Ljubljanska vrata in Vipavsko dolino
                     v Furlanijo. Za njimi se je izgubila vsaka sled. Odtod skrivnostne zgodbe o
                     tem, da sta Janez Marn in njegova desna roka Drago Prijatelj ostala živa.
                     Pobiti so bili vsi Marnovi fantje, celo Tone in Lojz, ki sta bila pri četnikih
                     samo kratek čas. S tem, da komunisti niso potrpeli in so se spravili na
                     poveljnika ter ga potolkli do smrti, kot pripovedujejo in je verjetno, jim je
                     ušla iz rok redka priložnost, da bi uprizorili proti njemu sodno predstavo s
                     pomenljivim nazivom »Od komandanta bataljona do narodnega izdajalca!«</p>
               </div>
               <div type="div3">
                  <head>Doma so jih čakali dvanajst let</head>
                  <p>Po vojni sta prevzeli kmetijo mati in hči. Domače komuniste je sicer mikalo, da
                     bi pobrali vsaj zemljo. Zmagala je zdrava pamet. Prehuda bi bila: Italijani so
                     ubili gospodarja in požgali domačijo, zdaj pa zaplemba. Marija je čakala, da se
                     vrne vsaj eden od bratov, da bi prevzel posestvo. Upanje ni bilo brez osnove.
                     Nekateri, ki so bežali na Koroško, so se pojavili po nekaj letih z zgodbami,
                     kako so tista leta životarili po taboriščih v Italiji ali Avstriji. Omenil sem,
                     kako ga je 18. junija 1945 zahtevala država, čeprav ga je komunistična oblast
                     že tri tedne prej dobila v roke in se je njegovo telo v neznanem breznu komaj
                     ohladilo. Tudi kasneje nova oblast ni vedela, da ga je imela v rokah in je zato
                     poizvedovala po njem. Zato splošno prepričanje, da je živ. Ženski sta vsa tista
                     leta pogledovali proti vratom in zrli skozi okna, ponoči pa vlekli na ušesa, če
                     bo potrkalo. Za takratne razmere bogato dedinjo so oblegali snubci, pa se ni
                     mogla odločiti. Poročila se je šele po dvanajstih letih čakanja s precej
                     mlajšim. Rodila je štiri otroke. Razširili so hlev. Ni dovolj petintrideset
                     glav živine, kolikor je imajo sedaj. Imeli jih bodo sedemdeset. Vse
                     računalniško vodeno, vse po ceveh in v hladilnik. Odločna je: »Gremo v Evropo,
                     po starem ne bo šlo!« Na mrtve brate misli pogosto, a o njih nerada govori.
                     Tiho je bila prej in tako naj ostane.</p>
               </div>
               <div type="div3">
                  <head>Salvatore ali Grigorij?</head>
                  <p>Kaj bi lahko rekli za konec? Marnu je uspelo na ozemlju, ki je veljalo za
                     partizansko, preživeti nevarne čase. Njegova skupina, ki si je sicer nadela
                     naziv, da je kraljeva jugoslovanska vojska, je živela in delovala razbojniško,
                     ropala hrano in denar, si čistila področje svojega bivanja in živela od danes
                     do jutri. Ni pojasnjeno, zakaj tak kredit pri Nemcih. Marnu so zaupali bolj kot
                     domobrancem. Zanj se niso bali, da bi jim skočil v hrbet. V boj se je spustil
                     samo, če je bil prisiljen. Tako ni prišel na pomoč obkoljenim v Zalogu in
                     Lahovčah, umaknil se je tudi s področja Višnje Gore, ko je bila napadena Kriška
                     vas. Ali pa slika januarja leta 1945, ko Nemci ženejo zajete četnike Soškega
                     odreda skozi Polico, na hišnih vratih pa brezbrižno slonijo Marnovi četniki.
                     Hotel je preživeti, hotel je rešiti tudi ljudi, ki jim je poveljeval, pri tem
                     pa mu za druge ni bilo mar. Kako neomajno so mu zaupali njegovi, je dokaz
                     njegova patrola, ki je bila malo pred koncem vojne že v Vipavski dolini, pa
                     zaradi zvestobe tako rekoč pobegnila k njemu nazaj in s tem v smrt. Konec pove
                     vse. Angleška prevara in izdaja je bila v takem nasprotju z mednarodnimi
                     listinami in ustaljeno navado, da se nanjo ni moglo računati. Bila je kot
                     stoletna voda, kot padec meteorja pred milijoni let. Črtomir je bil junak, ki
                     si ga ne moremo jemati za zgled, človek, ki je izbiral najlažje rešitve in se
                     mu je kot vojaku posrečilo prebroditi nevarna vojna leta. Vseeno pa je kot v
                     grških tragedijah viselo nad njim prekletstvo, ki se ga ni zavedal. Šele nekaj
                     dni je minilo, odkar se je prebil do Vetrinja. Vse hudo je bilo za njim. Lahko
                     bi zamudil ali pa počakal, da se njegovi fantje uredijo in spočijejo, pa ga je
                     neustavljivo gnalo k njegovim v Italijo. In če gledamo na Črtomira v tej luči,
                     se nam dozdeva, da bi ga še najbolj lahko primerjali z Grigorijem v Solohovem
                     romanu Tihi Don. Upoštevati moramo, da je roman izšel v Sovjetski zvezi nekaj
                     let po zmagi oktobrske revolucije. Slovenci takega romana, ki bi se zgledoval
                     po Tolstojevi Vojni in miru, nimamo, čeprav so se ga mnogi lotili, med drugimi
                     Vladimir Kavčič, Miško Kranjec in Tone Svetina. Spodletelo jim je in tudi vemo,
                     zakaj. V Tihem Donu se mladi kozak Grigorij znajde sredi državljanske vojne na
                     donskem področju. Z vsemi žavbami je namazan, posrečijo se mu najbolj brezupni
                     podvigi in včasih pozabi, za koga se bori. Čeprav deluje na belogardistični
                     strani, tako pisatelj kot bralci srčno navijamo zanj in trepetamo za njegovo
                     življenje. Ko ga na koncu ob nepomembni epizodi zaradi nepazljivosti izgubi,
                     nam je vsem hudo in nam roman ni več tako všeč. V ameriških filmih tak konec ne
                     bi bil dopusten. A življenje ni poceni zgodba. Kot smo žalovali za Grigorijem,
                     žalujemo tudi za Črtomirom in njegovimi štirimi brati.</p>
               </div>

            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Materi</head>
               <docAuthor>France Balantič</docAuthor>
               <div type="div3">
                  <lg>
                     <l>Žalostinko to naj tebi pojem, </l>
                     <l>mati moja, vseh noči predica, </l>
                     <l>ko brni kolovrat budnih časov.</l>
                  </lg>
                  <lg>
                     <l>Naj s to haljo tvojo spomin odenem,</l>
                     <l>vidim te kot v mesečini brezo,</l>
                     <l>revne ti srebri ljubezni kite.</l>
                  </lg>
                  <lg>
                     <l>Vidim te pred križem v kotu stati,</l>
                     <l>grčave dlani poklanjaš Bogu</l>
                     <l>kakor meni nekdaj kruha krajec.</l>
                  </lg>
                  <lg>
                     <l>od neurij so oči umite,</l>
                     <l>jasno: menda te oplazil nébes</l>
                     <l>z robom je, ko so prešle nevihte.</l>
                  </lg>
                  <lg>
                     <l>Upanje v žil štreni tiplje žilo,</l>
                     <l>žilo, ki – spoznal sem – k meni pelje,</l>
                     <l>kot nekdaj jo hraniš s svojim brašnom.</l>
                  </lg>

                  <figure>
                     <graphic url="slike_z_67/z_67_34.png"/>
                     <head>Vidim te kot v mesečini brezo <name type="author">Mirko
                        Kambič</name></head>
                  </figure>
               </div>
            </div>
            <div type="div2">
               <head>Kaj Listina 77 je in kaj ni</head>
               <docAuthor>Jan Patočka</docAuthor>
               <div type="div3" subtype="intro">
                  <p>Letos, 2007, praznujemo stoletnico rojstva in tridesetletnico smrti češkegaj
                     fiozofa in disidenta Jana Potočka. V tridesetih letih je študiral v Freiburgu
                     filozojjjo pri Husserlu in Heideggru in potem tam dobljene ideje razširil na
                     politiko, zgodovino, umetnost in literaturo.</p>
                  <p>V komunistični Čehoslovaški je nad njim skoraj ves čas visela prepoved
                     objavljanja in poučevanja. Vendar je bil ves čas intelektualna in moralna
                     avtoriteta, ki si jo je še utrjeval z ilegalnimi seminarji, ki jih je imel v
                     Pragi. Leta 1977 je v Pragi izšla Listina 77 katere prvopodpisnik in
                     soustanovitelj je bil Patočka. Še istega leta je po številnih zaslišanjih na
                     policiji umrl.</p>
                  <p>V naslednjem objavljamo njegovo besedilo, ki je ob objavi Listine 77 januarja
                     1977 v tipkopisu krožila po Pragi. Še prej pa kratek odlomek iz razprave o Janu
                     Potočki in njegovi vlogi pri listini 77, ki ga je napisal napisal Jan Sokol</p>
                  <p>»Izhodišče in podlaga mišljenja Jana Potočke je v globini bil vedno Platon.
                     Povezoval ga je z Masarykom, Husserlom in Radlom - in ga, ob vsem občudovanju,
                     strogo ločil od Heideggra. S Platonom je Patočka delil osnovno prepričanje, da
                     mora človek živeti v družbi in za družbo, da je ureditev skupnosti
                     neizmerljivega pomena in da ta ureditev zahteva določena izhodiščna načela.</p>
                  <p>Platonovo idejo skrbeti za dušo si je Patočka zavestno predpisal tudi sebi.
                     Moderni človek jo komaj razume drugače kot individualistično: če pojem duše
                     sploh sprejme, razume pod tem izrazom svojo lastno dušo, svojo zavest, svojo
                     notranjost. Tako pa si tega niti Platon niti Patočka nista zamišljala. Skrb za
                     dušo ni Heglova lepa duša, ampak je skrb za to, da se duša ne da voditi svojim
                     nagnjenjem, ampak se podreja resničnemu spoznanju, se pravi dobremu. Platonska
                     skrb za dušo vodi človeka ven iz njegovega naravnega egoizma k temu, kar je
                     vsem ljudem skupno. Ta skrb je - kot je zapisal Patočka – »vzgoja za
                     svobodo«.</p>
                  <p>Zato se skrb za dušo dogaja predvsem v skupnosti v skrbi za skupnost, ki pa je
                     prvenstveno ne vodijo vlade in politiki, pač pa filozofi. Ti morajo politike
                     kritično spremljati, jih popravljati, jih oskrbovati z mislimi in samo v
                     skrajnem primeru, če res ni nikogar drugega, sami vstopiti. Njihova prava
                     naloga je in ostane skrb za solidarnostno dušo - za dušo skupnosti. S to
                     mislijo je Patočka živel in s to mislijo je tudi umrl.''</p>
                  <p>(Vse TransU 33, poletje 2007)</p>
               </div>
               <div type="div3">
                  <p>Današnje človeštvo, raztrgano od nasprotujočih si ideologij, nezadovoljno sredi
                     blaginje, hrepeneče, ki mrzlično pričakuje od vedno novih tehničnih receptov
                     rešitev svojih problemov. Semkaj spada tudi slepo zaupanje v politično moč in v
                     državo; država se namreč čedalje bolj razločno pojavlja kot veliki prostor
                     proizvodnje in rezervoar tiste moči, ki obvladuje vse druge sile, fizične kakor
                     tudi duhovne. Misleci pa se ozirajo okrog sebe in ugotavljajo, da je poskus, s
                     tehničnimi pripomočki ustvariti neko moralo, neki zares veljaven nauk o
                     načelih, neko trdno prepričanje, spodletel, ko pa gre za početje, ki je po
                     svojem bistvu neuresničljivo. Ni se mogoče kratko malo še naprej zanašati na
                     privajenost in se sprenevedati, kakor da verjamemo, da bo obstoječa ureditev
                     postala druga narava, in tudi ne, da bo prisila učinkovala brez notranjega
                     prepričanja ljudi.</p>
                  <p>Da bi se človeštvo lahko razvijalo v skladnosti z možnostmi
                     tehnično-instrumentalnega razuma, da bi bil napredek znanja in izvedenosti
                     mogoč, mora biti prepričano o brezpogojnosti nekaterih načel, ki so »sveta« v
                     tem smislu, da so za vse v vsakem času zavezujoča in smotrna. Drugače povedano:
                     Potrebujemo nekaj, kar je v načelu ne-tehnično, ne-instrumentalno, neko moralo,
                     ki je nepreračunljiva in ki se ne prilagaja razmeram, namreč neko - absolutno
                     moralo. To pomeni: v teh zadevah ne moremo pričakovati rešitve od države, od
                     načina proizvodnje, od oblasti in moči.</p>
                  <p>Kako radi bi vsi zagovorniki samovlade dejstev kot pripomočka za poljubne cilje
                     dali del svojih vse preveč očitnih »resnic« za eno samo, notranje zavezujočo
                     dejavno resnico morale! Vendar to ni mogoče. V našem stoletju je bilo vsem
                     kopičenjem moči dano, da so se uveljavila kakor še nikoli poprej. Kar pa se
                     tiče prepričanja ljudi, je rezultat ravno obrnjen; to bi nam moralo biti danes
                     jasno.</p>
                  <p>Nobena tehnično še tako dobro usposobljena družba ne more delovati brez nekega
                     moralnega temelja, brez nekega prepričanja, ki ni samo stvar trenutnih
                     ugodnosti, okoliščin in pričakovanih koristi. Morala pa tukaj ne služi samo
                     temu, da družba funkcionira, temveč kratko malo temu, da je človek človek. Ni
                     človek tisti, ki določa moralo po samovolji svojih potreb, želja, nagnjenj in
                     hrepenenja, temveč je morala tista, ki določa človeka.</p>
                  <p>Zavoljo tega menimo, da je čas, da bi te preproste, vendar z bolečimi,
                     desetletja trajajočimi izkušnjami potrjene teze, katerih resnico vsakdo na neki
                     način čuti, razčiščene segle v zavest vseh. Ta trenutek se nam zdi ugoden.
                     Zakaj? V zamisli o človekovih pravicah se ne odlikuje nič drugega kakor
                     prepričanje, da se tudi države in vsakokratne družbe podrejajo suverenosti
                     moralnega čuta, da priznavajo nad seboj nekaj brezpogojnega, kar je tudi zanje
                     zavezujoče, sveto, nedotakljivo, in da so pripravljene s svojimi pravnimi
                     normami prispevati, da bo ta cilj dosežen.</p>
                  <p>Temu prepričanju se pridružujejo tudi posamezniki in to je temelj za
                     izpolnjevanje njihovih dolžnosti v zasebnem, javnem in poklicnem življenju. </p>

                  <figure>
                     <graphic url="slike_z_67/z_67_35.png"/>
                     <head>Jože Plečnik - Praški grad, rezidenca predse vih dolžnosti v zasebnem,
                        javnem in poklicnem republike, Ženski salon, 1920-1924</head>
                  </figure>
                  <p>Samo v soglasju s tem prepričanjem je resnično poroštvo za to, da ljudje ne
                     mislijo samo na koristi ali ne delujejo iz strahu, temveč svobodno, spontano in
                     odgovorno.</p>
                  <p>Listina 77 izraža to prepričanje, izpričuje namreč veselje državljanov nad tem,
                     da je njihova država podpisala dogovor, ki potrjuje človekove pravice in ki je
                     s sprejetim podpisom postal češkoslovaški zakon. Listina 77 udejanja tudi voljo
                     teh državljanov, da z nadzorom javnosti prispevajo k uresničevanju načel, ki so
                     razglašena v tem dogovoru.</p>
                  <p>Podpisniki Listine 77 menijo, da pomen tega dogovora daleč presega običajne
                     mednarodne pogodbe. Te so stvar ustrezanja politični moči. Ratifikacija
                     mednarodnega dogovora o človekovih pravicah pa sega v območje morale in
                     duhovnosti. S tem je za podpisnike prišel najugodnejši čas, razlog in
                     priložnost, ki ne sme biti zamujena, da razglasijo, da gre za nekaj novega, in
                     da zato stopajo v javnost s svojo pobudo.</p>
                  <p>Opisano razmerje med področjem morale in družbenopolitičnim področjem državne
                     oblasti kaže, da Listina 77 ne gre za nobeno politično dejanje v ožjem pomenu,
                     za nikakršno konkurenco in za nobeno vmešavanje v področje politične oblasti.
                     Listina ni niti združba niti organizacija, njena baza je povsem moralična in
                     osebna in dolžnosti, ki izvirajo iz nje so prav takega značaja.</p>
                  <p>Vendar pa Listina izrecno spominja na to, da je bilo že pred 180 leti v
                     natančni analizi teh pojmov poudarjeno, da sleherna moralna dolžnost temelji na
                     nečem, kar je mogoče označiti kot človekovo dolžnost do samega sebe, ta pa med
                     drugim vsebuje dolžnost, postaviti se v bran sleherni krivici.</p>
                  <p>Vse to pomeni, da udeleženci Listine ne delujejo zavoljo kakega interesa,
                     temveč iz čiste dolžnosti, v smislu nekega reda, ki obstaja nad političnimi
                     obveznostmi in pravicami in ki pomeni njihovo edino resnično podlago.</p>
                  <p>Udeleženci Listine si ne lastijo ne političnih pravic ne funkcij, tudi nočejo
                     biti moralna avtoriteta ali »vest« družbe, nimajo se za boljše od koga drugega
                     in nočejo obsojati nikogar; prizadevajo si edinole za to, da bi oblikovali in
                     krepili zavest, da obstaja neka višja avtoriteta, kateri so zavezani
                     posamezniki v svoji vesti in države s svojim podpisom zgoraj navedenega
                     mednarodnega dogovora.</p>

                  <figure>
                     <graphic url="slike_z_67/z_67_36.png"/>
                     <head>Jože Plečnik - Praški grad, Rajski vrt, portal in pogled na monolitno
                        vazo ter stopnišče, 1920-1924</head>
                  </figure>
                  <p>Nadalje poudarjajo, da ta obveznost ni odvisna od tega. ali ustreza politični
                     konvenienci, temveč da je njihov podpis znamenje njihove obveznosti, da
                     politiko podredijo pravu in nikakor ne prava politiki.</p>
                  <p>Da dolžnost, braniti se zoper vsako storjeno krivico, vsebuje možnost
                     svobodnega informiranja o kršitvah prava, da ta možnost nikakor ne prekoračuje
                     okvirja posameznikovih dolžnosti do samega sebe; da ne pomeni nikakršnega
                     obrekovanja kakega posameznika ali družbe, vse to se nam zdi logična
                     konsekvenca zgoraj navedenih načel.</p>
                  <p>Nadalje je pomembno, da naj bi si bil vsakdo na jasnem, da za obrambo svojih
                     lastnih moralnih pravic, t. j. dolžnosti do sebe in do drugih, ni treba
                     ustanoviti kake družbe, saj tu ne prihaja do besede nič drugega kakor tisto v
                     slehernem posamezniku navzočno spoštovanje do človeka kot takega in v tem
                     smislu spoštovanje do čuta za dobro, ki iz človeka šele naredi človeka.</p>
                  <p>Zavoljo tega se nobenemu posamezniku, ki je v resnici zatiran, upravičeno ni
                     treba čutiti osamljen in izročen premoči razmer na milost in nemilost, če je
                     sam odločen, da se ne bo odrekel dolžnosti, da se postavi zase, to pa je tudi
                     dolžnost do družbe, katere član de facto je.</p>
                  <p>Cilj Listine 77 je torej spontana, sleherne zunanje obveznosti prosta
                     solidarnost vseh tistih, ki so doumeli pomembnost moraličnega mišljenja za
                     konkretno družbo in njeno normalno delovanje.</p>
                  <p>Iz vseh teh razlogov se nam zdi čas, v katerem je bil omogočen podpis
                     Deklaracije o človekovih pravicah, kakor nova stopnja v zgodovinskem dogajanju,
                     katere daljnosežnost je velikanska, pomeni namreč preobrat v zavesti ljudi, v
                     njihovih medsebojnih razmerjih in v razmerju do družbe; danes gre za to, da
                     nagibi za ravnanje ne bi obstajali več samo ali predvsem v območju strahu ali
                     morebitnih koristi, temveč v spoštovanju do tistega, kar je v človeku
                     zvišenega, v pojmovanju dolžnosti, obče blaginje in nujnosti tega, da vzamemo
                     nase tudi neprijetnosti, nerazumevanje in nekaj tveganja.</p>
                  <p>Besedilo je prevedla Katarina Bogataj Gradišnik</p>
               </div>
            </div>
            <div type="div2">
               <head>Evropska soočanja</head>
               <docAuthor>Maja A. Ficko</docAuthor>
               <div type="div3" subtype="intro">
                  <p>Z dvema svetovnima vojnama in vrsto revolucij so v 20. stoletju evropski narodi
                     preigrali grozljivo simfonijo zla. Ta še vedno odzvanja v čutenju in
                     spominjanju Evropejcev. Korenine zla so namreč globoke, posebno v tistih
                     okoljih, kjer zlo ni bilo razpoznano kot zlo, ker se je skrivalo za ideološko
                     skrbno izdelanimi maskami dobrega. »Res v maskah« je ena najbolj prejinjenih
                     manifestacij zla, saj zlo za mnoge zaradi svoje preobleke ostaja nerazpoznavno.
                     Njegova bleščava opojnost je v evropski polpreteklosti zasvojila mnoge
                     posameznike, družine, sorodstva, vaške skupnosti, cele narode.</p>
               </div>
               <div type="div3">
                  <p>V tem razmišljanju bi radi spregovorili o dveh nemških filmih, ki ju je v letih
                     2005 in 2006 posnela mlajša generacija nemških filmskih ustvarjalcev. Gre za
                     filma <emph>Zadnji dnevi Sophie Scholl</emph> in <emph>Življenje drugih</emph>.
                     Filma med našimi kritiki in v javnosti nista zbudila kakšne večje pozornosti,
                     čeprav sta bila deležna vrste prestižnih nagrad, še posebej zadnji, ki je bil
                     2006 nominiran za Oskarja kot najboljši tujejezični film. Glavni igralec tega
                     filma pa je prejel za svojo igro skorajda vse možne nemške nagrade. Da so Nemci
                     v letih po združitvi čutili, da imajo na temo polpreteklosti še mnogo
                     nedorečenega, je poznavalcem nemške sedanjosti in preteklosti dokaj jasno.
                     Čeprav se zdi, da so z nacizmom temeljito opravili in da obračun z
                     vzhodnonemško različico komunizma ne bo težak in zapleten, pa soočenje s
                     preteklostjo tudi za Nemce nikakor ni enostavno.</p>
               </div>
               <div type="div3">
                  <head>Obračun z nacizmom</head>
                  <p>je bil v Nemčiji, ki so jo zasedli in razdelili v zasedbene cone zmagoviti
                     zavezniki, dokaj hiter in temeljit. Denacifikacija je potekala načrtno in je
                     segala v vse sloje prebivalstva. Zvezni urad v Ludwigsburgu je zbiral in
                     arhiviral uradne podatke iz nacističnega obdobja. Nacisti večine arhivov niso
                     »čistili« ali celo namerno uničevali. Tako so bili in so arhivi iz obdobja
                     nacizma na razpolago ne le zgodovinarjem, ampak tudi sodni oblasti oz.
                     tožilstvu ter posameznim državljanom. Po nürnberškem procesu, na katerem so kot
                     tožilci nastopali zavezniki, je bilo v Nemčiji še nešteto sodnih procesov, ki
                     so jih izpeljali Nemci sami. Naj samo omenimo serijo procesov, ki so se
                     odvijali v l. 1964 in 1965 v Frankfurtu ob Maini, ko so stopili pred sodnike
                     nacistični krivci iz Auschwitza. Vsak polnoletni Nemec je imel v povojnih
                     službenih dokumentih tudi rubriko, kjer je bila zapisana njegova osebna
                     politična zgodovina, od članstva v nacistični stranki in njenih organizacijah
                     do morebitnih funkcij v nekdanjem režimu.</p>
                  <p>Te in tem podobne dokumente sem leta 1964/65 videla na lastne oči med svojim
                     bivanjem v Zvezni republiki Nemčiji. Kolikor je meni znano, se takrat nihče ni
                     javno spotikal nad »nedemokratičnostjo« takih in njim podobnih osebnih
                     dokumentov. Seveda jih v skladu z obstoječo demokratično zakonodajo niso
                     uporabljali za dnevne, zlonamerne politične boje in diskreditacije, kot se je
                     to nedavno dogajalo pri nas z objavo zelo dvomljivih seznamov »sodelavcev« naše
                     Udbe.</p>
                  <p>Nemci so v dobro ohranjenih arhivih odkrivali tudi verodostojne dokumente o
                     posameznikih in skupinah, ki so se uprli nacizmu in to svoje ravnanje
                     največkrat plačali z življenjem. V Zahodni Nemčiji so obravnavali enako
                     spoštljivo vsako odporništvo, pa naj je šlo za skupino Rdeči orkester, ki je
                     bila izrazito pro-sovjetska, ali pa za znameniti ponesrečeni atentat grofa
                     Clausa Schenka von Stauffenberga 1. 1944, pri katerem so sodelovali visoki
                     oficirji takratne nemške vojske in katerega poglavitni namen je bil odstraniti
                     diktatorja in ustaviti vojno. V tej skupini so sodelovali člani mnogih starih
                     pruskih plemiških družin, zato onstran berlinskega zidu njihov boj proti
                     nacizmu ni bil deležen enake zgodovinske obravnave in ocene kot levo usmerjene
                     odporniške celice. V Vzhodni Nemčiji, nekdanji sovjetski zasedbeni coni, je
                     bila namreč obravnava odporništva izrazito ideološka.</p>
                  <p>Po združitvi je bilo treba nekako poravnati skrivenčeno podobo lastne
                     zgodovine, še posebej polpretekle in odporništva. Na vzhodu so namreč zrasle
                     cele generacije, ki nosijo v sebi ideološko popačeno sliko nemške polpretekle
                     zgodovine. Povedati in dokazati je bilo treba, da nemški odpor ni bil sad samo
                     in edino določenih političnih oziroma ideoloških opcij, ampak tudi najpogosteje
                     nenasilnih skupin in posameznikov, ki so se odločali za upor zaradi svoje
                     globoke ukoreninjenosti v krščanstvu in uvida, da je nacizem protikrščanski in
                     globoko protičloveški.</p>
                  <p>Film o Sophie Scholl in odporniški skupini Bela vrtnica (Weisse Rose) je
                     pravzaprav »igrani« dokumentarec, ki pripoveduje o eni takih nenasilnih
                     odporniških skupin. Filmski scenarij so sestavili na podlagi dokumentov
                     (zapisnikov zaslišanj, sodnega procesa, zagovorov obtožencev, poslovilnih
                     pisem), ki so nepotvorjeni ohranjeni v sodnih in policijskih arhivih. Do
                     potankosti verodostojen opisuje film usodo skupine študentov z univerze v
                     Münchnu, ki je z letaki in trosilnimi akcijami nenasilno spodkopavala
                     nacistični režim. Pozimi, v februarju 1943 leta je tajna policija skupino
                     naključno odkrila, aretirala najprej Sophie in njenega starejšega brata Hansa,
                     nato pa še vse ostale člane skupine, enega za drugim, končno tudi njihovega
                     profesorja, znanega filozofa in psihologa dr. Maxa Huberja. Po hitrem postopku
                     so jih postavili pred »ljudsko sodišče« (Volksgerichtshof), zloglasni Ronald
                     Freisler pa jih je na tem montiranem procesu obsodil na smrt.</p>
                  <p>Ti mladi ljudje so se uprli nacizmu iz globokih etičnih vzgibov, iz prvinskega
                     humanizma, ki v vsakem človeku vidi sebi enakovredno božje bitje. Nacisti so
                     dobro čutili, da so jim do te mere ozaveščeni in nenasilni mladi ljudje
                     nevarnejši kot vsi drugi politični in razredni nasprotniki. Družina Scholl je
                     živela na Švabskem (danes zvezna dežela Baden Würtenberg), nedaleč od meje z
                     Bavarsko, v pokrajini, ki je v času reformacije nudila zatočišče tudi našemu
                     Trubarju. Schollovi, tako kot mnogi drugi nemški evangeličani, so svojo vero
                     živeli in ravnali vedno in povsod v skladu z evangeliji. »Bekenntniskirche«, ta
                     globoko krščansko dozorela smer v nemški evangeličanski Cerkvi, je dosegla svoj
                     vrh z ekumensko naravnanim teologom Dietrichom Bonhoefferjem, ki je tik pred
                     koncem vojne umrl v koncentracijskem taborišču Flossenbürg.</p>
                  <p>Zakaj govorimo o vsem tem? Ker v filmu, o katerem pišemo, dvajsetletno dekle ne
                     okleva in skuša z odgovori svoje tovariše zaščititi, ko pa vidi, da ji to ne bo
                     uspelo, se ne boji povedati zasliševalcu Mohru tistega, kar misli in čuti.
                     Lahko bi rekli, da s skorajda angelsko nedolžnostjo trka na njegovo vest.
                     Govori o vsem, kar vedo vsi, pa si tega ne upajo priznati, nejavno in ne
                     intimno: preganjanje judovskih sodržavljanov, ubijanje starih, bolnih in
                     duševno motenih, surovo nemško obnašanje na krivično zasedenih ozemljih,
                     katastrofa pred Stalingradom, tisoči ranjenih, padlih, pogrešanih, pisma
                     vojakov, ki pripovedujejo drugačno resnico kot Goebellsov propagandni
                     stroj.</p>

                  <figure>
                     <graphic url="slike_z_67/z_67_37.png"/>
                     <head>Aretacija Hansa in Sophie Scholl v avli münchenske univerze</head>
                  </figure>
                  <p>Sophie je v svoji moralno etični drži neomajna, ne grabi za rešilnimi bilkami,
                     ki ji jih ponuja zasliševalec, da bi jo ubranil pred smrtno kaznijo.</p>
                  <p>Ko se po končani vrsti zasliševanj bežno in naključno srečata na hodniku palače
                     Wittelsbach, kjer je sedež gestapa, prebegne Mohrov obraz zamišljena senca
                     dvoma (v obstoječi sistem), pa tudi sočutja z dekletom.</p>
                  <p>Govorimo pa o vsem tem tudi iz nekega drugega, globjega razloga. Našim
                     poročevalcem oziroma kritikom se je zdelo, da film ne ustreza tedanji
                     resničnosti. Nekomu od njih se je zapisalo, da film idealizira (ljudi in
                     dogodke). Moti ga, da imajo v tem filmu nacistični uradniki vendarle nekaj
                     človeških potez, ki dobronamernemu, ideološko neobremenjenemu gledalcu
                     omogočajo, da v njih vidi ljudi, ne pa predvsem in samo ideološke nakaze, ki
                     smo jih vajeni iz naših vojnih filmov polpreteklega obdobja. Maloštevilnim je
                     razvidno, da je bilo obdobje nacizma za Nemce tudi posebna vrsta državljanske
                     vojne. Prvi korak do narodne sprave je gotovo poznavanje zgodovinskih dejstev.
                     Z leti se odpirajo arhivi, na dan prihajajo podatki, ki omogočajo sklepe in
                     zaključke brez ideoloških predznakov. Korak v prihodnost pa zagotavlja osebna
                     dozorelost državljanov, ki nasprotniku priznava njegovo človeško dostojanstvo
                     in dopušča možnost, da je tudi v njem morda nekje zakopana kal dobrega.</p>
               </div>
               <div type="div3">
                  <head>Življenje drugih in nemški spopad z dediščino komunizma</head>
                  <p>Po padcu berlinskega zidu so se tako na zahodu kot na vzhodu združene Nemčije
                     morali soočiti s svojo različico komunizma. O tem govori večkrat nagrajeni film
                        <emph>Življenje drugih</emph>, ki je bil posnet v letu 2006 in govori o
                     Gerdu Wieslu, agentu vzhodnonemške tajne policije Stasi, in o umetniškem paru,
                     režiserju Dreymannu in njegovi sopotnici, igralki Christi Marii, katerih
                     življenje je Wiesel službeno nadzoroval in o opažanjih redno poročal svojim
                     predstojnikom.</p>
                  <p>Delovanje in ravnanja vzhodnonemške tajne službe za gledalce, ki so doživeli
                     komunistično diktaturo, ni nič kaj posebno novega. Tudi pri nas so nameščali
                     prisluškovalne naprave, novačili sodelavce med sorodniki in prijatelji,
                     najbližjimi sodelavci, jih izsiljevali ali podkupovali z raznimi ugodnostmi in
                     podobno. Gotovo pa je »impozanten« podatek, da so bili državljani nekdanje DDR
                     pod stalnim, do potankosti izpopolnjenim nadzorom. Njihova tajna služba Stasi
                     je štela 91.000 uradno zaposlenih, od te množice pa jih je kar 13.000
                     upravljalo s pravo armado približno 170.000 oseb. ki so bile neuradni sodelavci
                     (Inoffizielle Mitarbeiter). Če bi Donnersmarckov film govoril le o tem, o tej,
                     tako rekoč tehnični plati prefinjene represije nekega diktatorskega režima,
                     morda ne bi bil tako zelo umetniško zanimiv.</p>
                  <p>Film gre korak ali celo dva naprej. Ni le intimna drama umetniškega para
                     Dreymann - Christa Maria (ona postane v teku dogajanj bolj ali manj
                     prostovoljno tajna sodelavka Stasija), ampak tudi in predvsem katarzična drama
                     zasledovalca, t. j. agenta Stasija Wiesla, ki ga odlično predstavlja Ulrich
                     Mühe.V filmu spremljamo » življenje drugih" natančno tako, kot ga je spremljal
                     Wiesel. Na koncu filma ne bi vedeli o drugih prav nič manj kot Wiesel in
                     vzhodnonemški Stasi. Potem bi bil film v resnici samo »odlično odigran
                     politični triller.« (Tako o njem piše eden naših filmskih kritikov.) Toda film
                     je še nekaj več in v tem je njegova odličnost.</p>

                  <figure>
                     <graphic url="slike_z_67/z_67_38.png"/>
                     <head>Sophie Scholl nekaj ur pred usmrtitvijo v zaporu München</head>
                  </figure>
                  <p>Gre za osebno katarzo Gerda Wiesla. Iz začetnega, prepričanega preganjalca
                     »negativnih proti državnih elementov«, ki med zasliševanji s fizičnim in
                     moralnim nasiljem »mehča« žrtve Stasija, se Gerd Wiesel polagoma prelevi v
                     »dobrega človeka«. O svojem in življenju drugih začne razmišljati. Razmišlja,
                     ko v svojem skromnem blokovskem stanovanju osamljen prebira zbirko pesmi B.
                     Brechta. Razmišlja na podstrešju meščanske hiše, v kateri ima stanovanje
                     Dreymann. Tam ima agent Stasija pravo »pisarno« z vsemi prisluškovalnimi
                     pripomočki, tam beleži razgovore Dreymanna, njegovih prijateljev in znancev in
                     ob Sonati za dobrega človeka razmišlja o svojem v resnici bednem življenju.</p>
                  <p>V njegovioh poročilih je vedno manj obremenilnega o Dreymannu. Ko past,
                     nastavljena Dreymannu, ne uspe, predpostavljeni oficir sumljivega Wiesla
                     degradira v tajnega sodelavca na poštnem oddelku, kjer odpirajo pisma
                     državljanov. Po padcu berlinskega zidu Dreymann v arhivih Stasija najde tako
                     svoj dosje kot tudi dosje Christe Marie, iz katerega ugotovi, da je bila tajna
                     sodelavka Stasija. Drevmann uvidi, da ga je rešil pravzaprav njegov
                     »preganjalec«, tajni agent Wiesel, ko je o njem poročal le o nepomembnih, za
                     Stasi neuporabnih dogodkih in razgovorih.</p>

                  <figure>
                     <graphic url="slike_z_67/z_67_39.png"/>
                     <head>Agent Geni Wiesel pri »delu« v svoji podstrešni pisarni nad stanovanjem
                        umetniškega para Dreymann</head>
                  </figure>
                  <p>Dreymann napiše Zgodbo o »dobrem človeku«, ki postane uspešnica in jo je mogoče
                     kupiti v vseh knjigarnah. Le on in Wiesel pa vesta, kdo je » dobri človek« iz
                     zgodbe.</p>
                  <p>Razmišljanje ob tem filmu bomo nadaljevali in dopolnili z nekoliko nenavadnimi
                     podatki in dogodki. V avgustu 2007 je bil na straneh vplivnega nemškega
                     časopisa Frankfurter Allgemeine Zeitung objavljen nekrolog v spomin na v juliju
                     istega leta preminulega Ulricha Müheja, ki je briljantno odigral glavno vlogo
                     agenta Wiesla v zgoraj omenjenem filmu. Nekrolog je napisal režiser filma in
                     Mühejev prijatelj, mladi Florian Henckel von Donnersmarck.</p>
                  <p>Kar lahko preberemo v nekrologu, je pretresljivo v svoji kruti resničnosti iz
                     dveh razlogov. Avtor nam namreč razkriva zamolčano življenjsko zgodbo svojega
                     prijatelja, ki jo v glavnih obrisih odslikava zgoraj omenjeni film. V nekrologu
                     pa govori Donnersmarck tudi o odzivih nemške javnosti na obračun z
                     vzhodnonemško obliko komunizma.</p>
               </div>
               <div type="div3">
                  <head>Kaj je povedal Mühe o sebi in o življenju drugih</head>
                  <p>Ulrich Mühe si je vedno želel postati igralec. Pred študijem je bil,
                     osemnajstleten, vpoklican v vojsko in bil dodeljen skupini, ki je nadzorovala
                     berlinski zid. Tam so streljali na vsakega, ki bi poskušal pobegniti v zahodni
                     del mesta. Predpostavljeni so mu dali vedeti, da nikoli ne bo videl univerze,
                     kaj šele akademije, če bo streljal nad glavami bežečih, namesto vanje. Bil je
                     stalno nadzorovan, živel je večnih stiskah, dokler se nekega dne ni nezavesten,
                     bruhajoč kri, zgrudil na stražarskem mestu. V bolnici so ugotovili, da ima hude
                     želodčne razjede in ga operirali. Deset let so ga vojaške oblasti pustile pri
                     miru, potem pa so mu zagrozili, da bo vpoklican na preostalo odsluženje
                     vojaškega roka, če se bo še naprej tako zelo politično izpostavljal, v Vzhodni
                     Nemčiji je bil namreč cenjen in priljubljen ne le zaradi svojih neštetih
                     odlično odigranih vlog, temveč tudi zaradi svojega nasprotovanja obstoječemu
                     režimu. Bil je stalno nadzorovan, v igralskem ansamblu so bili kar štirje
                     informatorji, ki so poročali Stasiju o njegovem življenju in delu. Vendar
                     nikoli ni mogel natančno ugotoviti, kdo je kdo. Bil je tudi na tajnem seznamu
                     tistih, ki bi jih obstoječi režim ob morebitnih političnih protestih strpal v
                     koncentracijsko taborišče. Leta 1989 je kljub vsemu, zvest sebi, pred skoraj
                     pol milijona ljudmi zahteval, da mora v DDR priti do političnih sprememb.
                     Gotovo je bilo zanj najhujše spoznanje, da je bila tajna, neuradna sodelavka
                     Stasija celo njegova žena, igralka Jenny Gröllmann, od katere se je kasneje
                     ločil. O njej in njenem tajnem delovanju ni nikoli govoril, morda zaradi
                     hčerke, ki jo je imel zelo rad in je živela pri materi, ali pa zaradi ženine
                     bolezni, saj je zbolela za rakom in umrla le kakšno leto pred njim. On sam je
                     umrl za rakom v juliju 2007. Njegova bolezen, o kateri pa nikoli ni javno
                     govoril, je bila posledica hudih pritiskov, ki jih je doživljal celo
                     življenje.</p>
                  <p>Podatke o igralcu Ulrichu Müheju in o njegovi ženi, igralki Jenny Grollmann, ki
                     so jo imeli na listi »neuradnih sodelavcev Stasija« pod imenom Jeanne, je
                     Donnersmarck našel v arhivih vzhodnonemške tajne službe Stasi. Pogovori s
                     prijateljem so te podatke le potrdili in dopolnili, sicer pa je Mühe o svoji
                     ženi spregovoril zelo obzirno in razmeroma pozno, šele na vztrajno
                     prigovarjanje prijatelja Donnersmarcka, ki še posebej poudarja, da se Mühe ni
                     želel ne maščevati ne ugotavljati krivde kogarkoli, še najmanj svoje žene.
                     Pripovedoval je zelo obzirno in strpno o svojem življenju, to potrjuje tudi
                     magnetogram, ki je beležil tudi dolge minute tišine, njegovih razmišljanj, ko
                     je v mislih oblikoval odgovore na Donnersmarckova, morda na trenutke osebno
                     neprijetna vprašanja. Njegovo pripoved z magnetograma sta strnila v celoto in
                     izdala v knjigi pri založbi Suhrkamp. Z Donnersmarckom sta menila, da bosta s
                     pomočjo tako zbranega gradiva lažje odgovarjala na morebitna vprašanja v zvezi
                     s filmom, ki sta ga pripravljala. Toda zgodilo se je tisto, kar sta najmanj
                     želela in pričakovala:</p>
               </div>
               <div type="div3">
                  <head>V delu nemške javnosti je završal pravi orkan ogorčenja</head>
                  <p>Iz umetniških krogov so pošiljali Müheju pisma in telefonska sporočila, v
                     katerih so ga napadali, »ker omenja sodelovanje svoje žene s Stasijem«, »da naj
                     ve, da jim gre ob tem na bruhanje«, »da ima morda celo prav, ampak ljudje
                     pravičnikov nimajo posebno radi«, »da je bedni, preplašeni ovaduh«, »da se je v
                     umetniških krogih DDR zabavalo in smejalo na račun Stasija.« Bilo je še mnogo
                     drugih, hujših izjav.</p>
                  <p>Večina teh izjav je nastala med levičarji, ki niso leve diktature nikoli
                     občutili na svoji lastni koži. Takih »salonskih« levičarjev je bilo in je v
                     Zahodni Evropi zelo veliko. Udobno zleknjeni v svojih naslanjačih še vedno
                     modrujejo o revoluciji in komunizmu, ne da bi se, presiti svobode in
                     demokracije, zavedali, koliko zla in trpljenja so njihove fantazije prinesle
                     človeštvu.</p>
                  <p>Zgodilo pa se je še nekaj drugega. Kmalu po objavi knjige se je pri težko bolni
                     Jenny Gröllmann pojavil predstavnik advokatske pisarne Gysi, Gregor Gysi, in ji
                     ponudil, da prevzame njeno obrambo in se v njeno korist celo odpove honorarju.
                     Kmalu so dokazali, da naj bi bile listine o njenem sodelovanju ponarejene.
                     Ponaredil naj bi jih oficir za to področje, ki naj bi se želel izkazati pred
                     nadrejenimi. Ta je to tudi osebno izjavil pred sodiščem, seveda ob izjavi ni
                     manjkalo njegovih spremenjenim političnim razmeram ustreznih opravičevanj.
                     Pisarna Gysi je nato nemudoma vložila tožbo proti Müheju, ga zasula z
                     grozilnimi dopisi in denarnimi zahtevki, istočasno pa se je v javnosti
                     prikazovala kot zaščitnica težko bolne Jenny. Njen nekdanji mož Mühe da naj bi
                     ji pripravljal pravi medijski linč. V resnici je v snemalni knjigi zapisana le
                     ena sama, zelo obzirna, prizanesljiva izjava, ki jo je dal Muhe o svoji
                     nekdanji ženi.</p>

                  <figure>
                     <graphic url="slike_z_67/z_67_40.png"/>
                     <head>Dreymann in Christa Maria po bolečem razkritju, da ima Christa Maria
                        razmerje z notranjim ministrom ministrom Hempfom</head>
                  </figure>
                  <p>Stvar je postala še hujša, ko je sodišče odločilo in obsodilo Müheja. V
                     snemalni knjigi so morali vsa imena prevleči s črnim flomastrom. Za nemško
                     pravno državo in za sodišča so namreč dokumenti iz arhivov Stasija le indic,
                     znano dejstvo, na podlagi katerega je mogoče sklepati na druga dejstva, ne
                     morejo pa na sodni obravnavi služiti kot dokazni material.</p>
                  <p>Žrtve Stasija in njemu podobnih služb totalitarnih sistemov so od demokratično
                     oblikovane in urejene države pričakovali pravičnost, zašli pa so v mline t. i.
                     pravne države, kjer zločinci in njihovi advokati vedno najdejo luknje v
                     zakonih, skozi katere lahko pobegnejo pred roko pravice.</p>
                  <p>Hvala Bogu, da svoji vesti pač ne morejo ubežati.</p>
                  <byline>Postscriptum: Morebitno primerjavo s stanjem v Sloveniji prepuščamo
                     bralcem.</byline>
               </div>
            </div>
            <div type="div2" subtype="poem">
               <head>Reči zadnjo besedo slovesa</head>
               <docAuthor>p. Pavle Jakop</docAuthor>
               <div type="div3">
                  <l>O, ti prekleta in sveta zemlja slovenska, </l>
                  <l>napita s krvjo in s smrtjo svojih ljubimcev: </l>
                  <l>v tolikera žrela si pogoltnila njih trupla, </l>
                  <l>svoje grape in razpoke si zalila z mladimi upanji</l>
                  <l>in z nikoli doživeto svobodo si namočila svojo grudo.</l>
                  <l>Zato so nad prikritimi grobovi tako hitela</l>
                  <l>rasti drevesa, </l>
                  <l>skale so se nad njimi sklenile kakor roke v molitvi,</l>
                  <l>trave in mahovi so darovali odejo za samotne noči</l>
                  <l>in v studencih so žuborele solze svete bolečine.</l>
                  <l>Desetletja jih je le sonce poljubljalo, </l>
                  <l>sneg se je usedal, kakor da se duše vračajo k telesom,</l>
                  <l>v vetru so se izgubljali glasovi izpod korenin </l>
                  <l>in nevidne straže strahu so jih oropale obiskov.</l>
                  <l>Desetletja so jih iskale solzne oči otrok in mater,</l>
                  <l>srca deklet in žena se niso hotela ohladiti –</l>
                  <l>čeprav tako temeljito pobiti in za vse skriti </l>
                  <l>niso mogli umreti niti v spominu niti v ljubezni. </l>
                  <l>Zato so oči iskale in je duša ječala, </l>
                  <l>zato so noge blodile in ušesa prisluškovala, </l>
                  <l>ker so jim hoteli reči zadnjo besedo slovesa, </l>
                  <l>ker so jim hoteli v spoštovanju dati zadnji dom,</l>
                  <l>hoteli nekje zapisati njih imena in jim prižgati plamen.</l>
                  <l>Naj sedaj povsod in za vse gorijo luči, </l>
                  <l>pa četudi bi se zdelo, da je vsa zemlja grobišče;</l>
                  <l>naj bodo imena zapisana in mučitelji razkrinkani </l>
                  <l>in naj angeli to krvavo grudo ponesejo v nebo, </l>
                  <l>ki naj v zameno zanjo vrne domovini </l>
                  <l>zrno za kruh sprave in za ljubezen</l>
                  <l>do življenja. </l>
                  <l>V zameno za vse žrtvovano, Gospod, </l>
                  <l>nam podeli mir in upanje </l>
                  <l>in za novi rod očisti to našo zemljo stare krvi!</l>

                  <figure>
                     <graphic url="slike_z_67/z_67_41.png"/>
                     <head>Bara Remec, Žalost</head>
                  </figure>
               </div>
            </div>
         </div>
         <div type="div1">
            <head>Slovenske teme – december 2007</head>
            <div type="div2">
               <head>Janus</head>
               <docAuthor>Blaža Cedilnik</docAuthor>
               <div type="div3">
                  <p>Janus je rimski bog začetka vseh stvari, zaščitnik vrat in eden najpomembnejših
                     rimskih bogov. Njegov simbol so bila vrata in ključ. Rimljani so ga upodabljali
                     z dvema obrazoma. Z enim je gledal v preteklost, z drugim v prihodnost.</p>
                  <p>Janus bi torej moral biti simbol stranke SD, ki je bila prej ZLSD, še prej ...
                     in na začetku ZKS oziroma komunisti. Z njimi se je začela naša zgodovina, oni
                     so začrtali pot v neodvisnost Slovenije, oni imajo ključ od vrat, ki vodijo v
                     napredek in lepšo prihodnost, oni povezujejo preteklost s prihodnostjo, oni so
                     začetek vseh stvari. Brez njih ni bilo nič in ne bo nič. Oni so vse.</p>
                  <p>Janus pa ima še drugo simbolno vrednost za ... kakorkoli se že trenutno
                     imenujejo ... komuniste. Kot je že omenil premier, kot smo tudi sicer že vsi
                     opazili, imajo dva obraza. Eden je obraz voditelja stranke, ki je pomirjujoč,
                     povezovalen, vedno pripravljen na pogovor, ali bolje rečeno dialog, vedno v
                     borbi za resnico in pravico in spravo, vedno pripravljen na sodelovanje, zanj
                     je važna vsebina predlogov in ne predlagalec, nobenih zadržkov nima v zvezi z
                     različnimi pogledi na sedanjost, preteklost in prihodnost, nobenih ovir pri
                     sožitju z različnimi političnimi opcijami, z ljudmi različnega pogleda na svet,
                     skratka, nobenih težav z različnostmi nasploh. V nasprotju z njim pa so njegovi
                     sodelavci napadalni, z njimi dialog oziroma pogovor ni možen, nasprotujejo
                     vsemu in vsakomur, ki ni iz njihove politične opcije, vsebina predloga zanje ni
                     pomembna, pomembno je to, kdo je tisti, ki kaj predlaga: borijo se za
                     različnost, a le za različnosti, ki jih priznavajo, ki so v okviru njihovih
                     pogledov na preteklost, sedanjost in prihodnost, resnica je zanje ena in edina
                     in neodvisna od dokumentov in dejstev, če se dokumenti in dejstva ne skladajo z
                     njihovo resnico, jih preprosto ignorirajo, če je potrebno, si dejstva
                     izmislijo, priznajo ponarejene dokumente in laži ponavljajo toliko časa, da
                     postanejo »resnica«.</p>
                  <p>Pravzaprav sta dva obraza premalo, da bi v celoti okarakterizirala to stranko.
                     K simbolu Janusa, ki bi dejansko simboliziral njihov zunanji videz je treba
                     dodati še simbol race. Race, ki mirno in spokojno plava na vodi. S površja
                     izgleda, kot da miruje, da se z njo nič ne dogaja, da jo voda prenaša sem in
                     tja, v</p>
                  <p>resnici pa se vse, kar se dogaja, dogaja pod vodo. Njene noge so ves čas v
                     gibanju, ves čas jo usmerjajo, hitrost in smer sta odvisni od gibanja nog, nič
                     ni prepuščeno naključju. Vse torej, kar se dogaja, je skrito očem. To je torej
                     prava in celotna slika, ki pa jo vidimo le, če pogledamo s pravega zornega
                     kota. Zdaj pa poglejmo, zakaj bi morali dodati ta simbol.</p>
                  <p>Namreč, na zunanji videz, s pogledom površnega opazovalca, ima v naši domovini,
                     v naši družbi, v rokah škarje in platno vladajoča garnitura. Očitajo ji, da ima
                     oblast nad gospodarstvom, nad kulturo, hoče si podrediti še znanost - univerzo,
                     ki ji hoče vzeti avtonomijo, hoče si podrediti medije s pritiskom na novinarje,
                     da o zdravstvu niti ne govorimo, skratka, hoče biti alfa in ornega v vseh
                     segmentih naše družbe, predvsem pa noče sodelovati s t. i. civilno družbo. In
                     morda, kot sem rekla, zunanji videz res kaže tako. In seveda, večina ljudi je
                     površnih opazovalcev in temu zunanjemu videzu nasede. Vendar je tako samo na
                     površini. Če pogledamo pod površino, se nam prikaže povsem druga slika.</p>
                  <p>Dobro vemo, da so v preteklosti imeli absolutno oblast na vseh nivojih, tako
                     rekoč od hišnika in snažilke do direktorja. Nikoli ni šlo zares za komunizem,
                     kjer bi bili vsi enaki, kjer bi imeli vsi enake možnosti. Šlo je za izgradnjo
                     strukture, ki bi omogočala določeni skupini absolutno oblast, »širokim ljudskim
                     množicam« pa bi dajali drobtinice in občutek, da sodelujejo pri vladanju, v
                     resnici so pa samo pokrivali nespametne odločitve vodstva. Vrhunec je izgradnja
                     strukture dosegla v samoupravnem socializmu, ko »delovno ljudstvo« zares ni
                     vedelo, kdo pije in kdo plača. Strukture pa so se oblikovale in so bile
                     pripravljene na vse. Nič nas ne sme presenetiti! Sistem je deloval, dokler smo
                     dobivali vse sorte pomoči in ugodne kredite. Mimogrede, kar se mednarodne
                     pomoči tiče, me je presenetilo, da so še v sedemdesetih letih dobivale šole in
                     vrtci ogromne pošiljke mleka v prahu. Ko pa so se te pomoči in ugodni krediti
                     in možnosti revalorizacij kreditov nehale, se je začel sistem sesuvati,
                     pojavile so se vrste v trgovinah za osnovne življenjske potrebščine, sredi noči
                     smo čakali za prgišče kurilnega olja, imeli smo bencinske bone, par-nepar,
                     depozit na mejah, da ne bi kupovali v inozemstvu, kjer je bilo vsega dovolj, pa
                     še ceneje je bilo kot pri nas. Pa to tako in tako vsi vemo. Potem je prišla
                     osamosvojitev in sprememba sistema. Preden se je spremenila zakonodaja, so si
                     razdelili luksuzna stanovanja, predvsem pa izmolzli podjetja, da se pripravijo
                     na sistem, ki je prihajal, na kapitalizem. Čez noč so ljudje, ki so »zafurali«
                     »paradne konje« gospodarstva, postali nezamenljivi menedžerji, strokovnjaki.
                     Strukture na nekoliko nižjih mestih pa so izkoriščale povezave in na ta način,
                     sicer ne v tolikšni meri, pa vendar, bogatele. In ta struktura je poskušala
                     prepričati vesoljno ljudstvo, da edino oni lahko vodijo državo. In to jim je v
                     dobršni meri in kar precej časa uspevalo. Da ne pozabim, izgradili so si tudi
                     t. i. civilno družbo, mediji so bili tako ali tako njihovi, saj so bili
                     novinarji preverjen kader. Enako je bilo s kadri v zdravstvu, šolstvu, skratka,
                     vsepovsod. Struktura se je izgradila v časih absolutne oblasti, deluje pa,
                     seveda, še danes.</p>
                  <p>Sprememba oblasti, kot je sicer navada v demokraciji (ampak vprašajmo se, če je
                     to res prava demokracija), je pokazala, da obstaja vsaj še ena garnitura, ki je
                     sposobna voditi državo in to celo bolje. Torej je treba nekaj storiti. Celoten
                     orkester, od dirigenta do delavca, ki nosi praktikable, uglašeno zaigra.
                     Dosežejo, da se ministri zamenjajo. O ministru za družino in socialne zadeve
                     sem že pisala. Ministru za znanost obesijo, da je hotel ukiniti avtonomnost
                     univerze, kar je ravno nasprotno od tega, kar je počel. Morda bi zaradi
                     njegovega delovanja odpadel kakšen voluhar, ki v znanosti nima kaj početi, pa
                     bi ga zamenjal kakšen strokovnjak, ki ni bil po godu strukturi. Morda bi imeli
                     študentje pri ocenah profesorjev in pri študijskih programih kaj več besede,
                     ampak študentska organizacija je bila vedno kalilnica »kadrov«. In tako dalje.
                     Novinarji špecajo Bruslju, vsem državnikom v Evropski zvezi, kako so
                     preganjani, kakšne politične pritiske se izvaja nad njimi in jim svetujejo, naj
                     dobro premislijo, če je taka država sposobna voditi Evropsko zvezo. »Civilna
                     družba« se repenči na vsakem koraku, kako se jih ne upošteva. Sindikati pa so
                     sploh poglavje zase. Delavci so za jopič in čepico in malico in brezplačen
                     prevoz v Ljubljano in za dela prost dan pripravljeni narediti karkoli. Pri tem
                     ne pomislijo, da imajo njihovi sindikalni voditelji vsak mesec skoraj tolikšno
                     plačo, kot jo sami zaslužijo v celem letu. In tako naprej. Če bi hotela
                     napisati vse, bi nastala cela knjiga. Vse to je posledica tistega račjega
                     dogajanja pod vodo. Kot sem rekla, površni opazovalec ne vidi povezav. Če pa
                     pogledaš malo globlje, vidiš, da se nič ne</p>

                  <figure>
                     <graphic url="slike_z_67/z_67_42.png"/>
                     <head>Senca nog <name type="author">Tamino Petelinšek</name></head>
                  </figure>
                  <p>zgodi po naključju. Orkester igra ubrano, nihče ne »fuša«.</p>
                  <p>Za konec pa še pravljica za lahko noč. Bobri Janeza Jalna so mi zelo ljuba
                     knjiga. Še vedno jo rada vzamem v roke. Zaradi vsebine, pa zaradi sočnega
                     jezika. V njej je opisano, kako je Ostrorogi Jelen, veliki lovec, učil mladež
                     lova na merjasce. Posadil jih je na drevesa in jim ukazal, naj pripravijo
                     puščice na loke in na njegov znak začno streljati mlade divje prašiče, ko jih
                     bodo gonjači nagnali proti njihovim drevesom. Lov je potekal po načrtu in je
                     bil zelo uspešen. Zime se kolišču ne bo treba bati. Ko so mislili, da je že vse
                     končano in so mladci hoteli zlesti z dreves, jih je Jelen opozoril, naj še
                     počakajo. In res. Počasi in dostojanstveno je prikorakal star merjasec, češ,
                     kdo mi pa kaj more, in ovohaval pobite prašiče in brez panike nadaljeval svojo
                     pot. Kdo mi pa kaj more! Potem sledi junaštvo Ostrorogega Jelena, ampak to ni
                     več važno. Ko sem zadnjič poslušala nekakšno soočenje, na katerem je
                     spregovoril novopečeni predsednik nadzornega odbora časopisa Delo, sem se
                     spomnila prav na tega merjasca. Aroganca. da ne moreš verjeti. Tako seveda
                     govori nekdo, ki ima za seboj celo strukturo. Kdo mi pa kaj more!</p>
               </div>
            </div>
            <div type="div2">
               <head>Katoliški shod – da ali ne?</head>
               <docAuthor>Justin Stanovnik</docAuthor>
               <div type="div3">
                  <p>Tako v zasebnem kot družbenem življenju obstajajo stvari, ki ne dopuščajo
                     nobenega dvoma, da jih je treba brez odlašanja postaviti na program. Nekatere
                     od njih so tako brezpogojne in tako urgentne - tako na nas pritiskajo - da nam
                     ne dajejo nobene izbire, čeprav nismo čisto prepričani, da je čas zanje ugoden
                     in da imamo dovolj razpoložljivih sil za njihovo uresničitev. Ultimativna
                     nujnost, pred katero smo se znašli, nam v takih primerih potem daje pogosto
                     tudi notranjo moč, ki uspešno nadomesti nezadostnost zunanjih okoliščin, poleg
                     tega pa še moralno upravičenost za sicer negotovo vpletenost.</p>
                  <p>Včasih pa zamisli - posebej to velja za velikopotezne družbene zamisli - ne
                     nastopajo s takšno neodložljivostjo. Ne da ne bi bile zahtevne, ne da ne bi
                     bilo od tega, ali bodo uresničene ali ne, odvisna naša prihodnost, njena
                     velikost ali pa celo njen obstoj. Zamisli, ki se tako javljajo v razponu sicer
                     potrebnih reči, spremljajo okoliščine, ki jih lahko razumemo kot nasvet ali
                     celo opozorilo, da njihova uresničitev v obzorju konkretnega časa ne bi mogla
                     biti celovita in ne bi prenesla pričakovanih sadov - da bi, nasprotno, v kakem
                     delu duhovne in družbene celote povzročila škodo, ki bi jo pozneje morali zelo
                     obžalovati. Obstajajo torej zamisli ki nam, ne da bi pri tem izgubile kaj od
                     svoje nujnosti, dopuščajo prostor, v katerem lahko do njih vzpostavimo razmerje
                     tako glede časa kakor glede načina njihove uresničitve. To je ena stvar. Druga
                     stran istega kovanca pa nas opozarja na to, da z zadržanostjo lahko tudi
                     pretiravamo, če ne prihaja iz modrostnih izkušenj, ki jih imamo o svetu, ampak
                     iz udobja, človeške inercije in pomanjkanja poguma. Tako smo nazadnje tudi tu,
                     kot skoraj povsod, odvisni od merjenja in tehtanja.</p>
                  <p>Če zamisel o slovenskem katoliškem shodu postavimo v okvir zgornjega
                     razmišljanja, nam bosta kmalu jasni dve začetni stvari: da na njej, prvič, ni
                     nič takega, kar bi terjalo, da jo ne glede na vse uresničimo prav sedaj, nujno
                     in neodložljivo, da pa, drugič, vseeno že sedaj obstaja duhovno in kulturno
                     stanje, ki bi ga bilo mogoče ustrezno oceniti samo v tako velikem prostoru, kot
                     bi ga ustvaril slovenski katoliški shod. Vprašanja, ki prihajajo iz sedanjega
                     stanja, pa niso samo tako velika, da jih ni mogoče spregledati, ampak tudi tako
                     raznovrstna, delikatna in zapletena, da bi jih lahko zajelo in razumelo samo
                     več različnih misli - mnogo kompetentnih različnih misli. Šele tako bi bilo
                     mogoče zagotoviti, da bi slovenska katoliška skupnost, ko bi bila vprašanja
                     enkrat registrirana, začutila, da so bila prav najdena in prav postavljena. S
                     tem hočemo povedati, da je delo, ki ga tu nakazujemo, tako kompleksno, da
                     presega ne samo moči posameznika, ampak tudi moči izolirane skupine, in da bi
                     misel, ki smo jo tu razgradili, lahko računala na uspeh samo tedaj, če bi
                     zadela na občutljivost tolikih ljudi, da bi iz nje nastalo gibanje.</p>
                  <p>Kaj je torej tisto, kar na sedanjem stanju duha v Sloveniji upravičuje misel na
                     katoliški shod? Prav gotovo ni zanemarljivo, čeprav še daleč tudi ne
                     najvažnejše, da takšne prireditve ni bilo že več kot sto let, če upoštevamo
                     vseh pet, ki so jih priredili Slovenci ob različnih časih na prelomu dveh
                     zadnjih stoletij (1892, 1900, 1906, 1913, 1923). Eno stoletje je dolga doba in
                     dovolj velik razlog, tudi če ne bi bilo nobenega drugega, da se kaka skupnost
                     ustavi in pogleda, kako je z njo. A, kot rečeno, to ni najvažnejše.</p>
                  <p>Stoletje, ki je tako minilo, nikakor ni bilo preprosto eno od mnogih, ki smo
                     jih preživeli na svojem zgodovinskem prostoru. To je bilo stoletje, ki nas je
                     vodilo skozi skrajnosti, ki jih ne samo še nismo nikoli skusili, ampak se še
                     nikoli nikomur tudi v najbolj neobvladanih sunkih domišljije ni pokazalo, da
                     jih kdaj bomo. In, kar je posebej važno, skozi tak neznanski čas smo morali iti
                     tudi zato, ali morda predvsem zato, ker smo katoličani.</p>
                  <p>Kot katoličani se temu času nismo mogli izogniti. Izognili bi se mu lahko le
                     tako, da bi se vdali pred prihajajočim nasiljem in zatajili svojo katolištvo.
                     Zaradi našega vztrajanja na pozicijah kulture, dosežene v civilizaciji - v kar
                     je bilo vključena tudi naša pripadnost Katoliški cerkvi - sta se končno zgrnili
                     nad nas dve nesreči takih razmerij, da so zadele le malo narodov v zgodovini:
                     genocid in eksodus. Obenem pa je zemlja, na kateri že stoletja orjemo njive in
                     čistimo travnike in gozdove, na kateri smo, tudi že stoletja, na izbranih
                     mestih postavljali cerkve in ji tako dajali podobo s kulturo misli, ki smo jo
                     nosili v sebi, ta zemlja je prvič v tisoč dvesto letih njene krščanske dobe
                     dobila znamenja, najprej sto in sto in potem tisoč in tisoč, ki so jo naredila
                     za mučeniško. Dobila je tako nov status, ki jo je dvignil nad zgodovino. Kdo še
                     danes ve za to? Zdi se, da tudi katoličani ne. Do sedaj je bilo tako, da so
                     Slovenci, če so hoteli moliti na</p>

                  <figure>
                     <graphic url="slike_z_67/z_67_43.png"/>
                     <head>Tja, kjer je svetloba <name type="author">Mirko Kambič</name></head>
                  </figure>
                  <p>grobovih mučencev, morali hoditi v tuje dežele. Odslej lahko to počnemo doma.
                     To tudi delamo, toda ali vemo - v pravem pomenu besede - kaj s tem delamo; kaj
                     to za nas pomeni?</p>
                  <p>Slovenci smo bili stoletja izpostavljeni tujemu pritisku s severa in zahoda. Z
                     nastopom liberalne Evrope je krščanski univerzalizem vedno bolj izgubljal vpliv
                     in je nacionalistični pritisk naših sosedov dobival vedno bolj neznosne
                     razsežnosti, dokler sredi preteklega stoletja ni prešel v oboroženo agresijo.
                     Nevarnost liberalizma so slovenski katoličani čutili že prej. V zaključnem
                     govoru na prvem slovenskem katoliškem shodu 1892 je dr. Ivan Šušteršič rekel
                     tudi naslednje; »Ne nemški narod kot tak in ne italijanski narod kot tak ni
                     sovražnik naše narodnosti - sovražen nam je samo nemški in italijanski
                     liberalizem«. Zakaj? Zato, ker ta uči, »da sme vsak narod storiti to, kar mu
                     ukazuje njegova sebičnost in da pristoja vsakemu narodu pravica, da si sme, če
                     misli, da je to za njegove sebične namene koristno, druge narode podvreči ali
                     jih popolnoma ugonobiti«. In ko so liberalne elite v Italiji in Nemčiji
                     dopustile vzpon totalitarnih ideologij, je prišlo do tega, o čemer je govoril
                     Šušteršič - a morda nikoli dobesedno mislil - do dejanj, ki so imela za končni
                     cilj</p>
                  <p>»popolno ugonobitev« našega naroda. A to je prihajalo od zunaj, kakor ujma, s
                     tem mi nismo imeli nič. To ni bila naša stvar. Naša stvar je bila samo, kako to
                     ujmo preživeti.</p>
                  <p>Naša stvar pa so bili nosilci tiste sebičnosti, ki so doma na ta napad že dolgo
                     čakali, ker so vedeli, da bo samo zunanji napad ustvaril razmere, ki jim bodo
                     omogočile realizacijo njihovega prevratnega projekta. In so, nezaslišano,
                     narod, ki je bil že napaden, pod pretvezo, da ga branijo, napadli še sami.
                     Napadli so, logično, katoličane. In zgodilo se je tudi v Sloveniji, kakor se je
                     zgodilo v Italiji in Nemčiji, da so tudi slovenski liberalci podprli
                     totalitarni projekt in mu omogočili pohod na oblast. Še danes ne razumemo, kako
                     so to mogli; čeprav smo vedeli, kakšnega duha so, tega nismo pričakovali.</p>
                  <p>Če hočemo biti zares svobodni, če hočemo končno vedeti, kako grejo te stvari -
                     če hočemo to tako natanko vedeti, da tisti, ki jim bodo naše misli namenjene,
                     ne bodo mogli, da nas ne bi poslušali - tedaj moramo v to vprašanje investirati
                     svojo najboljšo misel. Če bomo tako zelo dobro in natanko vedeli, kako te
                     stvari potekajo - tako dobro, da bomo lahko rekli, da jih razumemo - takrat
                     bomo za svoje vedenje našli prave in resnične besede.</p>

                  <figure>
                     <graphic url="slike_z_67/z_67_44.png"/>
                     <head>Deklica z zvezkom <name type="author">Mirko Kambič</name></head>
                  </figure>
                  <p>Natanko moramo vedeti, kako je s temi rečmi, ne samo v tem, v čemer zadevajo
                     druge, ampak tudi v tem, v čemer zadevajo nas. Tudi sebe moramo zagledali v
                     perspektivi kot temu pravimo. V nobeni od bistvenih postavk te igre se ne smemo
                     vdajati utvari, pa naj bo še tako udobna in vabljiva. Dognati moramo, do
                     sproščujoče vednosti moramo dognati, kakšnega človeka smo katoličani v tistem
                     zgoščenem času postavili. Že danes vemo, da zgodbe v velikih potezah ne bi
                     mogli spremeniti, pa naj bi obstajali še tako virtuozno. O naši usodi je
                     odločal »tuji meč«, mislili smo, da je prijateljski, pa ni bil. Zato imajo
                     Poljaki prav, ko postavljajo vprašanje o Jalti, in imamo mi prav, odnosno bi
                     imeli prav, če bi postavljali vprašanja, kaj so naklepali v Kairu in
                     Londonu.</p>
                  <p>A nekatere stvari so le bile odvisne od nas. Katoličani sicer tudi v zgodovini
                     niso odvezani od zahtev krščanskega etosa, a prisebnost, ki je potrebna za
                     obstajanje v zgodovini, velja tudi zanje. Pred skoraj poldrugim desetletjem sem
                     posnel pogovor s Francetom Tomšičem iz Male vasi v Dobrepolju, ki je
                     dvajsedeten šel skozi Turjak in potem še čez Ljubelj v Vetrinj. Rekel je: »Mi
                     nismo bili vojska. Mi smo bili kmečka vstaja«. Slovenska katoliška politična
                     elita je bila pred to dejstvo postavljena in ni mogla drugače, kot da je na to
                     dejstvo - na to vstajo - pristala. Toda, ali je to bilo dovolj? Kako je z
                     odgovornostjo v katoliškem svetu?</p>

                  <figure>
                     <graphic url="slike_z_67/z_67_45.png"/>
                     <head>Valovanje <name type="author">Mirko Kambič</name></head>
                  </figure>
                  <p>Odgovornost nima meja, odgovornosti ni nikoli konec, odgovornost se nikoli ne
                     neha. To je veljalo takrat in to velja tudi danes: elita in odgovornost sta
                     neločljivo povezani, elita in odgovornost sta v neločljivi moralni
                     korelaciji.</p>
                  <p>Nekateri od mnogih premišljevalcev, o katerih smo govorili, bi v pripravi na
                     katoliški shod morali prehoditi tudi pokrajino teh vprašanj. Ne bi nas
                     iznenadilo, če bi na koncu prišli do dvojega: do tega, da bi nas pozvali, da
                     hodimo na grobove mučencev, ker bi se tam lahko <emph>našli</emph>, kot bi se
                     izrazil starec Heraklit; in da vsak od nas in vsi kot skupnost razmislimo, kaj
                     se pravi prebivati v zgodovini v dvojni zvestobi, v zvestobi do krščanskega
                     navdiha in v zvestobi do zahtev, ki jih postavlja polis.</p>
                  <p>Nekatere prakse, ki so jih v preteklosti izdelali katoličani z namenom, da
                     zavarujejo narodovo krščansko dušo in utrdijo njegovo katoliško identiteto, bi
                     moral katoliški shod znova premisliti. Iz privilegiranega položaja poznejše
                     zgodovine ne bi smelo biti nemogoče doseči kompetentno vedenje, ali je
                     specifična pajdeja, ki so ji bili izpostavljene fantovske in dekliške
                     organizacije po župnijah in dijaška in akademska društva, kot so mili Mladci in
                     Stražarji, ali je ta pedagogika ali to oblikovanje ustrezalo tisti prihodnosti,
                     ki je pozneje dejansko prišla. Morda bi se v kolektivnem premisleku, ki bi ga
                     katoliški shod omogočil, izkazalo, daj bila to predvsem vzgoja za obstajanje in
                     manj vzgoja za razumetje svoje vloge in razumetje sveta, v katerega naj bi s
                     svojo vlogo vstopali. V razponu med <emph>biti</emph> in <emph>misliti</emph>
                     se je težišče vedno gibalo v območju <emph>biti. </emph>To je imelo velike
                     prednosti, a tudi pomanjkljivosti. <emph>Biti</emph>, ki je sicer vedno etična
                     in kulturna prioriteta, mora biti, če hoče postaviti integralnega človeka, v
                     ravnotežju z <emph>misliti</emph>. Mladi ljudje, ki so se oblikovali v teh
                     organizacijah, so bili vzpodbujani, da branijo krščansko in katoliško
                     prepričanje, in so to tudi delali. Toda, ker so bili enostransko vodeni, je
                     njihovim argumentom pogosto veliko manjkalo, da bi vzbujali rešpekt. Druga
                     stvar, ki bi jo ta razmislek utegnil prinesti na površje - in ni brez zveze s
                     tem, o čemer smo pravkar govorili - pa je neambicioznost katoliških
                     vzgojiteljev, da bi mladim privzgojili vodstvene sposobnosti tako, da bi jih
                     navajali na lastno presojanje stvarnosti in samostojno odločanje. Prevelik
                     pomen so dajali sprejemanju naukov in navodil in premajhnega samostojnemu
                     razumevanju vedno novih stanj spreminjajočega se sveta. Ni čudno da je mladina,
                     tako vzgajana in oblikovana, ko je prišel čas, na katerega se je pripravljala,
                     dajala mučence, ni pa bilo v njej ambicije, da bi s svetom ravnala tako, kakor
                     svet zahteva, da se z njim ravna. Ali je še danes tako?</p>
                  <p>Ne dvomimo, da se bo prihodnji katoliški shod - če bo - posebej posvetil tudi
                     temu vprašanju. Zaradi razvoja, ki se je že začel in je videti da ne bo
                     spremenil smeri, bo pri katoličanih vedno bolj prisotna potreba po
                        <emph>razumetju</emph> in <emph>misli</emph>. Če se bo kultura z evropsko
                     signaturo hotela obdržati, bo vedno bolj očitna potreba po razločevanju: kaj je
                     resnično in kaj ni resnično, kaj je pravično in kaj ni pravično, kaj je skladno
                     s človekom in kaj ni skladno s človekom, kaj sledi iz preteklega izkustva in
                     kaj iz njega ne sledi, kaj je normalno in kaj ni normalno, kaj lahko nosi svet
                     in kaj ga ne more nositi. In tako dalje. Že danes se na forumu o eni in isti
                     stvari oznanja deset resnic, jutri se jih bo sto in potem nekoč tisoč. Že
                     živimo v času dozorelega relativizma. Znanstvene in humanistične institucije
                     vsako leto opremljajo na tisoče in tisoče ljudi s papirji, ki jim dajejo
                     pravico, da stopajo pred mikrofone in tam izrekajo - resnico. Vedno več bo
                     ljudi, ki bodo mogli prosperirati samo tako, da bo več resnic. Čim več jih bo,
                     tem laže bodo temu, kar zagovarjajo sami, izborili status resnice. Relativizem
                     bo šele prav vzcvetel. Tu ne moremo, da ne bi spomnili na Sokratovo tožbo s
                     konca Gorgiasa: Do take stopnje nekulture smo prišli, da tudi o najvažnejših
                     rečeh ne mislimo več isto. (Se pravi, se ne trudimo, da bi dosegli eno
                     misel).</p>
                  <p>Če bodo katoličani poslušni svoji izvorni kulturi in nastopili proti naraščanju
                     relativističnega razvrata, bodo obenem začutili, da se morajo vrniti k tistim
                     vzvodom civilizacije, ki so <emph>miselno</emph> obvladljivi in iščejo
                     utemeljitev v razumetju. Obrat od <emph>biti</emph> k <emph>misliti</emph> ali,
                     bolje, obrat k tistemu <emph>biti</emph>, ki bo imel svojo spopol-nitev v
                        <emph>misliti</emph>, bo morda tista usmeritev, ki bo določal modus
                     prihodnjega katoliškega nastopa v svetu. Če bo v očeh premišljevalcev
                     katoliških reči omenjeni premik dobil tak pomen, da mu bo mogoče pripisati
                     značaj epohalnosti, potem se ne bi čudili, če bi dobil svojo točko v programu
                     katoliškega shoda. Predvsem tudi zato, ker je v njem zajeta tudi tako pomembna
                     reč kot je kritika.</p>
                  <p>Beseda kritika se vedno bolj uveljavlja v svojih vulgarni verziji, v pomenu
                     zgolj zavračanja. V resnici pa je kritika ločevanje med tem, kar je v skladu,
                     in tem, kar ni v skladu z nekim inherentnim ali deklariranim ciljem. Kritika ni
                     začetno ali celostno odklanjanje kake zamisli ali kake storitve ali kakega
                     dejanja, ampak je presojanje med tem, kar je za kulturo sprejemljivo ali
                     nesprejemljivo. Kritika ni sodba, ki prihaja iz prepone, ampak sodba, ki
                     temelji na tehtanju in merjenju. Pesnik Czeslaw Milosz je nekje rekel, da je
                     to, kar postavlja civilizacijo, vedenje, kaj je prvorazredno in kaj je
                     drugorazredno in kaj je tretjerazredno. Kritika to vedenje omogoča. Kritika je
                     vrednostno ocenjevanje. Kako pomembne so te stvari za človeško obstajanje
                     človeka, bomo razumeli, če pomislimo na kakovostno nerazpoznavnost stvari, ki
                     se na trgu potegujejo za odličnost. Tudi za stvari, ki o sebi trdijo, da so
                     umetnost, je vedno manj jasno, katere imajo do tega pravico in katere ne. Širi
                     se vrednostna promiskuiteta - v veliki meri tudi zato, ker je postalo neurbano
                     in nefino vztrajati na objektivnih merilih, ki včasih terjajo, da se stvari
                     tudi zavračajo. Če zelo vztrajate na tem, da je dvakrat dve štiri, in ne
                     popustite: če zelo vztrajate na tem, da je skozi točko zunaj premice mogoče
                     potegniti eno samo vzporednico in ne popustite, ste v nevarnosti, da boste zelo
                     neprijetni. Zelo se boste morali opravičevati pozneje, da ste bili tako
                     nestrpni.</p>
                  <p>Tako čuden svet se je začel oblikovati pred nami: ob nečem, kar je dokazljivo
                     res, lahko mirno in enakovredno stoji nekaj, kar dokazljivo ni res. Resnica in
                     neresnica lahko stojita druga ob drugi, pri čemer neresnica pogosto - ali pa
                     tudi v večini primerov - ni izdelek naravne človekove zmotljivosti, ampak
                     strateška postavka organizirane laži. Brž ko stopimo iz področja najbolj grobe
                     empirike v svet duhovne in politične interpretacije, se znajdemo v vedno bolj
                     nepregledni džungli, v kateri se medijsko preparirani človek vedno težje znajde
                     in v kateri ima tudi vedno manj volje, da bi se znašel. Tudi to je stanje, s
                     katerim bi se moral soočiti slovenski katoliški shod in, samosprašujoč se,
                     razmisliti, ali imajo katoličani dovolj poguma in dovolj ljubezni - prav za to
                     gre, za skrb za človeka, ki ji po tradiciji pravimo ljubezen - da bo kulturno
                     energijo, ki izhaja iz njegove duhovne poučenosti, investiral v ta in tak
                     svet.</p>
                  <p>Nadaljnja okoliščina, ki podpira zamisel slovenskega katoliškega shoda, pa je
                     stanje civilizacije, tako v širokih evropskih kakor tudi v ožjih slovenskih
                     razsežnostih. Kar to stanje posebej označuje, je dokončnost ali dovršenost
                     nekega razvoja, ali, bolje, nekega velikega in tveganega poizkusa, splošno
                     evropskega in specifično slovenskega. Občutek, da je nek pomemben čas prišel do
                     konca, je razvidno tudi iz jezika sociologov, politologov in zgodovinarjev, ki
                     govorijo o postmoderni »<emph>post</emph>histoire« in tako dalje. Živimo torej
                     v času po tem.</p>
                  <p>Toda v tej dokončanosti obstaja neko čudno notranje nasprotje. Čeprav tako v
                     evropskem, kakor tudi v slovenskem merilu obstaja ne samo konec, ampak tudi
                     izračun po tem koncu, nosilci in promotorji razvoja, ki se je sedaj iztekel,
                     niso pripravljeni podpisati končne bilance. V laboratorijih obeh zgodovin, tako
                     evropske kakor slovenske, je bilo že vse prešteto, izmerjeno in stehtano, tako
                     da se ve, kaj je iz česa nastalo ali kaj je čemu sledilo; ve se tudi, v kaj so
                     se inicialne ideje obojega časa iztekle, a vendar pozni dediči evropskega
                     jakobinskega upora in pozni dediči slovenskega boljševiškega upora niso
                     pripravljeni registrirati končnega izida. Tristo let se je Cerkev, zasramovana
                     in prezirana, upirala modemi, toda ko se je moderna iztekla v totalitarizem - v
                     lastno protislovje - tega nihče ni hotel videti; pol stoletja so slovenski
                     katoličani prenašali muko totalitarne eklipse, toda njeni nosilci, potem ko jo
                     je zgodovina morala ukiniti, niso pripravljeni priznati avtorstva. Tak je torej
                     sedanji položaj: moral bi se začeti nov čas, a se ne more, ker v nosilcih
                     starega ni tiste duhovne lucidnosti in moralne odzivnosti, da bi videli, da je
                     prišel čas za spreobrnitev. Iz tega sledi, da bi slovenski katoliški shod moral
                     premisliti tudi to, kako trasirati nov čas na način, ki mu ne bodo manjkale
                     izkušnje nekdanjega.</p>
                  <p>V zadnji številke revije Transit (Neue Kritik, Frankfurt/Main, poletje 2007) je
                     profesor za filozofijo na bostonski univerzi Krzystof Michalski objavil esej
                        <emph>»Nihilizem. Prostor za Boga«.</emph> Diagnoza, ki jo pisec postavlja
                     sedanjemu svetu je <emph>nihilizem</emph>. Sledeč Nietzscheju, ugotavlja, da
                     »sveta ni mogoče več organizirati v odnosu na zadnji cilj«, ker smo v svetu
                     »ireducibilnega mnoštva in večnega nastajanja«. Iz tega ni izhoda, ker ni
                     dokaza proti temu, da so vrednote nujno »moje teze in moje stvaritve«. Izhoda
                     torej ni, odnosno je »korak v temo«. A misli na izhod ne moremo odpraviti, ker
                     je v nas neodpravljiv vzgon k odgovornosti. Ne morem se sprijazniti s
                     Heideggrovim zaključkom, da je, potem ko je bila diskreditirana metafizika s
                     svojo »voljo do volje ali voljo do hotenja«, ostala kot temelj vsega bivajočega
                     »sproščena igra na igrišču, ki se imenuje svet«. (Theologie</p>
                  <p>- Philosophie, 82/2007). »Počela odgovornosti«, ki je v nas, torej ni mogoče
                     ukiniti. Izhod iz nihilizma dobi tako urgenten značaj. Ali je res možen samo
                     »korak v temo«?</p>
                  <p>Apostol Pavel ima v prvem pismu Korinčanom (1, 22-23) tudi tale stavek: »Kajti
                     Judje zahtevajo znamenj in Grki iščejo modrosti, mi pa oznanjamo Kristusa
                     križanega«. Kristjani sprejemamo oznanjanje »Kristusa križanega« v veri, ki ima
                     to na sebi, da je manj trdna - manj predstavljiva in manj razvidna - kot so
                     empirična in matematična dejstva, hkrati pa neskončno bolj trdna, saj so mnogi
                     za to sprejetje v veri pripravljeni dati življenje. Tudi ni to sprejetje »korak
                     v temo«, saj je v njem svetloba <emph>zagledanja</emph>, da je »Kristus
                     križani« povezan s temeljnim dogajanjem dejanskega sveta. In zakaj na bi bil ta
                     korak izhod iz nihilizma? Zato, ker zagledanje nekega dejstva, ki je hkrati
                     »vrednota«, legitimira potem tudi grško iskanje modrosti in judovsko
                     pričakovanje znamenj.</p>
                  <p>V luči nakazanega je mogoče videti v krščanstvu rešitev sveta, ki se je znašel
                     v nihilizmu in se iz njega po sebi, kot trdi Nietzsche, ne more rešiti. Če bi
                     pripravljavci katoliškega shoda korak, tako opisan, miselno utemeljili in
                     upravičili, bi bile laže sprejemljive tudi druge »domneve", kot je na primer
                     tista, s katero je Leszek Kolakowski končal svojo knjigo o »metafizični grozi«:
                     »Če bi bilo <emph>biti</emph> nesmiselno in vesolje brez pomena, potem nikoli
                     ne bi dosegli ne samo drugačne predstave, ampak tudi zmožnosti, da bi si
                     mislili prav to: da je <emph>biti</emph> nesmiselno in vesolje brez pomena«.
                     (L.Kolakowski, Metaphvsical Horror, B. Blackwell, 1988, str. 120).</p>
                  <p>To besedilo, za katero bi dopuščal, z omejitvami, ki sem jih nakazal na
                     začetku, da se razume kot pledoaje za slovenski katoliški shod, bi rad končal z
                     eno varovalko in dvema pogojema.</p>
                  <p>Varovalka je naslednja: Kristjan je, kot je bilo že neštetokrat rečeno,
                     prebivalec dveh svetov. Cerkve in polisa: Cerkve, ki je misterij in polisa, ki
                     je empirična družba ljudi. En in isti človek živi dvojno življenje: v Cerkvi
                     sledi enemu nomosu, v polisu drugemu. Toda - in to je bistvena važnost - kot en
                     in nedeljiv človek, kot »individua substantia«, kot bi se izrazil Boethius. Ko
                     govorimo o katoliškem shodu, mislimo, morda v nasprotju s sinodo, predvsem na
                     norme, ki morajo voditi kristjana v polisu, razumljenega v vseh njegovih
                     aspektih. A vedno v neodtujljivi posesti poučenosti, ki jo prinaša iz
                     misterija. Kje natančno teče meja, bi lahko povedal samo formiran teolog. Jaz
                     bi tvegal samo misel, da se mora kristjan v polisu podrejati avtentičnim
                     zahtevam politike in zgodovine. Seveda kot kristjan. Pri tem me podpira misel,
                     da je bilo krščanstvo od začetka civilizacijska religija.</p>
                  <p>Od obeh pogojev pa je prvi ta, da bi o katoliškem shodu mogli resneje
                     razmišljati šele tedaj, če bi njegovo upravičenost in smotrnost videla
                     slovenska škofovska konferenca. Od ocene slovenskih škofov bo odvisno, ali bodo
                     misel nanj samo dopuščali ali pa tudi priporočili, obudili in podprli. Samo oni
                     so v posesti vedenja in avtoritete, da to naredijo - samo oni imajo v rokah
                     poverilnice, ki so potrebne za tako odločitev.</p>
                  <p>Drugi pogoj pa zadeva ljudi, ki bodo pripravljeni misliti slovenski katoliški
                     shod. Če ne bo dovolj teologov in laikov, ki bi, iz zavezanosti Cerkvi in
                     narodu, vzeli nase to delo v vsej njegovi radikalni zahtevnosti, bo to
                     pomenilo, da se moramo čemu takemu za nekaj časa odpovedati. Besedila, ki bi
                     bila na taki prireditvi prebrana, in misli, ki bi bile tam izrečene, ne bi
                     smele imeti na sebi nič takega, da bi si pozneje rekli: business as usual.
                     Morale bi vstopiti v vse prostore družbenega in duhovnega življenja, prebuditi
                     vse speče pošasti, da bi jih spoznali in se jih več ne bali, morale bi poiskati
                     vse odkrite ljudi, ki jih še skrbi, da bi z njimi, kot se je izrazil poljski
                     duhovnik in filozof Jőzef Tischner, skupaj mislili za rešitev sveta. Na ljudi,
                     ki bodo sposobni napisati taka besedila in izrekati take misli, bo računal
                     slovenski katoliški shod, pa naj bo sedaj ali kdaj pozneje.</p>
               </div>
            </div>
            <div type="div2">
               <head>Ali je Lojze Peterle dobro vodil svojo kampanjo</head>
               <docAuthor>Tine Velikonja</docAuthor>
               <div type="div3">
                  <p>Ko razmišljam o zadnjih volitvah za predsednika države, se ne bi ustavljal pri
                     kandidatih levice. Zanje sem bil prepričan, da skrivajo med seboj zmagovalca,
                     pa naj bo to Borut Pahor, Mitja Gaspari, Danilo Türk ali celo Zoran Jankovič.
                     Zanimalo me je, kako se bodo znašli kandidati na naši strani. Na koncu se je
                     seveda pokazalo, da bo desnica postregla samo z Lojzetom Peterletom, pa še ta
                     se ni želel preveč navezati na pomladne stranke, ampak se je razglasil za
                     samostojnega. Zakaj se je za kandidaturo odločil, je njegova stvar, morda je
                     upal, da se bo ponovil čudež iz leta 1990. Takrat je ob slovenski pomladi
                     sijalo na nebu kar nekaj zvezd, med njimi pa najmanj znana prav Lojze Peterle.
                     Uspel mu je veliki met, da je bil kot tajnik Revije 2000 ustanovil stranko, ki
                     se je imenovala krščanska, zato avtomatično pobral glasove velikega dela
                     slovenskih katoličanov in bistveno prispeval k zmagi Demosa. Da je prevzel
                     predsedstvo vlade, mu nekateri štejejo v dobro, saj naj bi s tem pokazal
                     izjemno hrabrost, drugi, da je svoje moči precenjeval in zato tako hitro
                     omagal. Poleti 2006 sem se zapletel v polemiko z njim in Janezom Drnovškom
                     predvsem pa seveda z novinarji, ko sem v 61. prilogi Zaveze objavil kratek
                     zapis o njunem ravnanju. Soočena sta bila z nevarno boleznijo, ki je ni mogoče
                     zdraviti s postom ali z izogibanjem mesa živalskega izvora, pa sta počela ravno
                     to. Pustil bi ju pri miru, če ne bi svojih spoznanj širila naokrog. Zgodbe ne
                     bi ponavljal, če me ne bi takrat presenetila Peterletova izjava, da sem ga z
                     objavo svojega zapisa hotel politično diskreditirati. Kako bi kaj takega
                     nameraval in sploh lahko škodil, saj je bil že na vrhu, mi je bilo
                     nerazumljivo. Z velikim številom glasov je bil izvoljen za poslanca v evropski
                     parlament, kaj pa je hotel še več. Ko pa mi je novinarka Katja Šeruga razkrila,
                     da namerava Peterle kandidirati za predsednika države, sem ostal brez besed.
                     Najprej se mi je zdel premlad, pa sem v leksikonu izvedel, da je rojen leta
                     1948 in je torej kar deset let starejši od Janeza Janše. Prva misel je bila, da
                     se dobro drži za svoja leta, druga pa, da ga bi v tej starosti že lahko srečala
                     pamet. Kako je bilo mogoče, da je nasedel lažnim obljubam zdravilcev. Verjel
                     je, da mu lahko pomagajo pri njegovi bolezni, še več, postal je tako rekoč
                     apostol zdravilstva, po naše rečeno zdravniškega šarlatanstva. Kot se pri nas
                     najbolj vroče zavzemajo za Venete kot naše prednike fiziki in za osnovo svojih
                     dognanj ponujajo jezikovno podobnost, čeprav o jezikoslovju nimajo pojma, nas
                     bo zdaj geograf učil, kako je treba skrbeti za zdravje. Življenje je veriga
                     kemičnih reakcij in če bi se zdravilstva lotevali kemiki, biokemiki ali
                     fizikalni kemiki, bi jim vseeno prisluhnil, kar sta počela Peterle in Drnovšek,
                     pa je bilo vseeno prehudo. Polemike nismo zaključili, računal pa sem, da bo
                     Peterle prišel na dan v času predsedniške kampanje z novimi spoznanji,
                     približno takimi, ki jih je nedavno zmogel Drnovšek, pa nič. Ko sem mu ob enem
                     od srečanj na TV namignil, da se bodo prav na koncu naši volilci odločali
                     ideološko, banalno rečeno »za farje ali proti njim, za domobrance ali proti
                     njim«, se je skrivnostno smehljal, kot da se ga to ne tiče. Imel je svojo
                     vizijo in načrt, kako se bo lotil kampanje, da bo namreč na moč prijazen in
                     korekten, ne bo se pustil izzvati, pa čeprav bo zato v svojih stališčih
                     dvoumen, skratka sprejemljiv za vse.</p>
                  <p>Svetopisemski rek »Po njihovih delih jih bomo spoznali!« bi lahko obrnil in
                     govorih o opustitvah. Jasno se mi je razkrilo že 22. aprila 2007, ko ga ni bilo
                     na odkritju farne spominske plošče v domačem Mokronogu, čeprav smo ga vabili,
                     še bolj pa seveda 4. junija 2007, ko je manjkal pri obletni žalni svečanosti v
                     Kočevskem Rogu, čeprav je prejšnja leta hodil, in seveda naslednjo nedeljo, 10.
                     junija, ko ga nismo videli na blagoslovitvi farne spominske plošče v bližnjem
                     Tržišču. Pokazal je, da se bo preteklosti izognil, če se bo le dalo, zlasti pa
                     ne bo naredil nič takega, kar bi ga potisnilo na domobransko stran. Na drugi
                     strani pa je šel na partizansko proslavo v Novo Gorico poslušat Janeza
                     Stanovnika in se pojavil na obletni komemoraciji pri Ruski kapelici pod
                     Vršičem. Očitno je postalo, da je prepričan, kako ima glasove desnice že v
                     žepu. Zanje se mu ne bo treba truditi, saj mu bodo padli z neba kot zrele
                     hruške. Predsedniško kampanjo bo posvetil sredini, morda se bo našlo zanj kaj
                     tudi na levici. A zanjo bi bil sprejemljiv samo, če bi zatajil svoj rod, kot je
                     to napravil Karel Erjavec, za kar pa je preveč pošten.</p>
                  <p>Povsod ga je bilo polno, bil je »pozitivno naravnan«, kar je zdaj tako moderno.
                     Nič ga ni spravilo s tira. Njegovi nastopi so bili čisti, domoljubni, bodrilni
                     in na nek način naivni. Morda je celo upal, da bo s tem zmehčal okorela srca
                     nekdanjih komunistov. Pazil je, da bi se mu ne ponovila usodna Pučnikova
                     napaka. Ta je namreč v volilni kampanji, ko je padlo vprašanje o veri,
                     odgovoril, da je z njo opravil, za njim pa Kučan, da je njegova stara mama
                     hodila v cerkev.</p>
                  <p>Morda je bil kriv Peterletov štab, da ga ni pripravil na vprašanja, za katera
                     je bilo jasno, da bodo prej ali slej padla, ali pa bil sam tako samozavesten,
                     da bo vedno zvozil. A včasih ni šlo gladko. Res pa je tudi, da je za določena
                     vprašanja, za katera je moral računati, da bodo zastavljena, že v naprej
                     sklenil, da nanje ne bo odgovoril v celoti in se že kako izmazal. Vajen je bil
                     TV pogovorov in vedel, kako slabo novinarji obvladujejo snov, zato je računal,
                     da jih bo zlahka peljal žejne čez vodo. Za svojo bolezen ni hotel slišati, da
                     bi bilo z njo kaj narobe. Ozdravljen je in pika. Moral bi nam vseeno podrobno
                     razložiti, kako se mu je to posrečilo, z operacijo ali obsevanjem, takim ali
                     drugačnim, in kateri strokovnjaki na podlagi kakšnih preiskav so to potrdili.
                     Še najbolj bi mu verjeli, če bi bili to isti zdravniki, ki so ga pred leti
                     preiskovali na Bledu. Ko je bilo govora o služenju vojaškega roka v nekdanji
                     Jugoslaviji, so drugi kandidati postregli z anekdotami iz vojaškega življenja,
                     za Peterleta pa smo izvedeli, da je bil vojaške službe oproščen in sicer iz
                     zdravstvenih razlogov. Če bi bil jaz novinar, bi vpraševal dalje. Peterle pa se
                     je izmazal z odgovorom, da je svojo vojaško nalogo opravil kot predsednik
                     Demosove vla-</p>

                  <figure>
                     <graphic url="slike_z_67/z_67_46.png"/>
                     <head>Lojze Peterle 1991</head>
                  </figure>
                  <p>de, ki je ubranila Slovenijo pred tujo agresijo. Znano je, da so bili te
                     dolžnosti oproščeni iz zdravstvenih razlogov celo vrhunski alpinisti. Na vsak
                     način si moral imeti dobre zveze, ki niso bile ravno čiste, da ti je kaj takega
                     uspelo. Neroden je bil tudi, ko je razlagal svoj odnos do splava, čeprav je
                     moral vedeti, da bo vprašan. Sam tega nisem slišal, opozorili pa so me nanj
                     duhovniki, s katerimi imam stike. Da je bil bled, da se je izvijal. Izogibal se
                     je govoriti o preteklosti, sicer obljubljal, da se bo prizadeval za spravo,
                     vendar nič konkretnega. Ko so ga tako kot druge kandidate hoteli vprašati,
                     kakšno je njegovo stališče ob izkopih v Tezenskem gozdu »ves dan ni bil
                     dostopen«. Ko je bil vprašan, kako gleda na denacionalizacijo, se je izgovarjal
                     na naše sodne institucije, ki naj zadevo urede, namesto da bi odločno odvrnil:
                     »Škoda gor ali dol, kar je bilo ukradeno, je treba vrniti«. Pa še tista močna,
                     da je posnemal druge kandidate in šel na avdienco h Kučanu, »kjer sta izmenjala
                     koristne izkušnje, kako mora delovati predsednik države«. Seveda mu je pomembni
                     delež, ki ga je prispeval k slovenski osamosvojitvi, prej škodil kot koristil.
                     Nekdanja komunistična elita ne pozablja in ne odpušča. Čeprav tega ne govori na
                     glas, obžaluje razpad Jugoslavije, še bolj pa seveda polom komunistične zamisli
                     o ureditvi sveta. Ko je Peterle v drugem delu kampanje navrgel Danilu Türku, da
                     se v tistem času ni ravno izkazal, so novinarji zagnali vik in krik, kako je
                     napadalen in netakten.</p>
                  <p>Na koncu je Peterle volitve izgubil proti kandidatu, ki bi ga bila lahko za
                     svojega izbrala tudi desnica, če bi le pohitela. Zelo verjetno bi potem zmagal
                     Gaspari. Lahko trdimo, da je položaj v Sloveniji naklonjen levici. Poglejte
                     samo, če se kdo, ki da kaj nase, upa postaviti v bran Cerkvi, Rožmanu ali
                     domobrancem. Na eni strani pišejo novinarji pritožbe, kako Janša zatira medije,
                     v resnici pa so prav ti prepojeni z levičarskim duhom, zlasti rumeni tisk, in
                     nikogar ne pustijo zraven. Če bi bil Peterle v svojih nastopih odločen
                     zagovornik Janševe vlade, če bi se srčno zavzemal za spravo, katere osnova je
                     zakonsko izenačenje obeh strani, vpletenih v državljansko vojno, s tem seveda
                     izenačenje prizadetih v vojnih zakonih, če bi se odločno udeleževal spominskih
                     svečanosti na protikomunislični strani, bi mu šteli v slabo. Vseeno bi prejel
                     podobno število glasov. Seveda bi bil deležen očitkov, da zato tako malo, ker
                     je bil preveč napadalen. Mi pa bi vseeno čutili z njim in ga vzeli za svojega,
                     pridobil bi si kapital in ostal moralni zmagovalec. Tako pa je pri ocenjevanju
                     volilnega izida jadikoval, da so ga istovetili z Janševo vlado in potisnili v
                     strankarske spore, ki so mu samo škodili, na kar pa je moral računali takoj, ko
                     se je odločil za svoj nastop.</p>
               </div>
            </div>
            <div type="div2">
               <head>Plečnikov Vrt vseh svetih</head>
               <docAuthor>Anton Roje</docAuthor>
               <div type="div3">
                  <p>Leto 2008 bo za Slovenijo zelo pomembno. Predsedovala bo veliki družini
                     evropskih narodov - Evropski Uniji. To bo zgodovinsko dogajanje. Naša država bo
                     v političnem, gospodarskem, kulturnem, geografskem, zgodovinskem, verskem …
                     pogledu stopila pred obličje evropske in svetovne javnosti. Kulturna dediščina
                     naše domovine bo gotovo ena izmed pomembnih podob, ki jih bomo nudili evropskim
                     in drugim opazovalcem. Obiskovalci Slovenije, ki jih bo gotovo več kakor v
                     običajni turistični sezoni bodo povedeni na ljubljanski grad, Plečnikovo
                     tržnico, Tromostovje, stolnico, frančiškansko cerkev … in ne nazadnje na
                     Plečnikove ŽALE. Da, Plečnikove Žale. Pa ne čisto Plečnikove Žale, kajti, če bi
                     bilo to po njegovem: mojstru svetovnega slovesa, bi se te »vežice«, no pa sem
                     se zopet zmotil, imenovale »Vrt vseh svetih«, »vežice« pa so za večno označene
                     v mojstrovih načrtih kot KAPELE.</p>
                  <p>Pa pojdimo vse po vrsti. Mojstru Jožetu Plečniku, arhitektu domačega in
                     evropskega slovesa, je bila zaupana odlična naloga, da koncem tridesetih let
                     prejšnjega stoletja obogati vhod v nastajajoče novo ljubljansko pokopališče pri
                     Sv. Križu s poslovilnimi objekti, kajti Ljubljana se je večala in pogrebi od
                     domov na pokopališče pri sv. Križu malo pred Tomačevim skoraj na podeželju
                     tedaj zunaj Ljubljane, pa tudi zaradi naraščajočega prometa in urbanega naselja
                     niso bili več možni. Arhitekt Plečnik si je ta kompleks zamislil tako. da je
                     najprej postavil veličasten vhod imenovan Propileje. Nad njim je postavil
                     impozanten dvojni kip Kristusa in Marije. Prav ta kip je bil pozneje mnogim trn
                     v peti. Pod Kristusom in Marijo prihajati in odhajati na pokopališče. Pravijo,
                     da je prav zaradi tega pozneje padla odločitev graditi nove poslovilne objekte
                     in še zraven krematorij na drugem delu pokopališča. No, mimogrede: to so pa res
                     bile »veže« v pravem smislu.</p>
                  <p>Drugi objekt v Plečnikovih Žalah je bila Molilnica s »katafalkom«, prostorom za
                     pokojnega in pogrebni obred. Potem pa je Plečnik nanizal levo in desno 14
                     kapelic z imeni ljubljanskih cerkva. Najlepša je bila sv. Nikolaja, imanovana
                     po ljubljanski stolnici. Nato še sv. Marije, sv. Petra … Na koncu sta bili še
                     kapeli, ki ne nosita imen cerkva: sv. Ahac in sv. Adam in Eva. Prva je služila
                     za pogrebe otrok, druga pa za pogrebe drugovercev. Tako je bilo to svojsko
                     duhovno središče Ljubljane odprto v začetku II. Svetovne vojne. Vendar je prvi
                     napad ta mojstrovina v tedaj gotovo še pretežno krščanski Ljubljani doživela še
                     pred rojstvom - to je pred otvoritvijo. Mestni veljaki niso hoteli sprejeti
                     Plečnikovega imena: Vrt Vseh svetih, ampak so uveljavili svoj predlog: Žale, ki
                     temelji na poganskem izročilu naših prednikov. Kapele, poimenovane po
                     zavetnikih ljubljanskih cerkva so menda v 50 letih prejšnjega stoletja dobile
                     po zaslugah novodobnih veljakov novo globoko vsebinsko ime »vežica«. Ko sem v
                     času svojega župnikovanja v bližini Plečnikovih Žal večkrat poskušal vplivati
                     na to, da bi te »vežice« dobile prvotno ime kapele, sem naletel na gluha ušesa.
                     Najbolj gluhi so bili pri »osmrtnicah« časopisna podjetja. Beseda kapela jim še
                     do današnjih dni ne gre izpod peresa. Sedaj, ko so ti poslovilni objekti zopet
                     v funkciji, bi bilo vredno ponovno o tem razmisliti, saj je tudi Plečnik vedel,
                     da naši predniki na svojih domovih niso nikdar dovolili, da bi njihov oče ali
                     mati ležala mrtva v hišni veži, kjer ni bilo svetih podob, ampak v »hiši«, ki
                     je bila z »bogkovim kotom« in svetimi podobami tudi hišna kapela, kjer se je
                     opravljala domača molitev. Čeprav v tistem času ljubljanski liberali niso mogli
                     vzeti še pred rojstvom pravo ime in ga nadomestiti z davno pozabljenim imenom
                     Zale. Morda bo kdo ocenil to razmišljanje kot nostalgijo za prejšnjimi
                     krščanskimi časi, vendar moramo vedeti, da ti še niso pokopani. Prav pa je, da
                     se ve, kaj dolgujemo svojemu Mojstru.</p>
                  <p>Drugo obdobje, ki je bilo zelo navezano na obstoj Plečnikovih Žal, pa je bilo
                     dobro desetletje opustitve teh objektov. Še v času uporabe, to je do konca leta
                     1978 je iz teh kapelic izginila marsikatera sveta podoba, lestenec ali še kaj.
                     Včasih pod izgovorom, da je treba renovirati, pa se ni nikdar vrnilo. Pojavili
                     so se Plečnikovi učenci, ki so se zavedali vrednosti te opreme. Oblasti pa tako
                     in tako niso imele smisla za religiozni navdih teh kapelic in opreme. V
                     Nikolajevi kapeli je nabožno podobo, ko je bil civilni pogreb brez duhovnika,
                     bilo potrebno prekriti, da ta podoba ne bi motila drugače mislečih.</p>
                  <p>Koncem leta 1978, se je pospešeno gradil na drugem koncu pokopališča krematorij
                     z novimi poslovilnimi objekti. To sta bili poleg službenih prostorov še dve
                     poslovilni dvorani in 18 vežic. Za eno dvorano se je dogovarjalo z nadškofom
                     Pogačnikom, da bi dobila verska obeležja in tako služila prdvsem za cerkvene
                     pogrebe. Toda do tega ni nikoli prišlo. Ob neki priložnosti je skrivnostno
                     zginil pogrebni križ in končal na neslavnem kraju.</p>

                  <figure>
                     <graphic url="slike_z_67/z_67_47.png"/>
                     <head>Plečnikova umetnina na ljubljanskih Žalah <name type="author">Simon
                           Dan</name></head>
                  </figure>
                  <p>23. decembra 1978 je bil iz Plečnikovih kapel skozi cerkev sv. Križa zadnji
                     cerkveni pogreb. Pomožni škof Stanislav Lenič je čisto slučajno opravil
                     pogrebni obred za mamo jezuitskega patra Franceta Zupančiča. Takrat je bila
                     navada, da so starše duhovnikov pokopavali škofje. S tem pogrebom in z
                     opustitvijo Plečnikovih Žal se je pričelo desetletno »umiranje na obroke« te
                     svetovno znane mojstrovine. Res, ne more se reči, da je nastopilo namerno
                     uničevanje teh objektov. Vendar ni bilo z nobenim ukrepom zagotovljeno dostojno
                     ohranjevanje. Marsikje je zamakalo in zdaj je tu, zdaj drugje zmanjkala preko
                     noči bakrena pločevina. Uprava Žal, ki se je počasi preselila v nove objekte je
                     vseeno držala roko nad tem kompleksom in storila, kar je mogla, posebno, da ni
                     prišlo do vselitve nepovabljenih ljudi. Govorice, ki so se večkrat širile v tem
                     času, da so se naselili Cigani iz bližnje Koželjeve ulice niso bile resnične.
                     Uprava Žal je skrbela, da je bilo vse po predpisih zaklenjeno. Res pa je, da so
                     se večkrat ponoči zadrževali narkomani, ki so puščali za sabo svoje nečedne
                     pripomočke.</p>
                  <p>Izjema pri tem je bila molilnica (najlepša kapela) ki je dolgo služila kot
                     skladišče. Mislim, da jo je imelo v najemu podjetje »Lesnina«. V njej so imeli
                     domovinsko pravico predvsem jogiji. Vsekakor to ni uničevalo vsaj znotraj tega
                     dragocenega objekta.</p>
                  <p>V tem času bi ta biser Plečnikove mojstrovine zaslužil, da bi dobil status
                     nacionalnega kulturnega spomenika, če že ni bil prištet k UNESKOVIM zaščitnim
                     spomenikom. Mesto Ljubljana ga smatra kot svoj kulturni spomenik, od avgusta l.
                     2007 pa so Plečnikove Žale ali pravilno Vrt Vseh svetih, priznan kot Evropska
                     kulturna dediščina. V času svojega županovanja se je inž. Jože Strgar trudil za
                     obnovo Plečnikovih Žal. 26. junija 1991 je tako obnovljene Žale med desetdnevno
                     vojno, ko so letala JNA preletavala Ljubljano blagoslovil nadškof Alojzij
                     Šuštar ob navzočnosti nekaj deset ljudi. Ljubljančani se tako zopet pod
                     okriljem svojih cerkvenih, včasih pa tudi lastnih zavetnikov zbirajo zadnje
                     trenutke slovesa od svojih najdražjih. Plečnikova arhitektura in oprema, ki je
                     nastala skoraj 30 let pred II. Vatikanskim cerkvenim zborom je tako zelo
                     koncilska, da vernemu človeku vzbuja vero v vstajenje, vsakemu človeku pa daje
                     upanje: še se bomo videli.</p>
                  <p>Hvala Bogu, da deset let »umiranja na obroke« Plečnikovih Žal ni izpolnilo
                     skritih želja nekaterih ljudi v tistem času, da bi Ljubljančani in vsi Slovenci
                     izgubili to veliko nacionalno vrednoto.</p>
               </div>
            </div>
         </div>
         <div type="div1">
            <head>Teharje 2007 – 18. obletna spominska slovesnost</head>
            <div type="div2">
               <head>Uvod v sv. mašo</head>
               <docAuthor>Anton Stres</docAuthor>
               <div type="div3">
                  <p>Drage sestre in bratje, kakor vsako leto smo tudi letos zbrani tukaj na tem
                     prostoru teharskega taborišča, od koder so poleti 1945 tisoči nastopili zadnji
                     del svoje poti do groba. Med nami je gotovo veliko takih, ki so imeli med njimi
                     sorodnike, znance, prijatelje… Mnogo pa nas je tudi takih, ki nismo osebno
                     poznali nobene od teharskih žrtev, saj smo rojeni prepozno, vendar smo prišli
                     sem iz preproste solidarnosti z njimi. To solidarnost nam narekuje Jezus
                     Kristus, učlovečeni Božji sin, kajti on je tisti, ki je posebej blizu tistim,
                     ki so preganjani zaradi pravice, tistim, ki trpijo po nedolžnem. Naših molitev
                     in prošenj zanje tudi danes ne bo zavrgel. Zato ga najprej prosimo, naj nam
                     odpusti vse naše grehe, da bomo te svete skrivnosti v spomin in odrešenje vseh,
                     ki so umrli tukaj ali na vseh moriščih po Sloveniji, lahko dostojno
                     obhajali.</p>
               </div>
            </div>
            <div type="div2">
               <head>Škofova homilija</head>
               <docAuthor>Anton Stres</docAuthor>
               <div type="div3">
                  <p>Drage sestre in dragi bratje!</p>
                  <p>Leto za letom se zbiramo v tem jesenskem času na prvo nedeljo v oktobru na
                     območju nekdanjega taborišča, od koder so bili po končani drugi svetovni vojni
                     tisoči ljudi odpeljani na razna bližnja morišča in pomorjeni. Brez sodbe, brez
                     najmanjše možnosti, da bi branili svojo čast, svoje dobro ime in svoje
                     življenje. Za enega temeljnih moralnih in civilizacijskih načel velja pravilo,
                     da velja vsakdo za nedolžnega, dokler mu krivda ni dokazana. Tudi to človekovo
                     pravico je režim poteptal takrat in jo nato teptal vsa leta svojega
                     obstoja.</p>
                  <p>Toda resnica prihaja na dan. Prihaja pa vedno bolj zastrašujoča. Čeprav smo
                     marsikaj slutili, nas otipljiva dejstva na novo presunejo in naše najbolj črne
                     slutnje kruto in neusmiljeno potrjujejo. Število odkritih morišč po naši
                     domovini narašča, s tem pa narašča število žrtev, ki jih skrivajo.</p>
                  <p>Vse to nas potrjuje v tem našem že ustaljenem pravilu, da se enkrat na leto
                     zberemo tukaj na Teharjah, kjer molimo za žrtve, pa tudi za zločince, ki so te
                     morije povzročili. Molimo za spreobrnjenje, molimo za milost sprave, molimo za
                     to, da bi v našem osebnem in javnem življenju dokončno zavladala Resnica in
                     Pravica, ki sta neločljivi spremljevalki Božjega kraljestva in njegove
                     pravičnosti. »Nič ni prikritega, kar se ne bo razodelo, in skritega, kar se ne
                     bo spoznalo«, pravi Jezus v enem od svojih znanih govorov. Če ne prej, na sodni
                     dan, ob poslednji sodbi. Toda za nas same, za naše današnje sožitje, za naše
                     medčloveške odnose in za našo prihodnost, je zelo pomembno in naravnost
                     odločilno, da na to razkritje resnice in na to ponovno vzpostavitev
                     pravičnosti, ki je bila poteptana in je oskrunjena z vsakim zločinom, ne čakamo
                     do poslednjega dne. Upanje poslednje vzpostavitve Božjega kraljestva in njegove
                     pravičnosti na dan poslednje sodbe nas spodbuja in priganja, da se za
                     pravičnost in resnico bojujemo in trudimo, saj vemo, da bo poslednja beseda
                     pripadla njima.</p>
                  <p>Zato se nikakor ne moremo strinjati s tistimi, ki odkrivanje zakritih in
                     zamolčanih grobišč ter ugotavljanje zgodovinske resnice o povojnih zločinih
                     označujejo z omalovažujočim in prezirljivim nazivom »preštevanje kosti«. Ta
                     nedopustna in prezirljiva cinična besedna zveza razodeva skrajen prezir do
                     žrtev povojnih zločinov, zato je tako govorjenje samo nesprejemljivo in
                     nedopustno. Tudi to je tisti tako imenovani »sovražni govor«, ki ga danes na
                     splošno obsojamo in odklanjamo, ki pa ga je že davno pred nami zelo jasno
                     obsodil Jezus Kristus v govoru, ki smo ga slišali v evangeliju. »Vsak, kdor se
                     jezi na svojega brata, bo kriv pred sodiščem. Kdor pa reče bratu ›tepec‹,
                     zasluži, da pride pred veliki zbor; in kdor mu reče ›norec‹ zasluži, da pride v
                     peklenski ogenj.« Kaj bi Šele Jezus rekel o tistih, </p>

                  <figure>
                     <graphic url="slike_z_67/z_67_48.png"/>
                     <head>Govori celjski škof Anton Stres <name type="author">Tamino
                           Petelinšek</name></head>
                  </figure>
                  <p>ki mrtve, ki po nedolžnem pobite in njihove spoštovanja vredne posmrtne ostanke
                     in vse to imenujejo »preštevanje kosti«.</p>
                  <p>Skromni posmrtni ostanki, ki jih najdevamo v doslej zamolčanih grobiščih, niso
                     brezimne kosti. Tu gre za ljudi, moške, ženske in otroke z imenom in priimkom,
                     za osebe z neodtujljivim človeškim dostojanstvom, ki so imele in še imajo
                     pravico do temeljnega človeškega spoštovanja in časti, pravico do dobrega
                     imena, pravico do groba in pravico, da veljajo za nedolžne, dokler se jim
                     krivda ne dokaže. Zato danes s tega mesta tukaj na Teharjah, posvečenega s
                     krvjo in trpljenjem več tisoč nedolžnih ljudi, protestiram proti tej podli
                     besedni zvezi »preštevanje kosti«, ki se še vse prevečkrat sliši in bere v
                     našem javnem govorjenju in pisanju. Te besedne zveze ne bo uporabljal noben
                     politik ali novinar, pravzaprav noben človek, ki ima toliko vesti in moralnega
                     čuta, da zna razlikovati med dobrim in zlim, med tistim, kar je moralno
                     dopustno in kar je moralno prepovedano. Kdor si še danes drzne uporabljati te
                     besede, ni dojel grozote povojnega zločina in mu z omalovaževanjem tega, kar se
                     je zgodilo, pravzaprav pritrjuje. Ljudje, ki so takrat brez vsake dokazane
                     krivde izgubili življenje, si zaslužijo spoštovanje, sočutje in blag spomin, ki
                     ga vsako verno srce pospremi z molitvijo zanje in zase ter za nas vse, za našo
                     spravo, enotnost, sodelovanje in spoštljivo sožitje.</p>
                  <p>Drage sestre in dragi bratje! Nas je danes sem pripeljalo in tukaj združilo
                     ravno to: potreba, ki jo čutimo, da po zločinih, ki so se zgodili pred
                     desetletji, in neresnicah, lažeh in prikrivanjih, ki so jim sledili, tudi na
                     zunaj pokažemo, kar čutimo v srcu: spoštovanje in ljubezen do umrlih, željo po
                     življenju v državi, kjer bosta vladali Resnica in Pravičnost, ter molitev in
                     prošnjo k Vsemogočnemu in Usmiljenemu Bogu, da se tudi nad rajnimi, ki so umrli
                     bodisi tukaj ali na moriščih po Sloveniji, uresniči obljuba iz berila, ki smo
                     mu prisluhnili: »Zato so pred Božjim prestolom in noč in dan in služijo Bogu v
                     njegovem svetišču; in on, ki sedi na prestolu, bo razpel svoj šotor nad njimi
                     in Bog bo obrisal vse solze z njihovih oči.« Amen.</p>

                  <figure>
                     <graphic url="slike_z_67/z_67_49.png"/>
                     <head>Teharje 2007 <name type="author">Andrej Zgonc</name></head>
                  </figure>
               </div>
            </div>
            <div type="div2">
               <head>Mislila sem, da me bo zadušilo</head>
               <docAuthor>Blaža Cedilnik</docAuthor>
               <div type="div3">
                  <p>Prisrčno pozdravljeni, dragi prijatelji!</p>
                  <p>Bilo je na nekem posvetovanju v Muzeju novejše zgodovine. Sedanji direktor
                     Dežman je na neko moje izvajanje, ko sem se predstavila kot hči po vojni
                     zločinsko umorjenega domobranca, pripomnil: »Do sedaj smo govorili otroci
                     partizanov, sedaj pa je čas, da spregovorite otroci domobrancev«. Torej. Prav
                     bi bilo, da tudi mi povemo svoje zgodbe, povemo svoje travme, ki smo jih
                     doživljali, ki jih ni bilo malo.</p>
                  <p>Morda bi za uvod moje zgodbe povedala to, da so moji prvi spomini vezani na
                     očeta, stara sem bila od leto in pol do dveh let. Spomini so se mi najbrž
                     vtisnili zato, ker so bili tako polni čustev in tako polni vsega. Mama se
                     pojavi v mojih spominih šele kasneje in prav s tem spominom želim začeti svojo
                     zgodbo. Mama in oče sta stala pri vratih, oče je imel na nogah gojzarje,
                     volnene nogavice in pumparice. To sem pač videla glede na svojo velikost. Mama
                     ga je vprašala nekako takole; »Ali res moraš iti? Ali misliš, da je prav, da
                     greš?« On pa je odgovoril nekako takole: »Kaj pa naj storim? Kam pa naj grem?«
                     Tedaj pa sem ga objela okrog noge in zajokala: »Oči, ne odidi!« Dvignil me je
                     in me pobožal po glavi. Ampak mene je bilo neznansko strah. Čutila sem, da se
                     nekaj dogaja, nekaj, česar ne razumem. Po tistem se ga spomnim samo še takrat,
                     ko se je rodila sestrica. Očitno je takrat prišel domov. Potem ga nisem videla
                     več.</p>
                  <p>Veliko poznejši je naslednji spomin. Prišla sem v krihinjo in zagledala mamo,
                     kako trga očetove slike in reže s skupnih slik očeta. Na tleh je bil že cel kup
                     raztrganih in zmečkanih in razrezanih očetovih slik. »Mamica, zakaj to delaš,
                     zakaj trgaš očita s slik?« Mama je zatulila in si začela puliti lase. Nisem
                     razumela, kaj se dogaja, a čutila sem, da se je očetu nekaj hudega zgodilo. Ta
                     občutek me je dušil, da še jokati nisem mogla. In takrat so se pojavile te
                     sanje. Znašla sem se v nekakšni votlini, bila je ogromna, sten nisem videla,
                     bolj sem vedela zanje. Na sredini je bil nekakšen kamnit podstavek in na njem
                     je bilo kolo z izrezljanimi ročaji. Očitno se je to kolo pritihotapilo v moje
                     sanje iz knjige o kapitanu Cooku. Bilo je na las podobno krmilnemu kolesu na
                     njegovi ladji. Vedela sem, da je to kolo, ki poganja čas naprej in nazaj. Kolo
                     sem vrtela lepo previdno sem prijemala za ročaje in sem ga vrtela nazaj lepo
                     počasi toliko časa, dokler nisem bila prepričana da je z mojim očetom še vse v
                     redu. Potem sem vedela, da ga moram lepo počasi previdno popuščati, da bom
                     počasi prešla tisti trenutek, ko se je očetu tista huda reč zgodila. Ampak tik
                     pred tem trenutkom je kolo podivjalo in zdivjalo v čas ko sem ga začela
                     vrteti.</p>

                  <figure>
                     <graphic url="slike_z_67/z_67_50.png"/>
                     <head>Govori urednica Mi med seboj <name type="author">Blaža
                        Cedilnik</name></head>
                  </figure>
                  <p>Vedela sem, da sem ga polomila. Da nisem rešila očeta. Zbudila sem se vsa
                     nesrečna in potrta. Mami se nisem upala pripovedovati o svojih sanjah, ker sem
                     vedela, da bi samo tulila in si ruvala lase. In te sanje so se mi ponavljale
                     skoraj vsako noč, tudi po večkrat. Vsakokrat sem upala, da mi bo uspelo
                     prevr-titi kolo previdno počasi čez tisti trenutek, ko se je očetu tisto hudo
                     zgodilo. A kolo je vedno podivjalo in se vrnilo na prvotni čas. </p>
                  <p>Ne vem, kdaj so se te sanje nehale. Najbrž sem vse skupaj, vsaj tako mislim,
                     nekako prerasla. Vendar sem še vedno upala, da se bo oče nekoč vrnil. Kadarkoli
                     je kdo pozvonil in pozneje, ko so nas preselili drugam, potrkal na vrata, je v
                     meni zazvenelo: »Oče je prišel.« In vedno znova sem bila hudo razočarana.</p>
                  <p>Pa sem tudi to nekako prerasla in se nekako sprijaznila z dejstvom, da so mi
                     očeta ubili. Pa vendar sem trepetaje prelistavala prvo Belo knjigo, ki mi je
                     prišla v roke. Pa ga ni bilo v njej. Pa potem drugo Belo knjigo prav tako brez
                     uspeha. Potem so začele izhajati razne knjige o pobojih in vse mogoče knjige o
                     domobrancih in vseh dogajanjih med vojno, proti koncu vojne in po njej, - vse
                     sem pregledala in ga nisem nikjer našla. Kot da ga sploh ni bilo.</p>
                  <p>Potem je izšla knjiga »Spomini na težke dni« - Janeza Zdešarja. Sestrična me je
                     opozorila, da je v njej omenjen moj oče. In res, v tej knjigi sem našla njegovo
                     ime. Mislila sem, res sem mislila, da sem to že prerasla, čeprav so se mi roke
                     malo tresle, ko sem iskala tisto stran. Ko pa sem zagledala njegovo ime - tam v
                     knjigi, me je hotelo zadušiti in imela sem občutek, da se mi bo srce prebilo iz
                     telesa. Mislim, da je še ena reč, ki bi me zares pretresla. Namreč, če bi našli
                     njegove kosti in bi ga potem pokopali. Tako kot se spodobi. To bi bila pieteta
                     v pravem pomenu besede, kajti ta beseda je nešteto krat zlorabljena s strani
                     tistih, ki so ta zločin zagrešili in njihovih dedičev seveda.</p>
                  <p>Ne bom govorila o tem - o vseh ostalih spominih, o vseh ostalih stvareh, ki so
                     se mi dogajale, kako so zaplombirali omaro z očetovimi oblačili, kako so
                     partizančki - pravim zato, ker so bili zelo mladi fantje - prišli po njegove
                     stvari in odnesli vse, kar se jim je zdelo in se pri tem vedli grobo in
                     arogantno, kako nas je policija selila v stanovanje, ki ni bilo vredno tega
                     imena, kako kot najboljša učenka na šoli nisem dobila štipendije, kako me niso,
                     spet kot najboljše, sprejeli na klasično gimnazijo, na kateri je nekoč poučeval
                     moj oče - kakšna ironija, da ne naštevam naprej, te stvari me niso zares
                     prizadele.</p>
                  <p>Pač pa so me prizadeli vsi dosedanji predsedniki države, pravzaprav oba
                     predsednika. Oba sta blatila spomin na mojega očeta in ga, tako rekoč, zmerjala
                     z izdajalcem svojega naroda. Ne sicer direktno, ampak če bereš njihove govore
                     natančno, je to evidentno. Kučan s svojim govorom v Kočevskem Rogu, še bolj pa
                     Drnovšek s svojim govorom v Teharjah, ko je odprl ta veličastni objekt, za
                     katerega se ne da ugotoviti, komu in čemu je namenjen. Tu je trpel in dotrpel
                     moj oče, ki so ga vsi, ki so ga poznali, njegovi dijaki, prijatelji in znanci
                     vključno z mojimi strici partizani, imeli za poštenega, pokončnega in visoko
                     moralnega človeka. Komu naj torej verjamem, komu naj torej zaupam, če ne
                     verjamem in zaupam svojemu očetu?</p>
                  <p>Prizadela me je tudi politična usmeritev moje ljube Slovenije, v kateri so si
                     dediči komunizma in preko njih mediji uzurpirali zgodovino in resnico. Sama si
                     namreč zares želim, da bi si vsi prizadevali za resnico. Ampak, žal, v
                     Sloveniji ne gre za pravo resnico, čeprav vsi govorijo o tem, ampak gre za
                     »resnico«, ki so jo v dolgih letih - desetletjih - ustvarjali s ponarejanjem
                     zgodovine in, ki jo, žal, veliko ljudi, če ne kar večina, sprejema kot suho
                     zlato. Naj končam z besedami Dušana Radoviča: »<emph>Za resnico se bore
                        slabotni, amaterji in diletanti. Na strani laži so najvitalnejši in najbolj
                        agresivni, dobro izurjeni in odlično plačani </emph>
                     <emph>profesionalci.«</emph>
                  </p>
               </div>
            </div>
            <div type="div2">
               <head>Še vedno nočejo podpisati končne bilance</head>
               <docAuthor>Justin Stanovnik</docAuthor>
               <div type="div3">
                  <p>Spoštovani gospod škof, gospod župnik in duhovniki somaševalci, odlični
                     predstavniki političnega in civilnega življenja, gospe in gospodje, dragi
                     prijatelji, ki čutite s tem krajem in ste prišli od blizu in daleč, lepo
                     pozdravljeni! V imenu Nove slovenske zaveze vam bom prebral priložnostno
                     besedilo za 18. spominsko nedeljo na Teharjah.</p>
                  <p>Vsi veste, kaj se je tukaj godilo pred šestimi desetletji. Šestdeset let je
                     dolga doba in spomin se težko reši skoznjo, ves in cel. Tudi nekaj od tega, kar
                     je bilo tukaj, se je izgubilo in ni več. Ni več vonja po smrti, ki se je ovijal
                     okoli borovcev, ki so tukaj nekdaj rastli; tudi ni več groze, ki je prihajala
                     iz vpitja in sovraštva podnevi in iz črnih noči, ki so požirale kamion za
                     kamionom zvezanih domobrancev. Vse to je imelo svoj vonj. Svoj vonj je imela
                     tudi zadnja zapu-ščenost, ki se je naselila v dušah vojakov, žena in deklet, ki
                     so kak dan ali dva preživele tukaj. Zadnja zapuščenost! Ko so v noči na 18.
                     julij 1988 Janša, Borštnar in Tasič čakali na sodbo, je z njimi vso noč bedela
                     polna frančiškanska cerkev v Ljubljani. Ti tukaj pa so bili sami, zapuščeni od
                     vseh in izdani od vseh. Samo za Boga smo takrat verjeli, da je z nami, tako
                     zelo kot mogoče potem nikoli več. A za vse te stvari samo vemo. Vemo, da so
                     bile, vonja, ki je visel nad tem krajem, pa ni več, ne tukaj, ne v nas. A je v
                     nas nekaj drugega. Čim dlje smo od tistega časa, tem bolj ga razumemo, tem bolj
                     vemo, za kaj je takrat šlo; tem bolj vemo, kakšna zgodovina je takrat tekla.
                     Danes manj čutimo, a zato več razumemo. Ko se Teharje 1945 oddaljujejo od nas
                     in jih že gledamo v perspektivi, vedno bolj razumemo, kaj nam sporočajo.
                     Sedanji ljudje sploh živimo v privilegiranem času. Zakaj je to privilegiran
                     čas? Zato, ker je na koncu velike dobe, ko je vse jasno, ko ni več nobenega
                     dvoma o tem, kaj iz česa nastane ali kaj čemu sledi. Ko je vse prešteto, vse
                     izmerjeno, vse stehtano, vse preračunano, tako v Evropi kot v Sloveniji. </p>
                  <p>Evropa.</p>
                  <p>Sedaj vemo, kaj je nastalo iz tega, kar se je začelo v Evropi pred tristo,
                     štiristo leti. Ko je Viljem Blake, eden največjih angleških pesnikov, sicer
                     nešolan človek, bral Baconovo Novo Atlantido, je v knjigo zapisal: Good nevvs
                     for Satan's kingdom - Dobre vesti za Satanovo kraljestvo. V tisti knjigi ni
                     bilo še nič tako groznega, a je pesnik zaslutil, kaj bo, ko bo tisto, kar je v
                     njej, dozorelo. To, kar je dozorelo čez sto let, je bil jakobinski upor, ki ni
                     imel s francosko revolucijo nič in je bil tako čist upor, kakor je bil tisti, o
                     katerem pripoveduje na prvih straneh Stara zveza. Čez nadaljnjih stopetdeset
                     let se je jakobinski upor ponovil v boljševiški oktobrski revoluciji, ki je
                     tudi bil čist upor in s februarsko rusko revolucijo ni imel nič. Moderna,
                     moderni čas, moderna, ki je obljubljala, da bo človeka v celoti osvobodila, se
                     je končala v protislovju, z nasiljem, za katero človeštvo še ni slišalo. Za te
                     reči mogoče nekoč nismo tako natanko vedeli, danes pa ležijo pred nami in jih
                     gledamo takorekoč v perspektivi. In pomislite. Katoliška cerkev je tristo let
                     svarila pred ekscesi moderne in vztrajala na pozicijah izvorne civilizacije,
                     zasramovana zato in prezirana, a sedaj, ko je vse jasno, tega nihče noče
                     videti. </p>
                  <p>Slovenija.</p>
                  <p>Tudi v Sloveniji je sedaj vse jasno: vse prešteto, vse izmerjeno, vse stehtano,
                     vse izračunano. Tudi mi vemo - tudi nam je bilo dokazano - kaj čemu sledi ali
                     kaj iz česa nastane. Kaj nastane, ko dozorijo besedila, ki so jih podpisali
                     Kardelj, Vidmar, Kocbek. Kaj pomeni velika svoboda: leta 1941 so zaplenili
                     narod, da so na njem lahko izvedli revolucijo, leta 1945 so zaplenili državo,
                     da so lahko potem z ljudmi</p>

                  <figure>
                     <graphic url="slike_z_67/z_67_51.png"/>
                     <head>Govori urednik Zaveze Justin Stanovnik</head>
                  </figure>

                  <figure>
                     <graphic url="slike_z_67/z_67_52.png"/>
                     <head>Teharje 2007 <name type="author">Andrej Zgonc</name></head>
                  </figure>
                  <p>poljubno ravnali, z vsemi skupaj in z vsakim posameznikom; ko so z injekcijami
                     strahu in terorja omamljali ljudi, da jih ni tako bolelo, ko so jim po vrsti
                     jemali duhovno, politično in gospodarsko samostojnost. Vemo sedaj, kaj je iz
                     česa nastalo, pa tudi s kakšnimi zločini in s kakšno lažjo.</p>
                  <p>In čudno, kakor Evropa ne dovoljuje, da bi krščanstvo vstopilo v njene temeljne
                     listine, čeprav je, kot smo rekli, postalo jasno, da samo krščanstvo lahko
                     naredi Evropo evropsko, tako tudi v Sloveniji agenti propadlega poizkusa,
                     nikakor niso pripravljeni podpisati končne bilance. Moral bi se začeti nov čas,
                     v Evropi in v Sloveniji, a mu ne dovolijo. Mogoče bo nekoč zgodovina našemu
                     času dala ime somrak kontinenta.</p>
                  <p>Kako daleč gredo te stvari, nekoliko začutite, ko listate po partizanski
                     publikaciji »Slovenski zbornik 2007« s podnaslovom »Narodno osvobodilni boj v
                     narodovem spominu«. Enainštirideset ljudi je objavilo svoja razmišljanja o neki
                     preteklosti in jih označilo »za narodov spomin«. V boljševiškem slogu so narodu
                     konfiscirali spomin in mu predpisali, kako se mora spominjati svoje
                     preteklosti. Ko odprete knjigo, se znajdete v grotesknem svetu: kakor da bi vam
                     nekdo pripovedoval, da po Ljubljani hodijo ljudje po rokah, ali da teče
                     Ljubljanica nazaj v Cankarjev Močilnik. Nič več ti ljudje ne znajo. Kam je šla
                     njihova nekdanja rafiniranost? Nekdanja umetelnost v izdelovanju laži in
                     prirejanju sveta? Samo volja ostati, je v njih še vedno enako velika. Tako
                     zapolnjujejo prostor in ga jemljejo drugim, tudi tem, ki so čakali smrti
                     tukaj.</p>
                  <p>Eden od izumov iz njihove boljševiške boljše dobe so tako imenovani vojni
                     zakoni. Saj jih poznate, zakon o vojaških grobiščih, zakon o vojnih žrtvah in
                     tako dalje. Ti zakoni so bili zamišljeni in so vodeni kot manever, kot nekakšen
                     politični by-pass, s katerim mislijo, da bodo obšli to, kar je zares važno:
                     mirovna pogodba po državljanski vojni. Če bi se posrečilo obrniti pozornost na
                     mnogo podrobnih reči, si mislijo, se bo ustvaril vtis, da se nekaj dogaja, a se
                     tistega, za kar pri celi stvari gre, še dotaknili ne bi. Za podpis pogodbe po
                     državljanski vojni bi bili potrebni namreč papirji, na katerih bi stala celotna
                     zgodba. To vedo, da morajo preprečiti, pa naj stane kar hoče. Celotna zgodba,
                     na enem papirju napisana, se ne sme slišati.</p>
                  <p>Nova Slovenska zaveza bo seveda vztrajala na tem: na podpisu mirovne pogodbe po
                     državljanski vojni. Nobenega dvoma namreč ni, da večno ne bomo mogli biti
                     razdeljen narod, kot smo sedaj - narod v stanju državljanske vojne. Nekoč bomo
                     mirovno pogodbo morali sestaviti in podpisati. To besedilo pa bo moralo biti
                     pravično. Saj vemo, mar ne, kaj ta beseda pomeni. Tako, kakor je bilo. Vse
                     kakor je bilo. Ukradena čast mora biti vrnjena. Mirovna pogodba po vojni med
                     dvema državama je morda lahko krivična, pogodba po državljanski vojni pa mora
                     biti pravična: če narod hoče biti eno.</p>

                  <figure>
                     <graphic url="slike_z_67/z_67_53.png"/>
                     <head>Teharje 2007 <name type="author">Tine Velikonja</name></head>
                  </figure>
                  <p>mora vsak dobiti, kar je njegovega. Kar naprej moramo o tem govoriti. Na kar
                     sem hotel s tem nagovorom posebej opozoriti, je to, da boj slovenskih
                     katoličanov nikakor ni bila slučajna epizoda. Njihov boj, z orožjem in kulturo,
                     je bil v fugi velike zgodovine - boj za Evropo, ki ne bo Evropa, če ne bo
                     obnovila in utrdila krščanskih temeljev. Količine, za katere smo rekli, da so
                     preštete, izmerjene in stehtane, govorijo o tem nedvoumno. Tudi svareče.</p>
                  <p>Med tem, ko je potekal ta boj, med vojno in po vojni, so na tej zemlji
                     nastajala znamenja, najprej deset in deset, potem sto in sto in nazadnje tisoč
                     in tisoč; znamenja, ki so jo naredila mučeniško. Mislim, da lahko to rečemo. Ta
                     znamenja so tej zemlji dala značaj, ki ga prej ni imela: postala je mučeniška
                     in je bila zato dvignjena nad zgodovino. Mislim, da moramo tako reči. Povejte
                     svojim otrokom in vnukom, povejte jim, da morajo po tej zemlji hodili
                     spoštljivo. Povejte jim - ne nehajte jim o tem govoriti - naj spoštujejo
                     zavezo, ki je bila tako narejena med nebom in to zemljo. Nikakor ne smemo
                     pozabiti, da je to naše jamstvo.</p>
               </div>
            </div>
            <div type="div2">
               <head>Zaključek in zahvala</head>
               <docAuthor>Marija Zgonc</docAuthor>
               <div type="div3">
                  <p>Z molitvijo in sveto mašo, s pesmijo in besedo smo počastili spomin vseh, ki
                     jih nad 60 let pogrešamo.</p>
                  <p>V imenu Nove slovenske zaveze in župnije Teharje, se zahvalim vsem, ki so
                     pripravili današnjo slovesnost in pri njej sodelovali. Iskrena hvala celjskemu
                     škofu dr. Antonu Stresu, ki nam vedno pove prave besede in vsem duhovnikom, ki
                     so z njim somaševali. Prisrčna hvala solistki Renati Klančič, župnijskemu
                     pevskemu zboru Sv. Jožefa iz Celja pod vodstvom Simona Jagra, Blažki Cedilnik
                     za njeno zgodbo in slavnostnemu govorniku prof. Justinu Stanovniku.</p>
                  <p>In hvala od srca vsem vam, ki redno prihajate v Teharje in se morda preko leta
                     tu ustavite, pomolite, prižgete svečo, ali samo tiho obstojite pred strašno
                     teharsko resnico.</p>
                  <p>Zapojmo pesem »Moja domovina« v pozdrav in slovo tistim, zaradi katerih se
                     srečujemo v Teharjah.</p>
               </div>
            </div>
         </div>
         <div type="div1">
            <head>Iz arhiva Zaveze</head>
            <div type="div2">
               <head>Dopisovanje med Šerkom in Javornikom (3) </head>
               <docAuthor>Ivanka Kozlevčar</docAuthor>
               <div type="div3" subtype="intro">
                  <p>V ta sklop so zajeta pisma iz Javornikovega tržaškega obdobja, tako smo
                     preskočili pisma iz rimskega obdobja, ki je trajalo od poletja 1946 nekako do
                     konca 1947. Prvo pismo iz Rima bratoma Šerko ima datum 20. 7. 1946, zadnje pa
                     25. 8. 1947. Rimska pisma izražajo negotovost, kaj se bo zgodilo z begunci,
                     poročajo tudi že o organiziranem preseljevanju zlasti v Argentino in polna so
                     nejevolje nad slovenskimi voditelji, ki da malo ali nič ne storijo za slovensko
                     samostojnost in da se zlasti Miha Krek oklepa jugoslovanstva in se distancira
                     od domobranstva, Javornik je v Rimu imel službo nekakšnega redarja ali čuvaja v
                     okviru pomožnih enot zavezniške vojske, ker pa teh po uveljavitvi mirovne
                     pogodbe niso več potrebovali, je izgubil službo. Bal se je tudi, da bi ga
                     vrnili v Jugoslavijo, ker je obstajal seznam oseb, ki jim je to grozilo, zato
                     se je želel kam umakniti in je šel k Šerkovim v Pallanzo ob Lago Maggiore, nato
                     na Tirolsko in končno po posredovanju prijateljev, zlasti Šerkovega bratranca
                     Edvarda /Pogačnika/, v Trst. Trst mu je s tedaj še neurejenim statusom prišel
                     prav in počutil se je kolikor toliko varno.</p>
                  <p>V Trstu je sprva mislil, da bo urejeval list Domovina, glasilo Slovenske
                     demokratske zveze, v katerega je v začetku tudi veliko pisal vendar s tem ni
                     bilo nič. Zaradi znanja jezikov je dobil službo pri zavezniški upravi, ki ga je
                     dala na razpolago radiu. Bil je blizu domovine in na voljo je imel tuje
                     časopisje, tako da je lahko pisal aktualne politične komentarje za radio, ki so
                     jih z zanimanjem poslušali tudi v Sloveniji Političnemu dogajanju ob resoluciji
                     Informbiroja, priključitvi Trsta Italiji in madžarski vstaji je posvetil mnogo
                     prostora tudi v svojih pismih. Pisma, ki so jih dobivali izseljenci v Argentini
                     so pogosto krožila med njimi ali pa se brala vsaj v odlomkih pri njiliovih
                     srečanjih, zlasti ob nedeljah po maši. Vsak glas iz domovine, tako o domačih
                     ljudeh in seveda tudi o političnih razmerah, so željno poslušali. Kljub temu da
                     so si organizirali svoje skupnosti s šolami, cerkvami in družabnimi prostori in
                     si tudi našli vsak svoj prostor pod argentinskim soncem, so vendarle v mislih
                     še živeli doma. Še v devetdesetih letih mi je Jože Ziherl v Buenos Afresu
                     rekel: »Ko zvečer molim in obsedim sam, se moje misli ne mudijo pri mojih
                     otrocih ampak potujejo po Polici od hiše do hiše in se ustavljajo pri ljudeh,
                     ki še živijo ali pa jih ni več, in pri vsem, kar smo skupnega doživeli. Nikoli
                     ne bi mogel izraziti bolečine, da nisem mogel biti ob zadnji uri pri svojih
                     starših in jih spremiti k zadnjemu počitku. Če ne bi imeli tukaj te svoje
                     cerkvice in srečevanj, bi zboleli od domotožja.« In vendar je bil to mož, ki je
                     bil že od otroštva navajen težkega življenja. Z bolečino so čakali da se bo v
                     domovini kaj spremenilo in se jim bo odprla. Iz vsega tega lahko razumemo, da
                     Javornikova pisma niso bila le privatne narave, ampak so zlasti politične
                     komentarje neposredno prebirali tudi drugi ali pa so jim bili kako drugače
                     posredovani. Pisma so zanimiva tudi zaradi prikazovanja razmer v Trstu, kjer
                     zaradi političnih delitev ni prišlo do enotnega nastopa Slovencev in je bilo
                     zamujenih več ugodnih priložnosti. Nad ljudmi je prežala Ozna, ki si je na
                     različne načine prizadevala zaplesti ljudi v svoje mreže in jih s tem
                     zlomiti.</p>
                  <p>Poleg pisanja političnih komentarjev je za radio tudi mnogo prevajal in
                     prirejal druga besedila pa tudi pisal izvirne prispevke, tako da mu ni ostalo
                     dosti časa za večja izvirna dela. Pisal je krajše stvari v Mladiko in Meddobje
                     in si delal načrte, ki pa jih zaradi prezaposlenosti ni mogel uresničiti. Ob
                     odhodu iz Trsta je imel, kakor sam pravi, dva zaboja različnih besedil, v
                     glavnem za radio, za katera tudi v Ameriki ni imel časa, da bi kaj naredil iz
                     njih. Za sedemdesetletnico mu je uspelo pripraviti le novo razširjeno izdajo
                     knjige Pero in čas.</p>
                  <p>Po priključitvi Trsta Italiji in prenehanju zavezniške uprave je izgubil
                     službo, pri radiu je delal le še pogodbeno, vendar mu dela in zaslužka ni
                     manjkalo, ni pa imel časa za lastno ustvarjaiye.Tako se zgodilo tudi mnogim
                     drugim, ki niso imeli urejenega državljanstva in so morali začeti razmišljati o
                     zaposlitvi drugod. V tem času je k njemu prišla iz Slovenije po spletu
                     okoliščin žena z otroki, tako da si je po dolgem času zopet uredil dom. Rad bi
                     ostal blizu Slovenije ali vsaj v Evropi vendar kaže, da to ni bilo mogoče, zato
                     je odšel v emigracijo v ZDA. Ustalil se je v Washingtonu, kjer je imel zahtevno
                     službo prevajalca in vodiča funkcionarjev iz Slovenije in Jugoslavije. Na
                     potovanjih z njimi si je naredil 15 knjig zapiskov, kot sam pravi v pismih iz
                     Washingtona, ki pa jih tudi ni mogel nikoli uporabiti. Leta 1974 je šel v
                     pokoj, čez dve leti pa je že zbolel za rakom. Po prvi operaciji je dobro
                     okreval, nekdanje energije pa zaradi bolezni, pa tudi starosti ni imel več.
                     Neizmerno garanje ga je utrudilo.</p>
                  <p>Prvo Javornikovo pismo iz Trsta ima datum 23. julij 1948. zadnje pa 30. junij
                     1958. Pisana so na tankem kopirnem papirju, ime na koncu je v rokopisu. To kaže
                     na to, da je tipkal v več izvodih in da si je kopije verjetno shranil. Tem
                     pismom je priključeno tudi pismo iz Washingtona, napisano Edvardu Pogačniku, ki
                     nekoliko osvetljuje njegove začetne težave in delo v Ameriki pa tudi družinske
                     razmere, zlasti hčerino bolezen.</p>
                  <p>Šerkovi so se izselili v Južno Ameriko, v Argentino. Franci se je kot inženir
                     kemije zaposlil v Paragvaju in najel v Puerto Pinscu hišico za mater, da bi kaj
                     prislužil za njihov skupni cilj: nov lesni obrat, s katerim bi nadaljevali
                     svojo družinsko tradicijo. Temu so posvetili vse svoje moči. Njihov znanec
                     Sotelšek je imel strica v Salti in Franci je upal, da mu bo ugladil pot do
                     žage. Začel je v Estanciji Vieji 200 km od Salte, pri čemer mu je največ
                     pomagal Mihelič iz Slovenj Gradca, v Salti pa si je kasneje kupil skromen dom,
                     v katerem je kasneje v glavnem prebivala mati, ko sta s Francijem prišla k
                     Danielu. Oba brata pa sta večino časa živela daleč stran v gozdu na skavtski
                     način, kot je poročal Franci konec tedna pa posvečala materi.</p>
                  <p>V teh garaških letih nista imela ne časa in skoraj ne možnosti, da bi si
                     uredila družinsko življenje. Ko je kazalo, da njihovo podjetje že trdno stoji
                     in bi si lahko malo oddahnila, je prišla bolezen in januarja 1978 je umrl
                     Franci za rakom. Daniel je ostal sam z vso odgovornostjo za podjetje in skrbjo
                     za ostarelo in bolno mater, ki je tudi kmalu po tem umrla.</p>
                  <p>V pismih Šerkovih se nam kaže podoba slovenske podjetniške družine, ki si je z
                     lastnim delom iz ljubezni do svoje dejavnosti in notranje potrebe po
                     ustvarjanju prizadevala v skoraj nemogočih razmerah ustvariti to, kar ji je
                     bilo v domovini krivično odvzeto. Ob tem so si vzeli vendarle še čas za
                     kvalitetne knjige, razmišljanje in prisrčne medsebojne odnose. Zavedali so se
                     na primer Javornikove ustvarjalnosti in potrebe, da nekdo o vsem tem dogajanju
                     tudi kaj kvalitetnega napiše. Svojega daru za pisanje zaradi drugega dela nista
                     mogla razviti, čeprav ga njihova pisma kažejo. Nehote človek pomisli kako bi v
                     domovini tedaj in zmeraj potrebovali take ustvarjalne ljudi in kako pomembno bi
                     bilo, da bi take osveščene družine ohranili. Revolucija jim ni vzela samo
                     premoženja, saj bi se zaradi svoje ustvarjalnosti vsak lahko preživljal, pač pa
                     jih je izruvala iz zemlje in sredine, v kateri so trdno rasli in ohranjali
                     družinsko izročilo. Zaradi posebnih okoliščin si tudi niso mogli ustvariti
                     družin.</p>
                  <p>S tem zaključujemo objavljanje dopisovanja med Javornikom in Šerkovimi ker je
                     njihovo dopisovanje v Javornikovem washingtonskem obdobju v glavnem zajeto že v
                     prvem sklopu objavljenih pisem. Našim bralcem so pisma razkrivala njihovo
                     življenje in delo, misel in trud za lastno eksistenco, pa tudi za usodo
                     Slovenije, kolikor je bilo v njihovi moči. Mislili so na samostojno Slovenijo v
                     času, ko se o čem takem v Sloveniji ni smelo in tudi ne hotelo ne ob koncu
                     vojne in tudi pozneje ne. Taka Slovenija ne bi mogla graditi na revolucionarnem
                     razkolu. Ni mogoče prezreti dejstva, da so bili v emigraciji na osamosvojitev
                     pripravljeni in da so zanjo naredili vse, kar je bilo mogoče, pa če jim
                     Slovenija to hoče priznati ali ne.</p>
               </div>
               <div type="div3">
                  <p>Draga Dano in Franci! Trst, 23. jul. 1948</p>
                  <p>Zdaj je pol leta, kar smo se ločili, ter poldrugi mesec, kar sem dobil prvo
                     Francijevo pismo. Da nisem prej pisal, je v začetku bil vzrok ta, da sem ob
                     ločitvi nekam čutil, da ste tudi Vi podlegli govoricam /.../ o meni. Potem je
                     prišla še štorija z izključitvijo gorečnikov s transporta, ki so jo seveda tudi
                     pripisali meni, dasi sem zanjo izvedel šele čez mesec dni na Tirolskem. Da mi v
                     takem trenutku in v položaju, v katerih sem zaradi Titovih zahtev tedaj bil, ni
                     bilo vseeno, da kdo od Vas vsaj za trenutek verjame, da sem komunist, si lahko
                     mislite. Zato sem sklenil, da bom pretrgal vse zveze s komer koli, ki
                     brezpogojno ne verjame v mojo poštenost, dokler ne bo čas vsega postavil v
                     pravo luč.</p>
                  <p>Ta mesec, kar sem tu v Trstu, me je pa v glavnem oviralo delo. Ves čas nisem
                     pisal nikamor drugam kakor Agni.</p>
                  <p>Po vrnitvi v Rim sem točno izvedel, zakaj se policija zanima zame. Po
                     uveljavitvi mirovne pogodbe je Jugoslavija takoj predložila seznam ljudi, ki bi
                     jih Italija po določilih pogodbe morala izročiti. Na tem seznamu sem bil tudi
                     jaz. Italijani sami, so mi dejali, nimajo namena kogar koli iskati in izročati.
                     Če jih pa poslaništvo opozori na človeka in pokaže, kje stanuje, morajo po
                     uradni dolžnosti priti spraševat. Mene so iskali, pa me niso dobili, in so
                     sporočili ambasadi »risulto essere partito«. Zanje je bila stvar opravljena.
                     Rekli so pa, da je verjetno, da se bodo morali še zanimati zame, ker je vidnih
                     Slovencev v Rimu tako malo, da mene OZNA ne bo izpustila iz vida in bo kar
                     naprej drezala. Zato je pametneje, če se umaknem. Zahtevali so tudi Kreka
                        /<emph>Miha Kreka</emph>/ itd.</p>
                  <p>Iskali so podatke o meni tudi na Colliju, kaj sem, kako sem itd. Tam Dolšina in
                     drugi seveda niso dejali, da sem komunist, pač pa so me označili za Krekovega
                     nasprotnika. Krek je pa uradni vodja nekomunističnih Slovencev. Kdor je proti
                     njemu, je seveda komunist - kakor se je ta gonja začela že v Bagnoliju. Te
                     intrige ni bilo težko izpodbiti. Videl sem pa, da v Rimu ni več moči
                     obstati.</p>
                  <p>Ko sem bil že iz Rima, od koder sem težko šel, je Intermarij, ki ga vodi bivši
                     predsednik estonske republike g. Lozoraitis, interveniral zame na notranjem
                     ministrstvu in dobil tam zagotovilo, da se lahko vrnem in da ne bom imel
                     nobenih težav. Vendar sem se bil tedaj že odločil za Trst. /…/ Od mojih
                     zoprnikovjih je tedaj sicer večina pobegnila v Argentino, ker so, kakor zmeraj,
                     položaj popolnoma napačno presojali ter se dali begati Krekovim defetističnim
                     napovedim.</p>
                  <p>Ko sem šel iz Rima, sem pisal Edvardu /<emph>Šerkovemu bratrancu</emph>/, da
                     službo sprejmem in naj mi pošlje uradni poziv, da bom lahko šel v Trst. Po tem
                     pismu mi je on poslal nujno vabilo, naj se odločim, ali sprejmem ali ne. Ko pa
                     je dobil moje pismo, so nastopile razne zapreke. Še danes ne vem točno, zakaj.
                     Zdi se mi, da so razni jugoslovenarji, ki so na radiu in okoli Edvarda, moža
                     zaplašili, da bo sebi pokvaril šanse, če bo mene spravil v službo. Spet stari
                     strah in zavist, kakor na vsak korak, kjer se pokažem.</p>
                  <p>Čakal sem 3 tedne pri Mimi /<emph>sestra Mimi Javomik</emph>/, da pride
                     dovoljenje, pa ga seveda ni bilo. Potem sem šel na Tirolsko k Žebotovi
                        /<emph>Ciril Žebot</emph>/ tašči in tam visel mesec dni, preko velike noči.
                     Ludvik je medtem delal z vso paro za dovoljenje, a se je vleklo in vleklo.
                     Potem sem šel v Udine, prepričan, da mi dovoljenje prineso tja. Namesto tega me
                     je čakala Marta in me peljala v Gorico, kjer so skomandirali streho in zavetje,
                     da nisem vedel, ali sem tič ali miš. Tam sem čakal ves april in obupal, da bom
                     mogel v Trst. Ilegalno nisem maral, legalno ni bilo mogoče.</p>
                  <p>Ko sem se že odpravil, da grem nazaj na Tirolsko, magari za hlapca, zakaj prav
                     tedaj so mi usahnili vsi viri, delati pa nisem mogel, ker sem imel svoje stvari
                     razmetane po vsej Italiji, pa vdere neki večer v mojo sobo v Gorici Miloš
                     Kravanja. Bolj bi bil pričakoval Krekovega duha kakor njega. Bila sva brž
                     zmenjena: on je v ameriški obveščevalni službi in dokaj važen človek. Bil je
                     vesel, da mi lahko pomaga. Vzel je podatke in čez dva dni sem imel pravilno,
                     dasi napak polno dovoljenje za Trst, kamor sem prijadral 29. aprila.</p>
                  <p>Tu sem se spet znašel v stari družbi in moram reči, po vsem tistem, kar sem
                     februarja, marca in aprila prestal duševno in sicer, kakor riba v vodi. V nekaj
                     dneh sem bil spet »in gamba«, bolj kakor kdaj prej. Staro tovarištvo med ekipo
                     Slovenskega doma se je izkazalo za kos vsem preizkušnjam, in to v oprijemljivi
                     obliki. Od tedaj, kar se družbe in razpoloženja tiče, živim tako zadovoljno in
                     veselo kakor že vso emigracijo ne. Gotovo tudi vse okolje in razpoloženje
                     pomaga, da delam kakor vol in mi vedno zmanjkuje časa.</p>
                  <p>S službo tukaj ni bilo nič. Edvard mi je zrihtal priložnostno delo na radiu.
                     Sestavljam doma tiskovne preglede. Prebirati moram veliko tujih listov. Moj
                     stari žurnalistični nos in sreča mi pomagata, da je skoraj vsak drugi pregled
                     majhna senzacija. Tudi velikih je bilo te tri mesece že dokaj, med njimi ena
                     takoj v začetku, ko sem nekaj po nekem francoskem tedniku, nekaj pa zaradi
                     svojega poznanja ljudi in položaja prvi - in menda edini - podal resnična
                     ozadja procesa /<emph>Dachauski procesi 1948, 1949</emph>/ proti Diehlu /
                        <emph>Branko Diehl</emph>/ in tovarišem. Stvar je povzel tudi italijanski
                     radio in nekateri listi, med njimi Oggi. Jaz seveda od tega nisem nič imel, ker
                     se moram v takih rečeh zmeraj skriti za firmo kakega tujega lista. Potem gre
                     lahko vse v eter in na ono stran, kjer te vsakodnevne tiskovne preglede
                     poslušajo, kakor so nekdaj London. Pišem lahko vse, kar se mi zdi, samo da
                     navedem vir. In res sekam po Titu in komunistih in Sovjetih tako kakor v
                     najboljših časih Slovenskega doma. V začetku sem se malo kamufliral, a sem
                     kmalu videl, da je tu v Trstu njihova obveščevalna služba na psu. Mesec dni po
                     prihodu sem srečal /<emph>Vladimirja</emph>/ Bartola / <emph>avtorja
                        Alamuta</emph>/, ki nosi brado in je bil do zadnjega debela živina v rdeči
                     soseski. Niti on ni vedel, da sem tu. Zdaj ko so v popolnem razkolu in divjem
                     boju sami med seboj, pa človek sploh živi in dela, ko da bi ne bilo nič. Če bi
                     bilo delo še tako plačano, kakor je zanimivo in zadoščenja polno, potem bi bil
                     na konju.</p>
                  <p>Edvard se je kljub vsemu do mene lepo izkazal. Da se te mesece ni bolj pobrigal
                     za službo, so krivi nameni, ki jih ima glede mene z Demokracijo. Tam je precej
                     vse na psu, nesistematično in nestrokovno. Zdaj bodo tiskarno preselili v Trst,
                     potem me Edvard obeta tam narediti za človeka s približno enako vlogo, kakor
                     sem jo imel pri Slovenskem domu. Seveda je treba delati previdno, ker je
                     zavistnikov in konkurentov, do hudiča malenkostnih, tudi tukaj dosti. Pri
                     ljudeh, ki so me poznali samo po klerikalni obrekovalni fami, sem razbil že
                     dosti predsodkov in se vpeljal, kamor sem se hotel.</p>
                  <p>Dela in nalog je tu ogromno, ljudi pa nič. Zato garamo na vseh koncih in
                     krajih: od cerkvenega pevskega zbora pri Sv. Antonu do ljudskih iger na radiu.
                     Tu je bilo vse tako prekvašeno po komunizmu in frattellanzi, da je vsak korak,
                     ki ga slovenski inteligent naredi, nacionalno delo. Celo če greš v gostilno na
                     Kras in tam zapoješ, da ljudje vidijo, da reakcija ni kaka divja žival, si
                     nekaj naredil. Če bi vsa inteligenca tukaj delala toliko, kakor dela naša
                     gruča, tako vsestransko in brez strankarske ozkosti, bi v dveh letih lahko
                     tržaško ozemlje docela prekvasili. Ludvik /<emph>Ludvik Klakočer</emph>/, ki je
                     po svojih mojstrskih tečajih angleščine po radiu najbolj popularna slovenska
                     osebnost v vsej Tržaški državi in izven nje, ima med Slovenci, Amerikanci in
                     Italijani večji ugled kakor vsi ostali skupaj. Res da dela noč in dan, in to
                     najbolj nemogoče reči, ima pa on in mi vsi od tega tudi zadoščenje. Spet imaš
                     enkrat občutek, da nisi tujec, marveč nekje doma. Ljudje so sila družabni in
                     dobri, vse drugače kakor naši leskovci, samo prav se jim moraš približati,
                     zlasti družabno. Mi - Ludvik, Ivo /<emph>Ivo Bergant</emph>/, France
                        /<emph>France Zupan</emph>/, Martin Globočnik, ki se ga morda spomniš iz
                     Ricciona, in jaz - smo postali sloviti tudi po krokarskih junaštvih, ki so
                     včasih res udarniška, a imajo poleg heca še drug smisel. Naša družba je tako
                     iskana, kakor zlepa katera ne. Skratka, za zdaj nam je tukaj dobro biti v
                     vsakem oziru, zato se bova z Ludvikom zelo premislila, če bi sploh kam šla iz
                     Evrope, pa naj bi to bilo tudi v Združene države.</p>
                  <p>Edino materialno se še otepam, a dosti zato, ker ne maram nikjer prositi. Zame
                     mi ni toliko kakor za moje doma, kjer je zmeraj slabše in hujše. Od tu lahko
                     pošljemo preko Kopra 10-kilogramske pakete česarkoli, a žal sem do zdaj zmogel
                     samo štiri. Vital /<emph>Javornikov svak Vital Vodušek</emph>/ me je spet
                     pozabil./…/ Nič hudega! Ne bo dolgo, ko bo boljše. Možnosti za zvezo z
                     Ljubljano je tu dokaj: za denar, za pošto, celo to pošiljam mimo cenzure.
                     Zvečer oddam, zjutraj je v Ljubljani.</p>
                  <p>Omembe vredni politični dogodki v tem času, kar nismo bili v zvezi, so
                     naslednji.</p>
                  <p>Bitenčev proces. Krekovci skušajo /<emph>Mirka</emph>/ Bitenca prikazati kot
                     heroja. Če ne bi bil mož svoje zmote plačal z glavo / <emph>obsojen na smrt
                        junija 1946</emph>/, bi si ga ne obotavljal imenovati bedaka. On, Krekov
                     vojni minister, je bil tako nepočakan in tako v strahu, da ga bo kateri drugi
                     »vojskovodja« zasenčil, da je sam šel na teren in sam opravljal kurirske in
                     druge posle, ki so bili sicer naloga navadnih prostakov. A to je miselnost
                     Krekovega kroga, da ne sme k stvari nihče drug kakor oni, da bodo oni poželi
                     vso slavo in vse sadove.</p>
                  <p>Jaz sem ves proces natančno poslušal po radiu. Bitenc se je držal sramotno.
                     Domobrance, katerih poveljnik je bil in za katerih usodo je delno tudi on
                     odgovoren, je v začetku procesa proglasil za kolaboracionislično vojsko.
                     Priznal je vse, celo dosti več, kakor so od njega zahtevali. Razodel je vsa
                     ozadja klerikalne politike med vojno, zvrgel vso odgovornost za kolaboracijo na
                     SLS in povedal tisto, kar smo itak mi vsi vedeli, a je Krekov krog odgovornost
                     za vse zvračal na nas. Priznal je tudi, da je tistih 18 angleških in ameriških
                     letalcev bilo izročenih Nemcem z njegovo vednostjo in odgovornostjo. Če se
                     spomniš, koliko gonje in laži je bilo zaradi tega proti meni in listu, boš
                     videl, kako podli so bili ti ljudje. Še novembra 1946 so me v Rimu pri moji
                     komandi denuncirali zaradi tega. Toliko pošten je Bitenc bil, da ni krivde za
                     to pri razpravi skušal valiti na nikogar drugega /…/.</p>
                  <p>Druga stvar je proces proti /<emph>Branku</emph>/ Diehlu, inž. Borisu Kranjcu,
                     inž. Stepišniku, Ozvaldu in drugim. To je bil prvi Titov odgovor na pritisk iz
                     Moskve. Vsa ta skupina je pripadala pravim stalinistom in zastopnikom
                     internacionalistične, moskovske linije v jugoslovanskem komunizmu. Njena
                     voditelja sta bila Hebrang in Žujevič. Sovjeti so že februarja letos sklenili,
                     da bodo Tita likvidirali. Zvabiti so ga hoteli iz Jugoslavije in ga ubiti, ker
                     je hodil v zunanji politiki svoja pota in hotel postati evropski Stalin.
                     Namesto Tita, Kardelja in sedanjih oblastnikov naj bi bila v Jugoslaviji
                     prevzela oblast skupina pravih stalinovcev, ki bi bili v vsem do kraja poslušni
                     Sovjetom. Ozvald, Diehl in drugi so bili v trojnem škripcu. Po eni strani so
                     Tito in njegovi vedeli, da so vsi ti ljudje v Dachauu po nalogu partije
                     sodelovali z gestapom in morili nekomuniste. Po drugi strani so to vedeli
                     Sovjeti, ki so jim grozili, da jih razkrinkajo, če ne bodo poslušali njih. Po
                     tretji strani pa so dokumente o tem imeli v rokah Zavezniki, ki so tudi grozili
                     z razkrinkanjem, če ne bodo vohunili zanje. Ko je Tito videl, da mu Sovjeti s
                     pomočjo teh kreatur pripravljajo padec, je prehitel in Sovjete in Zaveznike ter
                     dal vso to skupino, ki naj bi ga bila po zapovedi Moskve likvidirala, obsoditi
                     in postreliti. Hebrang in Žujevič sta ostala sama, nakar je lahko obračunal z
                     njima. Proces je kričeče razkrinkal nemoralo komunizma, njegove metode in
                     njegovo brezobzirno uničevanje političnih nasprotnikov. Roka usode je v tem, da
                     so najhujši in najzvestejši slovenski komunisti dobili plačilo od tiste roke,
                     ki jih je v zločin poslala, zakaj Tito je bil že leta 1937 sekretar Centralnega
                     komiteja Komunistične partije Jugoslavije. V ugodnem trenutku bo ameriška
                     obveščevalna služba, ki ima v rokah te dokumente, lahko z njimi umazala tudi
                     njega in vse druge. Zdaj jim to ne kaže, ker je Tito karta v njihovi politiki
                     proti Sovjetom.</p>
                  <p>Titovo izobčenje in kriza v vzhodnem bloku. To stvar sem, mislim, od vseh
                     Slovencev najbolj pozorno zasledoval. Potek krize, vzroki, morebitne posledice,
                     mednarodni in slovenski zaključki iz nje bodo podrobneje popisani v prihodnjih
                     številkah Demokracije.</p>
                  <p>Na kratko je stvar naslednja. Do preloma v svetovnem komunizmu in v vzhodnem
                     bloku je prišlo zaradi Titove megalomanije, ki je vzbujala Stalinovo
                     ljubosumnost. Tito je hotel biti ne le absoluten, nikomur podložen gospodar
                     Jugoslavije, marveč se je bavil še z večjimi načrti. Hotel je najprej z
                     Bolgarijo in Albanijo ter morebitno komunistično Grčijo skleniti balkansko
                     federacijo, kateri bi sledila srednjeevropsko-balkanska sovjetska zveza. Zato
                     se ni maral niti v zunanji politiki niti v vojaških vprašanjih niti pri
                     izvajanju socializma docela podrediti Sovjetom. Če bi se Titovi načrti
                     uresničili, bi se težišče in vodstvo svetovnega komunizma iz Moskve preneslo na
                     Zahod. Sovjeti pa gledajo v mednarodnem komunizmu samo orodje svojega, ruskega
                     imperializma. Če bi se osnovala še druga sovjetska, neruska država, bi prej ali
                     slej po logiki vsakega imperializma postala tekmec in sovražnik sovjetske
                     Rusije. Tito je računal, da bo ta trenutek prišel s Stalinovo smrtjo. Tedaj bi
                     on bil v svetovnem komunizmu najbolj popularna osebnost. Zato je svojo osebno
                     propagando pognal do absurda.</p>
                  <p>Komunizem v Jugoslaviji je Tito izvajal, kakor je njemu kazalo. Ne prenasilno
                     in prenaglo, da ne bi vzbudil prehudega ljudskega odpora. Zaradi tega ni maral
                     kolektivizirati kmetijstva. Gospodarska kriza, ki je v Jugoslaviji že podobna
                     kaosu, ga je silila, da je trkal na vrata pri Ameriki. Sovjeti so samo jemali,
                     dali niso nič. Če bi hotel izvesti industrializacijo dežele, bi mu pri tem
                     mogla pomagati samo Amerika. Zato bi bil silno rad skozi kaka postranska vrata
                     zlezel v Marshallov načrt. Amerikanci so mu seveda apetit vzbujali na vse
                     načine, ker so vedeli, da gre Titu za obstanek njegovega režima./…/</p>
                  <p>Z vsem tem se je Tito seveda izneveril pravemu komunizmu - stalinizmu, čigar
                     glavna oznaka je popolna predanost imperialističnim interesom sovjetske Rusije.
                     Stalin je to prepozno opazil in prepozno začel v jugoslovanski partiji
                     organizirati svoje oprode pod vodstvom Hebranga in Žujeviča, da bi likvidirali
                     Tita in Jugoslavijo spet docela udinjali sovjetskim ciljem, a to ni govora, da
                     bi se mož s Stalinom poravnal, če hoče obdržati glavo.</p>
                  <p>Sam, brez ameriške gospodarske, politične in vojaške pomoči, seveda ne bi mogel
                     Sovjetom dolgo kljubovati. Amerika pa mu trajne pomoči ne bo dala brezpogojno,
                     to je brez postopne uvedbe demokratičnih svoboščin v Jugoslaviji. Ker gre USA
                     za tem, da dobe novo bazo proti Sovjetom, še bolj pomaknjeno na vzhod, kakor pa
                     je Italija, ga bodo verjetno pustili, da bo še nekaj časa z njihovo pomočjo
                     zganjal svojo zvrst komunizma ter igral vlogo nekakega vzhodnega Franka. Služil
                     jim bo že s tem, da ne bo aktivno s Sovjeti. Prej ali slej pa bo razvoj v
                     Evropi tudi Jugoslavijo privedel tja, kjer jo hoče imeti Amerika in mi vsi - v
                     demokracijo in svobodo. Če bo Tito priden, si utegne rešiti glavo. Usoda mu je
                     pa pisana. Naj pride enkrat samo do kolikor toliko svobodnih volitev, pa sta on
                     in komunizem likvidirana čez noč. /…/</p>
                  <p>S to krizo sta jugoslovanski in svetovni komunizem dobila nepopravljiv udarec,
                     čigar usodne posledice se bodo videle šele čez čas. Padel je mitos, da je Tito
                     nepremagljiv, ker za njim stoje Sovjeti. Sovjeti stoje samo za tistim, ki služi
                     njim in njihovemu imperializmu, dokler jim to kaže. Padel je mitos, da so
                     Sovjeti vsemogočni - če se jim pa lahko izneveri in uide iz jarma država, o
                     kateri smo vsi vedeli, da oni v njej vedre in oblače. Padel je dalje mitos, da
                     je svetovni komunizem pod vodstvom moskovske kurije granitno enoten ideološki
                     in politični sklop - ko pa lahko odpade od moskovske vere ena cela partija.
                     Komunizem je zdaj dosegel tisto stopnjo, ko se bo zaradi svoje številčne
                     ogromnosti začel sam razkrajati.</p>
                  <p>Titov primer je zamajal ves satelitski tabor. Vsi samo čakajo, če bo njemu
                     uspelo ali ne. Če mu bo, se bodo odpadi množili in Evropa bo naglo doživela
                     prerod, in sicer brez vojne./…/</p>
                  <p>To je bil eden tistih nepredvidenih dogodkov, na katere obrtni politiki nikdar
                     ne računajo, ki so pa v razvoju sveta bolj odločilni kakor pa razni logični
                     razvojni sistemi. Zdaj se je pokazalo, da je bilo mrzlično organiziranje
                     izselitve naših ljudi iz Evrope, zlasti inteligence, prenaglo in škodljivo. V
                     primeru kake nagle spremembe, ki ni izključena, ne bomo imeli blizu domovine
                     nobenega organiziranega jedra, ki bi se moglo hitro vrniti ter poseči v
                     dogodke. /…/</p>
                  <p>Kaj pomeni Titovo izobčenje za komunizem, kaže razdor, ki je nastal v tržaškem
                     komunizmu. Laški komunisti so se pokazali najprej Lahe in so šli s svojo
                     partijo. Danes udrihajo čez Tita in razmere v Jugoslaviji hujše kakor reakcija.
                     Slovenski del je prve dni tudi potegnil s Kominformom. Potem so prišle
                     represalije, zakaj ves tržaški komunizem in njegove apostole je plačevala
                     Jugoslavija. In tako so se razcepile vse njegove ustanove: Partija, Centralni
                     komitet, UAIS, OF ter se med sabo žro, da nič drugega ne vidijo. Primorski
                     dnevnik se je opredelil za Tita. Lavoratore za Kominform. Ljudje sami so
                     zbegani, od česar bi lahko ob spretni propagandi in izkoriščanju položaja
                     pridobili antikomunisti. Strah pred komunisti je v veliki meri izginil in tako
                     se je zgodilo, da je Demokratska zveza /<emph>Slovenska demokratska zveza,
                        ustanovljena 1947, povezovala sprva liberalne in katol. usmerjene skupnosti
                        v boju za pravice Slovencev</emph>/ prvo nedeljo julija lahko imela prvi
                     javni shod, ki si ga komunisti niso upali niti z besedo motiti. Mesec dni
                     poprej bi bilo kaj takega nemogoče./…/</p>
                  <p>Ne vem, kako na te dogodke reagirajo tam doli pri Vas. Mislim, da je marsikomu
                     žal, da je tako hitel. Rudu /<emph>pisatelj, publicist Ruda Jurčec</emph>/ sem
                     na prvo pismo že lani pred božičem odgovoril, pa se ni nič več oglasil. Ne vem,
                     kaj dela. Tistih njegovih »cajteng« smo pa sem dobili tudi eno samo številko.
                     Reci, naj se kaj oglasi, potem se mu bom pa tudi jaz. Pa pozdravi ga, kakor
                     tudi vse druge znance, razen Baraga, /…/</p>
                  <p>O Kreku v USA ni dosti slišati, razen tega, da je stopil v uredništvo Ameriške
                     domovine /<emph>izhajala od 1808 v Clevelandu</emph>/, ki je zdaj logično še
                     slabša, kakor je bila prej./…/</p>
                  <p>Kraljev /<emph>jugosl. kralj Peter II.</emph> / obisk v USA se je končal s
                     fiaskom. Amerikanci so ga poklicali tja, da bi spravil begunske Srbe in Hrvate,
                     ker bi radi imeli neko enotno jugoslovansko begunsko predstavništvo, za vsak
                     slučaj. Toda ne eni ne drugi niso marali odnehati. Največ, kar so Srbi
                     koncedirali, je vidovdanska centralistična ustava, ki je že prvo Jugoslavijo
                     pokopavala od 1921 dalje. Mislim, da so Amerikanci čez kraljevsko jugoslovansko
                     rešitev naredili zdaj križ. Kralj je potem ostentativno obiskoval samo Srbe in
                     srbske ustanove ter se dal v vseh poročilih imenovati srbski, ne jugoslovanski
                     kralj./…/</p>
                  <p>Kar se mojega prizadevanja za v USA tiče, je zdaj, ko sem dobil affidavit, vsa
                     zadeva na konzulatu. Ne bom posebno pospeševal, dasi me oče sili in drugi tudi.
                     Zelo me je presenetila novica, da so nekrekovci imeli pred časom sestanek glede
                     ustanovitve dveh listov. Enega bi urejal Ludvik - angleškega, drugega jaz -
                     slovenskega. Sklenili so. da naju čim prej dobijo tja. Edini, ki se je uprl
                     temu. da bi karkoli naredili zame. da pridem v USA , je bil Žebot / <emph>Ciril
                        Žebot</emph>/. Zdaj imam o njem končno in neizpodbitno sodbo. Tako sva si
                     vsaj na čistem in na jasnem.</p>
                  <p>Kako kaj Vi? Ali shajate? Kakšne skrbi ima gospa zdaj, ko ni ne Ozne ne mene,
                     da bi Vama stregli po življenju? Franci / <emph>ing. Franci Šerko. Danielov
                        brat</emph>/ je že v džungli, kakor pravi Edvard. Meni se kar zdi, da ste
                     šli malo prezgodaj tja dol. Zdaj se je odprla Kanada in poročila od tam so
                     sijajna./…/</p>
                  <p>Za danes sem napisal za silo, če ne bo poštnina prehuda. Zdaj že tri dni pišem
                     sama pisma, da sem duševno in žepno docela izčrpan. Odslej bom odgovoril na
                     vsako Vajino pismo, in sicer takoj.</p>
                  <p>Drugače pa ostanemo, kakor smo bili. Oglasite se kmalu, da bom zvedel kaj
                     novega o zlati deželi. In pozdravljeni</p>
                  <p>Vaš Mirko</p>
               </div>
               <div type="div3">
                  <p>Dragi Dano in oba ostala! Trst, 10. sept. 1948</p>
                  <p>Tvoje pismo je prišlo 6. septembra in danes Ti kljub vsej stiski za čas že
                     odgovarjam. /…/ Glede vsega tistega, kar doslej ni bilo jasno, velja tudi zame,
                     kar si napisal Ti: da ostanemo, kar smo bili! Moraš pa razumeti moje
                     razpoloženje zadnje dni v Bagnoliju, zlasti pa potem v Rimu in na ostalem
                     beganju po Italiji, ko sem vsak dan zvedel za kakšno novo grozodejstvo, ki da
                     sem ga zagrešil, in novice o tem so letele bliskovito na vse strani. /…/Tu se
                     je navdušenje za odhod kamor koli zelo poleglo. Vsi dobivajo pozive, a nihče ne
                     mara iti, vsaj v Argentino ne./… / Slovenski IRO je zdaj ves tukaj: Falež,
                     Leskovar, Hribar, Felicijan. Postavajo in se gredo gospodo in »boljše ljudi«
                     pod pretvezo, da imajo naročeno, ne se z »begunci«, to je z nami, družiti -
                     razen kadar jim je dolgčas ali kadar bi radi prišli do kakih novih žensk. Ko
                     smo bili v Rimu vsi reveži, smo bili kolegi, zdaj bi se radi šli nekaj drugega.
                     Blazno krokajo in zapravljajo, a drugače ni bilo moči z njimi imeti niti enega
                     poštenega razgovora v treh mesecih. Nisem mislil, da bodo izgubili smisel za
                     vse, brž ko bodo prišli do začasnega koritca, ki bo trajalo kdo ve do kdaj. Če
                     bo za njihovo nehanje zvedel Prešeren / <emph>p. dr. Anton Prešeren, jezuit ali
                        msgr. Jože Prešeren, duhovnik v Trstu ?</emph>/, ki jim je do tega pomagal,
                     ne vem, kaj bo. /…/</p>
                  <p>Moj položaj je tukaj zdaj - če ne pride kaj vmes - na tem, da bo postal
                     materialno odličen. Ko sem prišel sem, sta se zame zavzemala samo Edvard /
                        <emph>Pogačnik Edvard, Danielov bratranec</emph>/ in Ludvik
                        /<emph>Klakočer</emph>/. Edvard je imel hude boje, da mi je na radiu
                     preskrbel vsaj minimum zaslužka. Povsod sem naletel na silen strah, kaj bo, če
                     pridem jaz kam zraven. V tem so bili enaki, liberalci in klerikalci. Vsepovsod
                     intrige, denunciacije, obrekovanja. Jaz se nisem nič branil, marveč samo delal.
                     Pri Demokraciji so odgovorne ljudi, ki so v začetku bili navdušeni, da bi jim
                     list zrihtal, /<emph>Boris</emph>/ Sancin in Drnovšek, tako napihnili, da so
                     pristali le na docela brezimno in slabo plačano delo. Edvard se je povsod boril
                     zame kot lev, po drugi strani sem si utiral pot sam z delom in osebnimi
                     zvezami. Najprej so pametni ljudje videli, da nisem zverina, potem so začeli
                     ceniti delo in nazadnje spoznali, da prav za prav brez mene ne gre. Pred
                     štirinajstimi dnevi je bilo vse zelo dreking. Edvard se je na radiu sprl z
                     ravnateljem, ki je ameriško-italijanski Jud in se je hotel vtikati v vsako
                     malenkost. Dal se je zaradi tega prestaviti k Marshallovemu načrtu in je
                     kazalo, da pojdem tudi jaz od anten proč. Oni Amerikanecje pa vedel, kako in
                     kaj delam, nekateri pošteni ljudje so mu povedali, da bo brez mene delo težko
                     šlo in da bo trpela kvaliteta - in prav zdajle me je mož klical k sebi ter me
                     vprašal, če bi bil pripravljen sprejeti službo na radiu, ker hoče imeti tukaj
                     prave časnikarje in sposobne ljudi. Do srede bo ta stvar odločena in upam da
                     pozitivno. Pred tremi dnevi so me pa klicali k Demokraciji ter me po nekem
                     posredniku vprašali, če bi bil pripravljen sprejeti vodstvo lista pod pogoji,
                     ki jih bom sam določil, ker vidijo, da bo vse vrag vzel, če ne bom poprijel
                     jaz,/…/</p>
                  <p>Pri vsem tem sem dosti delal ter poleg vsega pripravil tudi precej izčrpno snov
                     za novo docela literarno knjigo v stilu Srečanj /<emph>Srečanja z nepoznanimi,
                        1934</emph>/. samo iz motivov po letu 1945. Če mi rata vse, kar mislim, jo
                     bom založil sam. tiskati jo bom pa dal na Koroškem, kjer je tisk smešno poceni.
                     /…/</p>
                  <p>V politiki gredo stvari naprej približno tako, kakor sem zadnjič pisal. Spor
                     med Titom in Sovjeti se širi in dela razdor pri vseh satelitih. Sovjete je Tito
                     povsem presenetil, da jim ne kaže drugega, kakor opletati po vodi. Delajo pa
                     silno napako in vsi drugi tudi, če mislijo, da se bo njim na ljubo v
                     Jugoslaviji kdo upiral proti Titu. Da so Zahodnjaki prepričani, da bo mož
                     prisiljen kreniti na njihovo stran, kaže pomoč, ki mu jo dajejo. V Trstu je
                     zdaj toliko ladij s petrolejem za Jugoslavijo, da morajo včasih po ves dan
                     čakati pred pristaniščem, ker je v njem vse zasedeno. A že pri drugi pošiljatvi
                     je moral Tito dati neke politične garancije Angležem.</p>
                  <p>Pred 14 dnevi je Bebler /<emph>Aleš</emph> / v Ljubljani sprejel angleškega in
                     ameriškega poslanika ter vprašal, kakšno stališče bi zavzeli Anglija in
                     Amerika, če bi Sovjeti sami ali s pomočjo svojih podložnikov vojaško nastopili
                     proti Jugoslaviji. Kaj sta mu odgovorila, seveda niso povedali, pač pa je takoj
                     nato ameriški poslanik odpotoval v Washington poročat o »izidu podonavske
                     konference«./…/ Glede Titove opredelitve se bo marsikaj razjasnilo ob zasedanju
                     Združenih narodov v Parizu, kjer bo jugoslovansko zastopstvo gotovo vodil
                     Kardelj, ki je že leta 1946, ko je končala svoje delo Unrra, mislil na to, da
                     se bo treba zaradi razmer preleviti ter se zakamuflirati z demokracijo. Zdaj je
                     Tito to težavno nalogo zaupal njemu. /…/</p>
                  <p>Ne vem, če sem Ti v prvem pismu omenil svoje domneve glede velikega procesa
                     proti ustašem v Zagrebu, kjer so obsodili na smrt celo vrsto vodilnih ljudi,
                     med njimi Paveličevega namestnika Kavrana. Meni se je zdelo, da so te Hrvate
                     pomagali spraviti Ozni v roke kraljevski avanturisti. Zdaj vse kaže, da je bilo
                     res tako. Ustaši so delali v sporazumu z njimi, kraljevci so pa prevzeli
                     nalogo, da bodo po svojih zvezah z Amerikanci tukaj spravljali ljudi čez mejo.
                     In res so to delali, a tako, da je ostalo na svobodi - pod kontrolo Ozne - samo
                     prvih pet, vse druge skupine so pa že na meji prijeli. Tisti kraljevski človek,
                     ki je tu v Trstu držal radijsko zvezo s Hrvatsko, naj bi bil zaupnik Ozne ali
                     pa vsaj, da je njega vlekla Ozna za nos, da se je po radiu dogovarjal namesto z
                     ustaši z Ozno. Mož je takoj ob začetku procesa izginil iz Trsta. /…/</p>
                  <p>Tukaj na Tržaškem razni Srbi in oficirji precej švindlajo. Imajo tukaj tisto
                     slovito Ravnogorsko postajo, ki smatra za glavno nalogo, da pljuje na
                     domobrance. Zaradi tega je doma v Sloveniji silna jeza. Poleg tega tiskajo na
                     Koroškem Matjažev glas ter ga pošiljajo na razne naslove - kot da je tukaj to
                     kaj važno. /…/</p>
                  <p>Mi nameravamo za novo leto tukaj izdati zbornik v obliki Kroga /<emph>Krog
                        1933, zbornik mladih, bolj levo usmerjenih sodelavcev Dom in sveta</emph>/,
                     dasi bo imel tudi politično vsebino. Upamo, da bo vzbudil veliko prahu, a bo
                     zelo zanimiv. Prinašal naj bi pregled in zglede slovenske kulturne tvornosti v
                     svobodnem svetu od 1945 dalje, izhajajoč iz misli, da samo tisti, ki smo zunaj,
                     pravilno in logično nadaljujemo slovensko kulturno tradicijo. /…/</p>
                  <p>Drugega za danes ne vem povedati. Najbrž sem kaj pozabil, pa drugič. Odgovori
                     mi čim prej, pa tudi Franci naj se oglasi, da bom vedel, koliko tigrov je že
                     podrl. Vsi skupaj lepo pozdravljeni - in znanci tudi!</p>
                  <p>Vaš Mirko</p>
               </div>
               <div type="div3">
                  <p>Dragi Franci! Trst, 5. nov. 1948</p>
                  <p>Tvoje pismo od 22. avg., ki mi ga je že napovedal Dano, je prišlo šele pred
                     dobrimi desetimi dnevi. Nekdo je prečrtal pripombo »Por avion« in so ga očitno
                     kegljali čez ocean po pešpoti. /…/</p>
                  <p>Pišeš na moč zanimivo in s stilom, da je mene ob njem zaradi sedanje prisiljene
                     stvarnosti sram, vsebina pa vzbuja v meni staro domotožje po svobodi,
                     breznačrtnosti in prigodah. Življenje je vse usode postavilo na glavo: Ti se
                     greš zdaj nekega Maughama ali napol Kiplinga, jaz pa stojim z obema nogama in
                     včasih tudi s celo glavo v vseh mogočih stvarnostih, za katere si se sicer
                     pripravljal Ti. /…/</p>
                  <p>Da se vrnem k Tvojemu pismu - na moč je ugajalo tudi vsem drugim, katerim sem
                     bral odlomke iz njega. Mislim, da ne boš zameril, če ga bom kdaj kje objavil,
                     kadar bomo pisali, kod vse žive in rumene naše gore listi …</p>
                  <p>Prav te dni mi je pisal Rajko Ložar s Koroškega, da so Mohorjevo družbo v
                     Celovcu prevzeli mlajši ljudje, ki mislijo poleg knjig izdajati tudi mesečnik
                     za ljudsko kulturo, nekakšno izboljšano Mladiko. Začela bi izhajati z novim
                     letom. Mene prosijo, da bi tukaj organiziral sodelovanje in morda tudi prodajo.
                     S tem bo zamašena pomembna vrzel. Politične liste imamo (Ameriška domovina,
                     Svobodna Slovenija, Demokracija), verske tudi (Slovenski Primorec), za otroke
                     je Pastirček, manjka samo literarno-kulturna revija, ki bo zaradi razmer seveda
                     morala biti na malce nižji ravni, pa nič zato.</p>
                  <p>Moj zunanji položaj tukaj še vedno ni definltiven. Zdaj imam v rokah vse uradne
                     obljube za radio, kjer me ne morejo več pogrešati. To mi je glavno, ker ima
                     človek potem povsem drugačen pravni položaj, dobro plačo / <emph>v začetku
                        50.000 lir. plus nadure in družinske doklade</emph>/ in pa ker je
                     slovenskemu radiu v Trstu namenjena v bodoče, kakor zdaj vse kaže, pomembna
                     vloga./…/</p>
                  <p>Položaj tukaj je zadnje mesece zanimiv. Razdor v Kominformu je tržaški
                     komunizem in frattellanzo, na kateri je vsa sleparija temeljila, povsem razbil.
                     /…/</p>
                  <p>Med nekomunističnimi pristaši Titovega tabora, ki so bili v OF in njenih
                     organizacijah iz nacionalne zaslepljenosti in ker so v titovstvu videli
                     poroštvo, da bo Trst prišel v Jugoslavijo, je veliko razočaranje. Zlasti
                     inteligenca je uvidela ves bluff in zdaj stoji v praznem. Dobil jo bo tisti, ki
                     bo znal trenutek izkoristiti. Za Demokratsko zvezo bi lahko bil to čas velikih
                     uspehov, ko se ne bi nekomunistične sile, v glavnem po krivdi klerikalcev vseh
                     vrst, od KA /<emph>Katoliške akcije</emph>/ do Stražarjev, izčrpavale v tihem
                     medsebojnem boju. Tu imamo razen zunanje politične organizacije že vse
                     dvotirno: liberalci Prosvetno Matico, klerikalci Slovensko krščansko socialno
                     zvezo, dvojno študentovsko, dvojno dobrodelno, dvojno delavsko organizacijo. In
                     kaj še vse bo!</p>
                  <p>Ko sem jaz prišel sem, sem sklenil, da pri tej cepitvi ne bom sodeloval in sem
                     to tudi povsod povedal. Isto stališče ima vsa naša ožja družba in ga pametni
                     ljudje tudi razumejo. Seveda je ogenj v strehi, če to odkrito poveš. Toda od te
                     neumestne cepitve, ki so jo zanesli sem nestrpni ljubljanski oblasti željni
                     duhovni s Prešernom mlajšim na čelu, bodo imeli korist samo komunisti. In pa
                     Lahi seveda, ki so danes v Trstu kljub vsemu strankarstvu složni proti
                     Slovencem in po svojem nastopanju izraziti fašisti, ki enodušno odobravajo vse,
                     kar je fašizem Slovencem naredil. /…/ Skratka, stari svet se ni iz vsega hudega
                     nič naučil. Mene ne bodo omajali, zlasti ker vidim, da so pametni ljudje vsega
                     tega siti.</p>
                  <p>Rdeči so doma v Sloveniji in tukaj zelo nesigurni. Iščejo stikov z nami, kar se
                     prej ni nikoli zgodilo. V gostilni Pri treh rožah, ki smo jo odkrili in
                     popularizirali mi, je že toliko prebežnikov, da je kar neprijetno. Primorski
                     dnevnik je npr. naše učitelje pred laškimi napadi ob začetku šolskega leta
                     branil tako, kot da so njegovi. Po imenu že niso titovci napadli nikogar
                     najmanj pol leta. Njihova obveščevalna služba in vohunjenje za belimi je povsem
                     odpovedalo. Begunce zdaj prosijo, naj ostanejo tukaj. Usluge za na ono stran ti
                     je danes pripravljen delati vsakdo. Begunska inteligenca, zlasti učiteljstvo,
                     si je pridobila velik ugled.</p>
                  <p>Doma v Sloveniji so prepričani, da bo zaradi Titovega upora prišlo do delitve
                     Jugoslavije. Če bodo vkorakali Rusi, bodo tudi Amerikanci, pravijo, ter zasedli
                     Slovenijo in Hrvatsko. Če bi tako daleč prišlo, je stvar tudi verjetna. Zaradi
                     tega se je v Sloveniji začel očitno kazati nekak nacionalistični separatizem,
                     da je sam notranji minister ter poglavar Ozne /<emph>Boris</emph>/ Kraigher
                     moral na zadnji seji plenuma OF pozvati na boj proti njemu. /…/ Drži tudi, da
                     se prvotne politične skupine v OF na tihem spet samostojno organizirajo. Če bo
                     razvoj zaradi pritiska od zunaj - ker na poravnavo med Titom in Moskvo ni
                     misliti, vsaj kakor zdaj kaže ne - privedel tako daleč, da bi morali razpisati
                     kolikor toliko svobodne volitve, napovedujejo, da bi pri njih nastopile:
                     Komunistična partija, krščanskosocialistična stranka, socialisti in liberalci.
                     /…/</p>
                  <p>Sicer pa doma manjka prav vsega. Kar pošljem, se mi zahvaljujejo. Zadnjič sem
                     nekje zastonj dobil škatlico žebljičkov in sem jih dal v paket zaradi teže, pa
                     sem s tem nevidenim čudom naredil veliko veselje. Zdaj so odpravili carino na
                     vse pakete, ki pridejo iz tujine, in lahko pošiljaš, kar hočeš, novo, staro,
                     samo tobaka ne. /…/</p>
                  <p>Lahko da sem kako stvar dvakrat napisal, to se pravi, da sem jo že pisal, a
                     bosta že razumela, da nimam kartoteke v glavi. Slavec je odpotoval v Argentino,
                     a če bi mu bil jaz prej pisal, bi ne bil šel. Hafner tudi gre, če že ni šel,
                     Dolenc pa ostane, ker pravi kakor mi: Fortes fortuna adiuvat. In v tem znamenju
                     Vas vse skupaj pozdravljam, pa piši kaj kmalu.</p>
                  <p>Vaš Mirko</p>
               </div>
               <div type="div3">
                  <p>Dragi Franci! Trst, 15. maja 1949</p>
                  <p>Meseci teko, ne da bi se oglasil kateremu koli od Vas, kakor sem že stokrat
                     sklenil, da se bom. Zdaj so me že sanje začele opozarjati na to, da imam v
                     buenosaireški in paragvajski džungli prijatelje, ki jim je kljub vsemu le
                     drugače kakor meni sredi Evrope. Vzroki za molk so različni: obilno delo in z
                     njim zvezan razbit čas; sto motenj vseh vrst, ki jih prinaša tržaško življenje:
                     lenobnost kot naravna posledica dejstva, da po tolikem beganju in negotovosti
                     spet stojim nekje v človeškem življenju, in ne manj jeza in nezaupljivost, ki
                     sta se me polotili ob novici, kaj vse počenjajo razni politični capini z mojimi
                     pismi, ki jih tako ali tako dobijo v roke. Že prej sem od nekaterih dvoživk, ki
                     se tu v Trstu sučejo okoli mene, slišal namigovanja, da »krogi« vedo vse, kaj
                     pisarim po svetu. Potrdilo mi je dal pa Ruda v enem svojih pisem, ki mi je
                     zadevo pojasnil. Ne pišem sicer ničesar, kar bi ne govoril in povedal vsakomur,
                     ki se ga tiče; toda, kdo ve, v kakšni obliki in priredbi moja pisma
                     razmnožujejo in širijo po vseh kontinentih. /…/</p>
                  <p>Do prihoda v Rim je bila pot navzdol, polna udarcev, krivic, poniževanja in
                     nevarnosti. Potem se je začelo vračanje - počasno in težavno - na tisti
                     moralni, človeški in materialni položaj, s katerega so me danes štiri leta
                     vrgli dogodki in ljudje. Zdaj se začenja pot naprej - v javnem, umetnostnem in
                     družabnem oziru. Mene lahko tolčejo samo, če me ni zraven. Kadar sem nekje, v
                     pravi in odločujoči sredini, kjer se ljudje merijo po delu, sposobnosti,
                     borbenosti in osebnih človeških kvalitetah, me ne more potolči nihče. Leto dni
                     bivanja in boja za uveljavljanje v Trstu mi je to prepričanje in vero potrdilo.
                     Tudi tu ni bilo lahko. Pomagal mi ni nihče razen Edvarda, ki mi je odprl majhna
                     vratca do tlake, s katero sem se začel afirmirati - počasi, potrpežljivo, brez
                     zahtev in brez poudarjanja samega sebe. Proti meni je bilo vse, iz strahu
                     seveda. Najprej so me skušali onemogočiti klerikalci; potem ko sem začel
                     postajati na radiu in pri Demokraciji neobhodno potreben, pa liberalci, ki so
                     se pokazali še bolj nestrpne in podlo intrigantske kakor prvi. Jaz sem se
                     branil samo z delom in neizprosno odkritostjo. Ko so me po prvem zaslišanju pri
                     FSS - kar čaka vsakogar, ki pride v kako zavezniško službo tukaj - svinjsko
                     denuncirali kot izdajalsko in kolaboracionistično pošast, sem v poldrugourni
                     razpravi, kjer sem do pičice odkrito povedal vse, kar sem delal od leta 1931
                     dalje, oficirja, ki me je zasliševal, frapiral tako, da mi je dejal, da takega
                     človeka še ni imel pred sabo. Ko mi je rekel, če vem, da me Tito zahteva kot
                     vojnega zločinca, sem dejal, da vem, in ga vprašal, ali se njemu ne bi zdelo
                     čudno in sumljivo, če bi spričo mojega dela bilo drugače. Ko sem šel od njega,
                     mi je dejal, da bo storil vse, kar je v njegovi moči, da ostanem pri radiu.
                     /…/</p>
                  <p>Na velikonočni torek je Krščanskosocialna zveza priredila večer novejše
                     slovenske književnosti, na katerem sem recitiral po tolikem času tudi jaz.
                     Občinstva je bilo nekaj sto, kar je za slovenski Trst rekord. Sprva mi je bila
                     reč čez glavo, a ko sem začel brati in sem čutil, kako ljudje zadržujejo dih,
                     sem bil zadovoljen. Mislim, da še nikdar v življenju nisem imel z nobenim
                     občinstvom tako živega stika kakor tukaj. Reči moram tudi, da sem dobro bral,
                     ker se zadnje čase na radiu precej bavim s to umetnostjo. /…/</p>
                  <p>Ker je prejšnji partizanski radijski pevski zbor na lepem odpovedal
                     sodelovanje, je Ludvik na hitro sestavil novega, pri katerem pomagamo vsi, tudi
                     če ima kdo samo pol glasu. Za prvi koncert smo mogli pripraviti samo šest
                     kratkih pesmi, pa sem moral jaz program razširiti tako, da sem pesmi povezal z
                     liričnim kramljanjem, ki ga je ob spremljavi klavirja recitiral / <emph>prof.
                        Jože</emph>/ Peterlin. Koncert v taki, literarni, obliki je bil za Trst in
                     za drugod novost. Vse kaže, da sem tisto liriko - dasi v naglici in z veliko
                     nejevoljo - napisal tako ganljivo, da je joj. Še basi pri zboru so imeli solzne
                     oči, ljudje pri aparatih pa menda sploh, kakor pričajo pisma, ki jih dobiva
                     postaja. /…/ Politika gre tisto pot, katero mora iti. Tito mora riniti vedno
                     bolj na Zahod, ki ga bo še precej časa brezpogojno podpiral, in sicer iz dveh
                     razlogov. Prvič zato, da ne gre nazaj k Sovjetom, drugič pa, ker lahko edino on
                     drži Jugoslavijo na vajetih, da ne razpade. Zahodnjakom je za zdaj to še zelo
                     važno. Po drugi strani pa v emigrantskem političnem gnoju ne vidijo nobenega
                     jamstva, zaradi katerega bi se veljalo nasloniti na te ljudi. Kreku so zdaj
                     zapovedali, naj sestavi slovensko emigrantsko vodstvo, in sicer iz
                     predstavnikov vseh skupin, da ga bodo vsi priznavali. Kaj bo mož naredil, ne
                     vem. Dvomim pa, da bi kaj takega hotel, saj je celo svoje najzvestejše oprode
                     poslal po vsem svetu, da mu ne bi bili konkurentje pri slavi in koritcu, ki ga
                     upa dobiti od Karadžordževičev. Nekaj mora za stvarjo biti, kajti pred tremi
                     meseci so amerikanski obveščevalci tukaj na različnih straneh zbirali podatke o
                     političnih skupinah v slovenski emigraciji, o njihovi številčni moči, o
                     sposobnosti vidnejših ljudi in podobno. Mi se tu na Kreka in vse druge
                     požvižgamo, dokler ne bomo videli kakih dejstev, ter delamo svoje. Upam, da bo
                     kmalu od tega tudi kaj videti. Jaz vidim ves rezultat štiriletne politike od
                     Boga poslanih voditeljev v dejstvu, da smo zaradi osebne nesposobnosti in
                     nestrpnosti raznih ljudi ta leta zamudili in nismo znali vnovčiti velikanskih
                     moralnih šans, kijih imamo v svojem protikomunističnem boju. Toda če razni
                     ljudje in skupine še danes ne vidijo druge potrebe, kot da domobrance
                     Amerikancem predstavljajo kot izdajalce in zločince, potem veš, kako je z našo
                     politično pametjo. /…/ Tu Trstu se je do najslabših skrajnosti razvnel stari
                     politični boj med liberalci in klerikalci in z njim gonja proti beguncem, ko da
                     bi domačini brez nas na katerem koli področju sploh migniti mogli. Zdaj bodo tu
                     volitve in vidijo, da so vsaj dve leti spali ter se šli razne nepomembne
                     neumnosti, namesto da bi izkoristili priliko, ki je nastala po razdoru med
                     Titom in Sovjeti. Demokratska in Krščanskosocialna zveza gresta zdaj skupno na
                     volitve, toda kaj, ko nista politična organizacija in propaganda niti v zametku
                     izvedeni. Izkušenj s pravim političnim delom nimajo domačini nobenih, ambicije
                     pa neskončne. /…/</p>
                  <p>Slovenci se bodo zaradi razbitosti pri volitvah precej slabo odrezali, mislim
                     nekomunistične Slovence. Upajmo, da bo to dober nauk za bodoče. Mi smo že kdaj
                     spoznali, da je tukaj treba samo enega: delati prav od začetka, zakaj ne moreš
                     si misliti, kako je komunizem to v bistvu dobro, a politično neumno ljudstvo
                     naredil še bolj neumno. Doživljaš reči, da ti gredo lasje pokonci. Najbolj
                     kominformistična vas, ki je enega svojega duhovnika ubila, drugega pregnala, ti
                     gre vsa z vihrajočimi banderi za procesijo. V Trstu so se kominformistične in
                     litovske ženske prišle pritoževat, da niso kandidatne liste Demokratske zveze
                     dali podpisati tudi njim. Ljudje so od fašizma in komunizma oplašeni tako, da
                     se vsega boje in se ne upajo za nič odločiti. Najrajši bi šli volit vse
                     stranke, da se ne bi nikomur zamerili. Narodna zavest je bolj instinktivna in
                     jo je treba sproti, vsak dan dražiti. Če prideš k Subanu, ki je najlepša
                     tržaška, ne samo slovenska gostilna, boš dobil nešteto družb, ki bodo pele
                     slovenske melodije z italijanskim besedilom. Meni so šli kar lasje pokonci, ko
                     sem prvič slišal Sinoči je pela in Terezinko po laško. Potem malo popraskaš, pa
                     vidiš, da so sami Slovenci. Če vidijo, da lepo oblečen človek govori ali poje
                     po slovensko, se skorajžijo še oni in postanejo takoj ginjeni. /…/</p>
                  <p>Ne zamerite, če pišem brez repa in glave. Če bi živel v Vaši džungli, bi pa
                     najbrž bil bolj zbran in bolj poetičen. Pred Vašimi pismi meje kar sram in ob
                     prvi priliki bom iz njih naredil lep podlistek. Na vsak način pa Franciju in
                     mamici zabičujem, da morata pisati vsaj dnevnik, če ne romanov. Iz tega Vašega
                     čudnega pionirstva bi se dala narediti čudovita knjiga. In če bi bilo treba
                     kdaj iti od tukaj, ne vem, če se ne bi zapodil še jaz tja dol. /…/</p>
                  <p>Sicer bom pa zaključil, ker se začenja sobota popoldne in me čakajo hude
                     stvari. Prepričani bodite, da se Vas bom pri teranu spomnil nocoj in še kdaj.
                     Vsi skupaj lepo pozdravljeni.</p>
                  <p>Vaš stari Mirko</p>
               </div>
               <div type="div3">
                  <p>Dragi Mirko! 24. 8. 1949</p>
                  <p>Tvoje pismo, menda še iz maja, smo pred davnim časom prejeli in medtem sem tudi
                     izvedel od Ruda /<emph>Ruda Jurčec</emph>/, da se jeziš, ko ne dobiš odgovora.
                     Pa ne bodi hud, ko sam veš, kako je s to stvarjo in smo tudi mi že večkrat
                     čakali po mesece in mesece Tvojih pisem, dasiravno si Ti v Evropi in še v
                     Trstu, kjer imate bolj razgibano življenje in več materiala za pisanje. /…/</p>
                  <p>Že tri mesece je minilo, odkar sem se preselil od Barage /<emph>Srečko
                        Baraga</emph>/, s katerim sva se skregala, in sicer radi tega, ker sem mu
                     dejal, da ne zna nemško. To mi je tako zameril, da nisva več govorila, če sva
                     pa po sili razmer morala, meje pričel vikati. /…/Po nasvetu Jožeta Burje sem se
                     preselil k Mikoličevim (bili so v Riccionu in se jih gotovo še spominjaš) ter
                     živim z gospo. Mileno, sodnikom Černičem, Češnovarjem (uradnik pri OUZD) in
                     mladim dr. Pezdircem v majhni luštkani vilici v okolici Buenos Airesa. Sicer
                     sem pa tega babilonskega mesta sit do grla in se ga ne morem in ne morem
                     rešiti. Enkrat me je le fratalo, sem imel pa do sedaj srečo, da sem se v celem
                     življenju tako malo stiskal med zidovjem in tlačil asfalt. Rečem pa Ti, da je
                     to mesto nekaj obupnega, morje majhnih najbolj neokusnih bajt in se moram
                     voziti po celo uro daleč z vlakom, da zopet vidim travo in sem in tja kak
                     evkalipt. S pravim delom še vedno nisem pričel in tu je moja največja smola.
                     Sotelšek se šele sedaj odpravlja na pot in mi tovori še ostali stroj, ki sva ga
                     pustila bog ve zakaj lansko leto v Intri. Čakati sem moral na Sotelška in na
                     mašino, ker sem vezan na enega in na drugega. Na mašino zato, ker jo mislim
                     prodati in tako priti do denarja, na Sotelška pa radi njegovega strica v Salti,
                     ki nam bo ugladil pot in mogoče tudi z denarjem pomagal postaviti zopet žago,
                     ki sedaj počiva v nekem tukajšnjem magazinu. Pri vsem tem pa mineva čas in z
                     grozo se spomnim, da sem že 17 mesecev v Argentini. Sicer bi lahko pričel
                     rezati v raznih kompanijah, po večini judovskih, pa se jih silno bojim, ker mi
                     je ona Devetakova še preveč v spominu. Na vso srečo Franci dobro služi, tako da
                     vsi trije lepo živimo in smo tudi že poplačali vse dolgove (300.000 Lit), ki
                     smo jih naredili v Italiji. Mamica je še vedno pri njem v Paragvaju. Imata lepo
                     majhno hišico z vrtom, indijanskega hlapca in indijansko deklo, najlepšo solato
                     in zelje v celem Puerto Pinscu in Franci si nabavlja celo najmodernejši flobert
                     iz USA, tako da bo kmalu tako kakor nekoč v Cerknici, če bi bila fabrika in
                     onih par 100.000 ha last družine Šerko, seveda. Ker mora imeti mamica večne
                     skrbi, ima sedaj te, da nisem tudi jaz v Paragvaju, pa saj jo poznaš in veš, da
                     če ne bi skrbela, ne bi bila zdrava. V ostalem ji gre pa, hvala Bogu, dobro in
                     katera begunska gospa se more sedaj ponašati s hlapcem in deklo. /…/</p>
                  <p>Družim se z malo ljudi in v svojo družbo lahko štejem le šaljivca Burjo /
                        <emph>Jože Burja</emph>/, Rudo z ženo, Hafnerja, Staneta Zupana in mogoče še
                     Jožeta Kesslerja, ki je revež. Ema ga je namreč spodila iz hiše, kjer ima
                     oštarijo, in sedaj si je zbil na vrtu leseno bajto, kjer živi z družino in
                     taščo. Stane je bil v pričetku delavec v tekstilni fabriki, potem mizar, sedaj
                     pa uradnik zopet v tekstilni. Burja je mizarski vajenec že ves čas, Hafner pa
                     po 6-mesečnem čakanju prodajalec v neki nemški foto trgovini. Od vseh, ki so po
                     službah, se je Gertel najbolje odrezal, je nekaj takega kot Franci v isti
                     stroki, le da ima boljšo plačo. Milijonar ni še nihče in še dolgo ne bo, tudi
                     oni ne. ki so že pričeli na svoje.</p>
                  <p>Za domače politične brkljarije se kakor vedno tudi sedaj ne menim mnogo in Ti o
                     tem, kar bi Te najbolj zanimalo, ne vem mnogo poročati. Klerikalci gonijo
                     naprej svoje Društvo Slovencev, organizirajo nakup zemlje /<emph>stavbne
                        parcele</emph>/, prirejajo kar naprej razna romanja in pobožnosti vseh sort.
                     Liberalci pripravljajo svoj list, pa zaenkrat še nimajo denarja. V oktobru
                     pride nemara škof, ki bo imel birmo. Tinetovo /<emph>Tine Debeljak</emph>/ Črno
                     mašo si nemara že dobil v roke. Če ne bi bilo Barinih / <emph>slikarka Bara
                        Remec</emph>/ zmazkov, bi bila vredna še več. Ob izidu te knjige so
                     priredili žalno slovesnost za domobrance, ki jo je Miloš Stare pričel z grozno
                     polomljenim govorom. Imamo dve igralski družini, ki pridno igrata, videl nisem
                     še nobene igre. Stari Škulj je kot opozicija Društvu začel izdajati listič in
                     ima založbo Slovenska beseda. /…/</p>
                  <p>Ljubi moj, ne špeglaj se po meni in piši kaj kmalu, osebne stvari in take, ki
                     niso za javnost, pa napiši posebej, ker zanimanje za Tvoja pisma je veliko,
                     tako jih pa ne morem vsakemu pokazati. Pozdravi po Trstu vse naokoli ter bodi
                     sam najlepše pozdravljen od Tvojega</p>
                  <p>D. Š., Pacifico Rodriguez 441, Villa Ballester FC. Mitre, Buenos Aires,
                     Argentina</p>
               </div>
               <div type="div3">
                  <p>Dragi Mirko! 10. 1. 1951</p>
                  <p>Skoraj verjeti ne morem, da nisi pisal že menda leto in pol. Če Te ne bi Edvard
                     v svojih pismih včasih omenjal, bi dvomil, če še živiš. Ni to najlepše od Tebe,
                     marsikaj smo skupaj preživeli, dobrega in slabega, in nekaj bomo še, če Bog da.
                     Zadnji sem pisal jaz, če boš molčal tudi sedaj, ne bom poizkusil več.</p>
                  <p>Potekajo že tri leta, kar smo se v Bagnoliju poslovili. Bog sam ve, kam čas
                     beži in kje so ta tri leta. Nemara starejši ko si, hitreje teče čas ali se pa
                     že vsega tako navadiš, da se ti ne zdi nobena stvar več nova in v enoličnosti
                     čas hitro mineva. Že eno leto delam in pripravljam žago, za katero imam že
                     prostor in zagotovljeno delo. Našel sem človeka, ki ima mnogo lesa in premalo
                     pameti, da bi si sam postavil žago. Še ta mesec nameravam naložiti vse železje,
                     ki ga je medtem ratalo že nad 20 ton, in vse skupaj pretovoriti na sever v
                     predgorje Andov, 40 km od železnice ln ljudi, v kraj, ki ga imenujejo Estancia
                     Vieja in ki ga na karti ne najdeš. Vas, kjer živi Franci, je velemesto napram
                     kraju, kjer bom jaz oz. obadva, ko bodo prvi fičniki, ki jih bo dala žaga, v
                     žepu. Estancierjeva hiša, almacen /<emph>oštarija s trgovino</emph>/, še ena
                     bajta, naša žaga y nada mas, pač pa je v gozdu, ki vse skupaj obdaja, polno
                     afen, pum in vsemogoče zverjadi teh krajev. Zaslužek se obeta dober in to je
                     vse v Ameriki. Ker ni v teh krajih elektrike, sem moral kupiti staro
                     lokomobiloza 110HP, ki je nekoč mlatila in lomastila po rodovitni zemlji
                     argentinski, katero so pa zdaj nadomestile nove kanadske mašine, ki žanjejo in
                     mlatijo obenem in za seboj puščajo le polne žaklje žita. Rečem Ti, prava Črna
                     Susi iz /<emph>romana</emph>/ Mati skrb /<emph>Hermana Sitdermann, Mati
                        skrb</emph>/, ki si jo Ti predstavil milemu narodu našemu. Tako glej bomo
                     imeli v emigraciji pravo fabriko z ravfnikom v istem smislu besede, kakor so
                     rekli žagam tam, kjer smo mi doma. Včasih se malo zamislim nad vso stvarjo in
                     se mi zdi, da sem hudlrjevo korajžen; če vse skupaj izpeljem - dobro, zelo
                     dobro, če ne, bo pa že kako, saj je še vedno bilo, kakor si Ti včasih rekel. Za
                     tri leta / <emph>za to dobo sem privezan na Estancio Viejo</emph>/ sem
                     pritegnil v skupno delo še Mikoliča iz Slovenj Gradca, ki je dal nekaj denarja
                     in precej dela, dočim sva lastnika vsega skupaj le midva s Francijem. Estancia
                     Vieja leži okoli 200 km od Salte, ki je lepo mestece in kjer mislim dobiti
                     stanovanje za mamico /<emph>seveda potem ko bo žaga že kaj vrgla</emph>/ in za
                     naju s Francijem, kolikor ne bova na žagi. Kakor že rečeno, so izgledi prav
                     dobri in drži figo, da bi se nam kaj ne pofedlalo, povsod je nastavljenih sto
                     tavžent zank in le ena je dovolj, da se ti zadrgne. Vse skupaj pa nas je stalo
                     mnogo dela, mnogo žrtev in marsičemu smo se morali odpovedati.</p>
                  <p>Mamico z rodnim bratom sem videl ves čas le enkrat /<emph> leta 1949, oktobra,
                        novembra</emph>/, ko sem bil pri njima. Kako se imata in kje živita, Ti je
                     itak že Franci »pred leti« poročal, v označbo kraja naj Ti le povem, da sem se
                     tedaj zopet enkrat do sita najagal in tokrat krokodilov, vseh vrst štorkelj,
                     srn z repom in drugih čudnih pošasti, o katerih smo včasih le ugibali, kakšne
                     morajo biti, čitajoč Frana Erjavca Domače in tuje živali v besedi in sliki. Da
                     smo živeli filistrsko in dolgočasno življenje, si ne bomo mogli očitati, in
                     kakor si včasih želim doma, se mi zdi, da bi mi tam po par mesecih postalo
                     dolgčas. Mamica si silno želi že enkrat priti med ljudi in pustiti gostoljubni
                     Paragvaj. Sicer jim tam ne gre slabo, le ona, kakršna pač je, ni srečna, če se
                     je obadva ne drživa vedno za kiklo. V ostalem pa še kar nekako dobro tolčemo
                     naprej emigracijo in najbolj neprijetno je zaenkrat to, da ne živimo
                     skupaj.</p>
                  <p>Pretečeno leto sem razen oktobra, ko sem bil v Salti, kjer sem iskal mesto,
                     kjer bi na novo razpeli šotore, ves čas preživel v Buenos Airesu in ves čas
                     delal le za žago. Ta čas sem dobil tudi ono mašino, ki smo jo imeli še v
                     Italiji, jo dokaj dobro prodal in za izkupiček kupil Črno Susi, ki je pa dala
                     precej dela, da je taka, kakršno bom rabil. Tu mi je največ koristil
                     Mikolič.</p>
                  <p>Družim se prav z nobenim ne in še Rudo obiščem vsake kvatre enkrat. Mož postaja
                     čudaški in po par minutah, ko sem tam, se nimava več kaj pomeniti./…/ Kljub
                     temu da nikamor ne grem, vseeno nekaj vem / <emph>po večini od Burje, ki vsako
                        soboto obteče ves Buenos Aires</emph>/, kako gre našim skupnim znancem. Jože
                     Kesslerje portir v neki tovarni / …/, Stane Županje uradnik v neki tekstilni
                     tovarni, stari /…/ Baraga /<emph>Srečko</emph>/ pa je ustanovil gradbeno
                     zadrugo /sami Ložani/, katera ga brez truda živi. Govori se pa že, da se mu
                     hlapci puntajo. Skobrne / <emph>Slavko</emph>/ je tudi uradnik v neki fabriki
                     in stanuje skupaj z Vukom Rupnikom. Niko Kraje se je pred nedavnim javil iz
                     Avstralije /…/, /<emph>Anton</emph>/ Novačan je kupil v Misiones majhno
                     posestvece, kjer sedaj grofuje ter zmerja krave in ženo. Dokler je bil še tu,
                     sem bil večkrat z njim, ker je zanimiv dedec. Tine Debeljak je pa portir v neki
                     cementni fabriki, 300 km iz Buenos Airesa. Kaj večjih pa tu menda ni, da bi Ti
                     vedel o njih kaj povedati. /…/</p>
                  <p>Mirko, stari prijatelj od doma, iz Španije, iz Afrike, iz časa revolucije, iz
                     kampov, iz Lago Maggiore in kaj vem še od kod, piši mi, kaj je s Teboj, kaj
                     delaš in kako Ti gre! Če mi odgovoriš, bodi najlepše pozdravljen,</p>
                  <p>Tvoj Dano</p>
               </div>
               <div type="div3">
                  <p>Dragi Dano! Trst, 17.jan. 1951</p>
                  <p>Jaz na usodo prav dosti ne dam, ker je vlačuga in ženskega spola, toda ko sem
                     davi še v postelji naredil trden sklep, da Vam bom danes po tolikem času prav
                     zares pisal, mi je Ludvik prinesel pismo z bivolovo ali temu podobno znamko. Z
                     mojim pisanjem ni čisto tako, kakor se zdi Tebi. Zadnje moje pismo je šlo v
                     Buenos Aires lani julija, o čemer ve tudi Edvard, ki me je vedno priganjal.
                     Očitno ga nisi dobil, in to je meni vzelo korajžo za naprej. S svojim pisanjem
                     po svetu sem v emigraciji imel tako čudne izkušnje, doživel tatvine in celo
                     prodajanje mojih pisem, da sem bil prepričan, da se je kdo polakomnil tudi
                     zadnje stvari, ki sem jo pisal Tebi. Ta stvar mi je tudi na splošno vzela voljo
                     za zveze s komerkoli in tako od julija 1949 nisem več pisal prav nikomur
                     nikamor, razen domov in očetu v Ameriko. Precej me je glede tega kakor glede
                     drugih stvari prizadelo dejstvo, da so julija 1949 zaprli Agno - in Ludvikovo
                     ženo tudi - ter sta bili do marca 1950 na prisilnem delu v Škofji Loki. Zaprli
                     so ju očitno zaradi najinega dela tukaj, ne toliko službenega kakor
                     izvenslužbenega, kjer se naša imena vedno pogosteje in vedno bolj kvalitetno
                     oglašajo. Meni so seveda strašno zamerili, da sem poročila na tržaškem radiu in
                     pa zlasti tiskovni pregled preuredil tako, da je na oni strani vžigalo bolj
                     kakor vsi Glasi Amerike ali BBC-ji. Dokler se ni začela nova politika, je bilo
                     vse skupaj zelo podobno po borbenosti in ostrosti staremu stilu iz Slovenskega
                     doma. Zdaj moramo biti bolj stvarni, toda tudi stvarnost se da dirigirati tako,
                     da ljudje razumejo, koliko je ura. Posledice niso izostale. Lani je naša
                     postaja dobila kakih 25.000 pisem, od tega nad polovico iz Slovenije, in to
                     kljub cenzuri. Novembra in decembra sem imel vsako jutro pet minut kramljanja
                     pred mikrofonom pod naslovom Dobro jutro - ali že veš? Stvari so bile aktualno
                     filozofske in zmerom s poudarkom na politiki. Za to oddajo je na tej in na oni
                     strani vladalo tako navdušenje, da sem dobival pošto z vseh strani pa flaše in
                     postal na moč popularen. Od titovcev je prihajal protest za protestom,
                     tukajšnji radijski bogovi in božički so bili nevoščljivi in tako se je njim in
                     titovcem z združenimi močmi posrečilo, da so mi zavezali jezik. Nič zato, zame
                     je bila stvar važna v toliko, da sem spet nekje pokazal, da sem živ, in sicer
                     še bolj, kakor si je morda kdo mislil. Ljudje doma so tega veseli in imam mnogo
                     potrdil za to. Decembra je npr. tu razstavljal Miha Maleš. V začetku je bil
                     zaradi zavistnikov dolgo zaprt in štiri leta ni smel ne razstavljati in tudi ni
                     nobene stvari prodal. Zdaj ko potrebujejo zahodne »degenerirance« za metanje
                     peska v oči demokratom, so mu pa zapovedali, da mora imeti razstavo doma in v
                     Trstu, ministri so začeli kupovati njegovo izrojeno umetnost. Zdaj pojde še v
                     Pariz itd. Ostal je tak, kakor je bil, in je prvi povsem odkrito govoril. Dejal
                     mi je, da je ni družine in človeka, ki ima v Sloveniji aparat, da ne bi
                     tržaških poročil poslušal vsaj enkrat na dan, tiskovni pregled pa posluša prav
                     vsakdo. Zdaj si upajo ljudje našo postajo odpreti celo v javnih menzah in
                     drugih ustanovah. Pozdrave pošiljajo ljudski odbori in podobne pravoverne duše.
                     Maleš mi je dejal še, da sem edino jaz imel prav s svojim pisanjem o komunizmu
                     in to zdaj priznavajo vsi, tudi nekdanji moji kulturniški in razumniški
                     nasprotniki, da o ljudeh ne govorimo. /…/</p>
                  <p>Da nadaljujem z Malešem: mož zelo dobro slika; še večji mojster pa je v
                     grafiki. Njegove zadnje majhne stvari so čudovite, zlasti ilustracije k
                     Prešernu. Jaz sem si jih nekaj rezerviral. Če jih dobim, Ti katero pošljem.
                     Sicer je bil on sam tragična slika tistega, kar je danes na oni strani:
                     preplašen, neveden - tam je prvo pravilo, da se nihče za nikogar ne briga, da
                     ne bo sitnosti, če bi tega ali onega zaprli. Trst je bil zanj odkritje. S
                     starim Gasparijem sta cele dneve hodila po cestah ter buljila v trgovine. /…/
                     Bili bi še dosti več skupaj, toda mož je bil malo sam in zabičili so mu, naj ne
                     pohaja preveč po Trstu, če hoče še kdaj dobiti potni list. Ob začetku razstave
                     je šel tja tudi France Gorše, s katerim sta doma vsa leta razstavljala in je
                     boter njegovi punčki in ji redno pošilja pakete. Jasno da ga je Miha veselo
                     pozdravil. In pri priči ga je pred vsemi slovenskimi in laškimi gosti nadrl
                     tukajšnji oznovski pacar Cesar in mu zagrozil, da ne bo nikoli prišel več v
                     Trst, če se bo družil z izdajalci. /…/</p>
                  <p>Lani poleti je imel tu razstavo Božidar Jakac - same stare stvari, davno izpred
                     vojne. Edino za ime je dal nekaj malenkosti iz partizanstva. Maleš pa ni imel
                     na razstavi niti ene stvari, ki bi kazala, da se je kakorkoli uklonil duhu
                     časa, in ravno tako pred njim /<emph>France</emph>/ Pavlovec ne. Temu sem jaz
                     po radiu dal tako kritiko, da je celo akademija iz Ljubljane prosila zanjo.
                     Torej Jakac, stari moj prijatelj, je bil prvi od ljubljanskih romarjev, ki si
                     je upal sam priti k meni in z menoj govoriti. Drugi se me ogibajo, kot da niso
                     oni zmagali, in nastanejo včasih smešne situacije. Govorila sva precej in je
                     bil še kar odkrit. Ko sem ga vprašal, kako je, je dejal pošteno: »Meni ni nič
                     slabega, za druge pa ne morem govoriti.« Tožil je samo, da gre umetnost zaradi
                     birokracije in zaradi pomanjkanja naraščaja dol in da so ves čas po vojni
                     dobili samo enega mladega slikarja, ki je nekaj vreden - Gabrijela Stupica - a
                     še ta slika tako in takšne reči, da mu je Poročevalec sicer priznal kvaliteto,
                     toda ga obsodil kot nasprotnika nove stvarnosti. /…/</p>
                  <p>Mirna /<emph>Javomikova sestra</emph>/ je od svetega večera pri očetu v
                     Clevelandu. Začela je delati za emigracijo septembra in 12. decembra je
                     odpotovala iz Bremerhavena. Godi se ji dobro./…/ Mene imajo vsi za neumnega, da
                     ne maram izkoristiti takšne prilike, toda jaz sem sklenil in vsi drugi
                     prijatelji z mano, da ne grem iz Trsta ali vsaj ne iz Evrope, dokler ne bi kje
                     v svetu lahko kaj bolj koristnega za celoto delal, kakor pa tukaj. Tukaj nisi
                     begunec, živiš med svojimi ljudmi, imaš položaj intelektualca, se uveljavljaš
                     pri svojih ljudeh in pri zahodnjakih /…/, vrh tega pa že z golo svojo
                     navzočnostjo tukaj opravljaš neko narodno delo. /…/ Jože Kessler je naredil
                     veliko napako, da je rinil tako hitro čez. Ko je šel /<emph>Srečko</emph>
                     /Baraga, je bila dana možnost, da bi bil dobil službo kot profesor ali pa na
                     radiu, saj sem jo celo jaz. /…/</p>
                  <p>Kako živim? V znamenju stalne začasnosti kakor vsi skupaj, le da si jaz iz tega
                     ne delam sivih las. Od stare družbe so zdaj tu Ludvik /Klakočer/. France
                     /Zupan/, ki piše šolsko knjigo za knjigo. Martin Globočnik iz Ricciona pa Vili
                     Lenassi, ki je bil Francijev sošolec v gimnaziji. To je ozek in zaključen krog
                     naše masonerije, v katerega si marsikdo želi, a nihče ne pride./…/</p>
                  <p>Poleg službe sodelujem z raznim pisanjem pri ostalih oddajah, recitiram na
                     radiu, pišem za kake liste, predavam na prosvetnih večerih, ki jih ob veliki
                     udeležbi organiziramo že tretje leto redno vsakih 14 dni. Prireditev je povsod
                     polno in včasih takih, da bi delale čast našim nekdanjim časom. Leta 1949 smo
                     na Repentaboru - to je prastara ograjena cerkev ob litovski meji - dvakrat na
                     prostem uprizorili Hoffmannsthallovega Slehernika, potem /
                        <emph>Finžgarjevega</emph>/ Divjega lovca: lani smo imeli tudi tam nastop
                     nekomunističnih pevskih zborov, ki ga je poslušalo 4000 ljudi. Za letos
                     pripravljamo Pasijon in mogoče Hamleta na prostem, ker je scenarija ob cerkvi
                     kakor nalašč zanj, ali kaj drugega, poleg velikega koncerta na prostem. /…/
                     Dalje sem spravil skupaj in precej tudi sam napisal zbornik umetnosti in
                     razprav Tabor / <emph>Izšlo v samozaložbi 1951</emph>/, ki je sedaj v tisku. Z
                     njim bomo dali temelje novi slovenski narodni politiki v smislu samostojne
                     države ter še kar spodobno literarno antologijo tukajšnjega ustvarjanja. Ko bo
                     izšla, bomo v dvorani vladne palače priredili umetniško akademijo ob
                     150-letnici Prešernovega rojstva, na kateri bo nastopilo vse, kar leze in gre
                     kvalitetnega v Trstu: pevci, pianisti, Iiterati. Naš zbor bo pel na novo za nas
                     komponirano Prešernovo Zdravico, pred katero se stara skrije. Za vstopnice bomo
                     prodajali naš zbornik, upam da po 1000 lir komad. Knjiga bo vzbudila veliko
                     senzacijo, in to ne samo pri slovenskih politikih in intelektualcih, marveč
                     tudi drugje, zakaj v njej bodo naše slovenske politične zahteve ter programske
                     točke prvič jasno in v primerni obliki poudarjene. Poleg razprav bom jaz v njej
                     imel novelo, motivno situirano na Lago Maggiore.</p>
                  <p>Moje razmerje z Edvardom se je precej ohladilo. /…/ Je pa postal politično
                     precej nestrpen. Dobili so ga povsem pod vpliv nekateri povprečni liberalni
                     jugoslovenarji in oficirski zarotniki. Ker je sam politično tabula raza, misli
                     na tem področju samo z drugo pametjo. Jugoslavija in kralj ga pri vsej svoji
                     absurdnosti še zmeraj raznežita. /…/ Edvard je mislil, ko me je spravil sem, da
                     bom delal stvari, ki bi jih hotel on in ki bi se z njimi predvsem on okoristil,
                     delno pa še tukajšnja liberalna skupina. Ko je videl, da nimam ušesa za to
                     pesem, mi je seveda zameril in me začel zmerjati, da nič ne delam. Njegova
                     misel je bila, da bi prevzel uredništvo Demokracije. Jaz sem bil voljan, saj
                     sem v Trst prišel z namenom, da bom delal povsod, kjer bom lahko napravil kaj
                     pametnega za našo skupno stvar. Pri listu sem sodeloval nad poldrugo leto, ga
                     vsaj polovico pripravil sam, jim za volitve sestavil in napisal program. V
                     jeseni 1948 so me dvakrat uradno vprašali, če sprejmem uredništvo, in sem
                     odgovoril ja. Potem so se začeli izmikati, nazadnje so besedo požrli in
                     postavili na to mesto Ježa /<emph>Jež Janko, šolnik in kulturni
                     delavec</emph>/. Videl sem, da nimam opraviti z možakarji. Krivi so bili seveda
                     vsega ne tržaški politiki, marveč boječi zavistniki iz Ljubljane: inž.
                        /<emph>Boris</emph>/ Sancin. dr. / <emph>Bogdan</emph>/ Drnovšek in pa
                     profesor Rudolf / <emph>Ivan Rudolf, politik, časnikar, profesor</emph>/, ki se
                     je iz jugofašizma in kasnejšega titovstva v Kairu pretelovadil v demokracijo,
                     katero bo v Trstu spravil docela na psa. Ti ljudje so tržaške rodoljube
                     preplašili z mojim kolaboracionizmom, dasi sem tedaj že bil na važnem mestu pri
                     zaveznikih in ta stvar po vseh čistkah pri FFS pač ni mogla več držati. Po
                     drugi strani so prvotno enotno organizacijo s svojo nestrpnostjo, ki o pravem
                     liberalizmu nima niti pojma, spravili tako daleč, da je prišlo po volitvah 1949
                     do cepitve in imamo zdaj po starem liberalno in klerikalno stranko /…/, mi, ki
                     smo v vsem tem videli nesmiselnost in hoteli vse sile združiti proti komunizmu,
                     smo ostali na sredi, jih dobivali od vseh strani po glavi in smo se te
                     obrabljene pesmi naveličali. Vrgli smo se samo v kulturno delo in ga skušali
                     ohraniti na zdravih slovenskih, pa samo slovenskih temeljih, brez vpliva
                     katerekoli politične stranke. Do zdaj se nam je to posrečilo in smo imeli
                     uspehe, ki seveda vzbujajo spet zavist. Jaz sem z Demokracijo pretrgal, ko je
                     poleti in v jeseni 1949 začela grdo napadati begunce, ki tu drže vse pokonci,
                     in celo slovenske šole, ker jih vodijo begunci. Tako je začela umetno
                     ustvarjati razliko med tako imenovanimi domačini in med tujci, ki je sramotna
                     in krivična. Vrh tega sem videl, da so imeli titovci tudi tam svoje tipalke in
                     so zvedeli marsikaj, česar ne bi bili smeli. Možje konkurenti so me dalje
                     denuncirali pri zaveznikih za vsako stvar, o kateri so mislili, da me bo
                     omajala. /…/ Potem mi je bilo vsega skupaj dovolj, pa sem se zahvalil in šel
                     svojo svobodnjaško pot naprej. To seveda Edvardu ni bilo prav, ker bi po
                     njegovem jaz, ker sem baje klerikalec, moral vse požreti in vse potrpeti, ker
                     zaradi tega, ker sem, kar sem, sploh ne morem imeti nikdar prav. Zdaj imam
                     proste roke na vse strani, lahko udarim, po komer hočem, obsojam, kogar in kar
                     hočem, in tako prihajam počasi na tisto, kar sem bil v Ljubljani, namreč da sem
                     in pomenim samo tisto, kar sem sam po sebi. Resno se bavim z mislijo, da bom
                     prej ali slej začel izdajati svoj list, samostojen in tak, da bo nesel vse
                     druge. /… /</p>
                  <p>Položaja po svoji stari navadi ne presojam tako črno kakor vi. /…/ Mi imamo tu
                     dobre informacije iz vseh mogočih slovenskih krogov. Jugoslavije ne take ne
                     drugačne ne mara nihče. Komunizma je kriv Beograd in Srbi. Iz Beograda prihaja
                     vse zlo. Naj pride torej napad iz katerekoli strani, boril se ne bo nihče,
                     kakor se ni 1941. Nasprotno, ob prvem napadu bo dvignilo glavo vse, kar je
                     komunizem s silo potlačil, zlasti pa Hrvatje in Makedonci. Slovenci bodo bežali
                     na zahod. Tedaj bi bil za rešitev Slovenije en sam izhod: sedanji oblastniki
                     naj izkoristijo tisti člen ustave, ki daje Sloveniji pravico do odcepitve,
                     okličejo samostojnost ter povabijo Amerikance v deželo. Ti bi Slovenijo lahko
                     zasedli s temi silami, ki jih imajo v Trstu in Avstriji. Dalj bi najbrž težko
                     prišli, a to nas ne briga. S tem bi bili mi vendar rešeni Balkana in vsega, kar
                     nam je prinesel. In tudi emigracija mora svojo politično akcijo usmerjati v tem
                     smislu.</p>
                  <p>Delo za popularizacijo ideje o slovenski državi v Ameriki dobro napreduje,
                     kljub naporom Kreka in njegovih, ki še zdaj ne vidijo drugega kakor svoje
                     stolčke. Lujo, ki je v Chicagu, Humar, ki je v Washingtonu, Falež, ki se je po
                     letu bivanja v USA vrnil sem kot šef ameriške katoliške podporne organizacije
                     NCWC za severno Italijo, poročajo zelo razveseljive stvari. Krek je s svojim
                     osebnim zaganjanjem v Žebota dosti izgubil in je moral utihniti. Kar je namreč
                     Slovencev v USA netitovcev, so vsi za samostojnost ali pa za Srednjo Evropo.
                     Praktičen dokaz za to je dejstvo, da je Lujo, na primer, po dveh mesecih
                     bivanja v Chicagu znal za to stvar tamošnje Slovence tako navdušiti, da so mu
                     zbrali denar, da je lahko kupil na čikaškem radiu uro za slovensko oddajo /…/
                     Stvari, ki so jih ugotovili in napravili ti fantje že po kratkem bivanju tam,
                     pričajo, da so zlagane vse Krekove trditve, da se v Ameriki ne da nič narediti
                     in da je najbolje molčati. To je zelo razveseljivo in se bomo po tem ravnali.
                     Kakor veš, izdajajo ti fantje v Chicagu lep tiskan list Slovenska država, ki ni
                     slab in je imel velik odmev povsod.</p>
                  <p>Torej vidiš, da smo korajžni. /…/ Na kakšno mesto gre Ribnikar / <emph>Bojan
                        Ribnikar, časnikar in gospodarstvenik</emph>/ ? Mar bi bil ostal v Trstu ter
                     dosegel, da bi bil Glas zaveznikov ostal. Tako bi mi danes imeli dnevnik, on bi
                     spodobno živel, tako pa je mislil, da ko gre on iz Trsta, gre lahko po zlu vse
                     in je zaveznikom dejal, da list ni več potreben, ker je svojo nalogo opravil.
                     No, pa ne smem več pisati, da se ne bom začel jeziti, zdaj na koncu. Torej
                     vidiš, da Tvoje rotenje ni bilo zastonj in da sem zate in za Vas vse kljub
                     vsemu še vedno Vaš stari</p>
                  <p>Mirko</p>
               </div>
            </div>
         </div>
         <div type="div1">
            <head>Jelendol – Bavdle – Grčarice</head>
            <div type="div2">
               <head>Spominska slovesnost v Hrovači</head>
               <docAuthor>Anica Benčina</docAuthor>
               <div type="div3" subtype="intro">
                  <p>V nedeljo 14. 10. 2007 je bila v Hrovači spominska maša za vse, ki so bili leta
                     1943 pobiti v Jelendolu, Bavdlah, Grčaricah. Po maši je dekan Anton Berčan ob
                     sodelovanju, župnika iz Dolenje vasi Branka Potočnika in Franca Levstika
                     blagoslovil spominske plošče. Sledil je krajši kulturni program, pri katerem so
                     sodelovali: župnijski pevski zbor, Jože Lampe, Anton Drobnič in Anica Benčina.
                     Načrt za ureditev vojaškega pokopališča je nastal takoj po osamosvojitvi
                     Slovenije. Ker pa ni bilo dovolj finančnih sredstev, so najprej postavili
                     spomenik, ostalo ureditev pa preložili na poznejši čas.</p>
               </div>
               <div type="div3">
                  <head>Nagovor </head>
                  <p>Spoštovani!</p>
                  <p>Lepo pozdravljeni in dobrodošli! Prišli smo, da počastimo spomin na vse, ki so
                     v letih druge svetovne vojne umrli nasilne smrti samo zato, ker niso soglašali
                     z idejami tiste stranke, ki si je prisvojila oblast.</p>
                  <p>Človeško je imeti grob, človeško je imeti ime na kraju, kjer si pokopan,
                     človeško je vedeti, kje so tisti ki so bili del življenja, človeško je
                     prihajati tja, kjer počivajo mrtvi, in prižigati svečke.</p>
                  <p>(Peter Bergant)</p>
                  <p>Tu so pokopani možje in žene, ki so jih zvezane na rokah in nogah, ne da bi jim
                     dovolili, da se branijo, postrelili v Jelendolu, Grčaricah, Bavdlah. To so bili
                     pripadniki vaških stražarjev, ujetnikov s Turjaka, iz Grčaric, Notranjske. Bili
                     so v ribniških zaporih v vojašnici, od koder so jih odpeljali v Jelendol in jih
                     v noči na 23. oktober postrelili.</p>
                  <p>Pobitih je bilo 119 ujetnikov. Iz ene jame se je rešil Slavko Zupančič in kot
                     živa priča prisostvoval pri izkopavanju leta 1944. Ko so jih izkopali, so jih
                     položili v 104 krste, v 15 krst so položili po dve trupli.</p>
                  <p>V pogrebnem sprevodu je 14 voz pripeljalo pokojne pred farno cerkev v Ribnici.
                     Ribniška dolina je zavita v črnino in žalost nemo spremljala sprevod.</p>
                  <p>90 mrtvih so pokopali na tem vojaškem pokopališču, ki so ga prav za to priliko
                     uredili. Ostale so svojci odpeljali na druga pokopališča. Otroci smo z grozo
                     gledali neznansko velike jame, v njih pa krste, zložene druga na drugo. Ta
                     groza je ostala v nas dolgo, dolgo. Vse do danes nismo doumeli, zakaj in kako
                     je bilo mogoče.</p>
                  <p>Čeprav so bili pokopani v blagoslovljeni zemlji, niso imeli miru. Tako
                     imenovani osvoboditelji so jih umorili še enkrat. Požagali so velik lesen križ,
                     ki je bil na pokopališču, grobove pa zravnali z zemljo.</p>
                  <p>Človeško je imeti grob.</p>
                  <p>Nečloveško je bilo, da jim tega niso pustili.</p>
                  <p>Človeško je prihajati tja, kjer prebivajo mrtvi in prižigati sveče.</p>
                  <p>Nečloveški so bili tisti, ki tega niso pustili. Kdor je prižgal svečo, je moral
                     na zaslišanje, če so ga le videli. Posebno ob vseh svetih so miličniki dežurali
                     in preganjali tiste, ki so prišli sem na grob.</p>
                  <p>Tega nismo pozabili. Od vsega ostane človeku spomin. Spomin na srečo in žalost,
                     veselje in trpljenje. Nečloveško je vzeti spomin.</p>
                  <p>Sedaj živimo v demokratični državi, zato ni več razloga za strah. Če hočemo
                     živeti v miru, moramo izpovedovati resnico in izkazati mrtvim spoštovanje in
                     zahvalo, kot to delajo civilizirani ljudje.</p>
                  <p>Ne gre nam za maščevanje, ne za sovraštvo, ne za razdvajanje, ampak za spomin
                     na vse, ki so morali dati življenje zaradi zaslepljenosti, sovraštva in
                     maščevanja.</p>
                  <p>Preteklosti ne moremo spremeniti. Poskrbeti pa moramo, da bomo vsi zvedeli in
                     spoznali, kaj se je v preteklosti dogajalo.</p>
                  <p>Le resnica nas bo osvobodila in spravila.</p>
                  <p>Prizadevali si bomo, da bomo to vojaško pokopališče v sodelovanju z občino do
                     kraja dostojno uredili.</p>
               </div>
               <div type="div3">
                  <head>Kočevsko-ribniško območje v letu 1943</head>
                  <p>Boljševistična revolucija se je začela prej kot osvobodilni boj, že pred
                     začetkom druge svetovne vojne. Potekala je tudi leta 1941 in</p>

                  <figure>
                     <graphic url="slike_z_67/z_67_54.png"/>
                     <head>Krste s pomorjenimi fanti so pred ribniško cerkvijo zasuli z venci</head>
                  </figure>
                  <p>1942, ko so komunisti pobili okrog 1500 nedolžnih Slovencev, takih, ki se niso
                     strinjali z idejami boljševizma. Ob kapitulaciji Italije se je to pokazalo
                     znova v vsej silovitosti.</p>
                  <p>Najprej so se s pomočjo Italijanov in njihovega orožja spravili nad pripadnike
                     kraljeve vojske, četnike, in vaških stražarjev na Turjaku in v Grčaricah.</p>
                  <p>Nemška vojska je že prodirala preko južnega dela Primorske, Istre, Hrvaškega,
                     Primorja in Gorskega Kotarja in prišla že do Delnic.</p>
               </div>
               <div type="div3">
                  <head>Grčarice</head>
                  <p>Četniški odred je nameraval v Grčaricah počakati, da bi se tam združil z Liškim
                     četniškim korpusom. Tu bi se lahko pripravili za boj z Nemci in poiskali zvezo
                     z zavezniki. Grčarice so dolinska vas ob cesti Dolenja vas, Jelendol, Grčarice.
                     Od tu so se kočevski Nemci odselili v Spodnjo Štajersko, zato je bila vas
                     večinoma prazna.</p>
                  <p>Četniki so prišli v Grčarice 4. septembra 1943. Nastanili so se v dveh
                     enonadstropnih stavbah, gozdarski hiši in Činklovi gostilni. Takoj so se začeli
                     utrjevati. Poskrbeli so za orožje in zaloge hrane, ki so jo dobili iz
                     Ljubljane. Na rojstni dan Petra II. Karadjordjeviča. 6. septembra, so
                     praznovali. V nagovorih so poudarjali, da se borijo za kralja, za Jugoslavijo,
                     proti Italijanom in Nemcem. Niso pa vedeli, da jih obkoljujejo partizani.
                     Grčarice so obkolile Šercerjeva, Tomšičeva, Gradnikova brigada in odredi
                     divizije Petra Popivode. Plavogardisti so se junaško borili. Ko pa so partizani
                     začeli napadati z italijanskimi topovi, ki so jih upravljali italijanski
                     topničarji, so morali priznati poraz. Ves čas so pričakovali, da bo prišla
                     pomoč od zunaj. Po predaji so zapustili hiše in se zbrali sredi vasi. Bilo jih
                     je 125 zdravih ter 10 mrtvih in 18 ranjenih.</p>
                  <p>Partizani so ujetnike odgnali v Dolenjo vas. Tu so jih zvezali po dva in dva,
                     nato pa še skupaj in jih peš odgnali v 16 km oddaljeno Kočevje.</p>
                  <p>V Grčaricah so domačini pokopali 9 trupel, enega pa na pokopališču v Hrovači.
                     Bil je ranjen in je umrl v Ribnici.</p>
                  <p>Vodstvo NOB si ni prizadevalo, da bi pridobilo člane kraljeve vojske in vaških
                     stražarjev za enakopraven skupni boj proti okupatorju. Njihova glavna naloga je
                     bila, znebiti se vseh tistih, ki so bili nasprotniki komunizma. VOS je 19.
                     septembra 1943 izdala posebna navodila o ravnanju z nasprotniki, češ da je
                     nekaj članov plave in bele garde pobegnilo zaradi premilega postopanja civilnih
                     in vojaških oblasti. Njihovi nasprotniki torej niso bili okupatorji, pač pa
                     nasprotniki boljševistične ideologije.</p>
                  <p>Zapisali so: 1. <emph>»Za vse organizatorje Vaških straž in četnikov in njihove
                        zagrizene aktiviste in privržence je treba predlagati smrtno kazen.«</emph>
                  </p>
                  <p>Nastala so tudi delovna taborišča.</p>
                  <p>2. <emph>»Vse pripadnike vaških straž in četnikov. ki priznavajo zgrešenost
                        svojega dejanja, je treba dodeliti v delovna taborišča.«</emph>
                  </p>
                  <p>Nobene besede o okupatorju!</p>
                  <p>Z ukazom so za primer, ko bi se morali umakniti pred nemškim prodorom, dali vso
                     oblast okrožnim komisijam, ki so lahko poljubno odločale o življenju in
                     smrti.</p>
                  <p>Ukaz se je glasil: <emph>»Za primer, da bi se morali umakniti pred Nemci je
                        treba takoj brez sodbe likvidirati vse obsojence, iz delovnih taborišč pa
                        take, za katere se kasneje izkaže, da svojih napak niso iskreno spoznali in,
                        da nam bi s tem v težkih situacijah, lahko škodovali«.</emph> Torej
                     usmrtitve na zalogo!</p>
               </div>
               <div type="div3">
                  <head>Kočevski zapori</head>
                  <p>Merila, po katerih je VOS razporejala ujetnike po zaporih v Kočevju in Ribnici,
                     niso znana. Ujetnike s Turjaka, iz Notranjske in Grčaric so najprej prepeljal v
                     kočevske zapore, 23. septembra 1943 je bilo v kočevskih zaporih 567 ljudi, 271
                     pa jih je bilo v delovnih taboriščih. Ker je v Kočevju zmanjkovalo prostora in
                     hrane, so ujetnike odpeljali v Ribnico, kjer je bilo dovolj prostora v
                     vojašnici, ki je bila zgrajena leta 1939.</p>
                  <p>Zapornike so odpeljali zvezane. Šli so peš v koloni, ki ji je načeloval
                     harmonikar. Število zapornikov v Kočevju in Ribnici se je stalno spreminjalo.
                     Zaprti so bili tudi civilisti na zahtevo odborov NOB in OF.</p>
                  <p>Zasliševalci niso mogli ugotoviti nobenega konkretnega zločina, pač pa samo
                     pripadnost formaciji, ki ni podpirala komunizma.</p>
                  <p>Izredno vojaško sodišče je v Kočevju pod vodstvom dr. Antona Kržišnika, Bojana
                     Polaka Stjenke, Andreja Cetinskega in Ivana Puca uprizorilo proces, ki je bil
                     slepilo za javnost.</p>
                  <p>Zaradi nevarnosti bombardiranja je bil proces ponoči 9. in 10. oktobra
                     1943.</p>
                  <p>Javni proces v Kočevju je bil začetek množičnega sojenja in usmrtitev. Glavni
                     štab NOV je izdal navodila: »Postopek z vsemi ujetimi belo in plavogardisti
                     mora biti kratek v smislu izrednega vojaškega postopka. V duhu tega izrednega
                     delovanja začasno ne velja odredba, da morajo sodišča odložiti izvršitev kazni
                     do potrditve sodbe na višjem sodišču. Po izvršeni kazni dostavijo spisek
                     višjemu sodišču v naknaden pregled in odobritev.«</p>
                  <p>Pobijanje je bilo vsesplošno dovoljeno.</p>
                  <p>Kočevje je bilo varovano z dvema bataljonoma Ljubljanske brigade in s I.
                     bataljonom VOS. Glavna obtožba je bila, da <emph>»so obtoženi pripadali
                        izdajalskim organizacijam in vojaškim formacijam in so bili nasprotniki
                        partizanskih odredov, ki so edini borci za osvoboditev od
                        okupatorja«.</emph> Na smrt so obsodili 16 obsojencev, 4 pa na prisilno
                     delo. Obsojenim so dovolili, da napišejo prošnjo za pomilostitev, a so jo še
                     isti dan zavrnili. Glavno besedo pri tem je imel Boris Kidrič, strinjal pa se
                     je tudi Edvard Kocbek.</p>
                  <p>Takoj so jih odpeljali proti Mozlju in jih ustrelili. V Mozlju so bili pobiti
                     tudi drugi. Obsojence je prevzela VOS, ki je poskrbela za prevoz in usmrtitve.
                     Pobitih je bilo 114 ljudi. Za vasjo so izkopali štiri oglate jame. Ujetnikom so
                     zvezali roke, jih nato zvezali še skupaj z vrvjo in jih odgnali na morišče. Tu
                     so jih slekli do golega. Kdor je bil na vrsti, je moral stopiti pred jamo,
                     zaropotala je strojnica in žrtev je padla v jamo. Vsi so umirali junaško. Ko so
                     stopili pred jamo, so mnogi zavpili »Živel Kristus Kralj« ali »Živel kralj
                     Peter II.«. Stražarji, ki so bili v bližini, so slišali samo te klice in
                     strojnico. Po končanem umoru so morilci pregledali oblačila žrtev. Našli so
                     denar, svetinjice, križce, majhne koščke napisanih listkov. Vse je izginilo
                     neznano kam.</p>
               </div>
               <div type="div3">
                  <head>Ribniški zapori</head>
                  <p>Po razpadu italijanske vojske so v Ribnici vzpostavili komando ribniškega
                     vojnega področja in komando mesta. Policijsko upravo je prevzela OK VOS, prav
                     tako tudi upravo zaporov. Vodili so jih Matevž Fortuna, Jože Ančik in Franc
                     Gorenc. Posadke Vaških stražarjev iz Ribnice, Dolenje vasi in Brež niso ujeli,
                     ker so se še pravočasno umaknili. Zajeli so le del posadke iz Loškega Potoka, s
                     Turjaka in iz postojank na Notranjskem. Tedaj je bila Ribnica največje
                     ujetniško taborišče na ozemlju, ki so ga zasedali partizani.</p>

                  <figure>
                     <graphic url="slike_z_67/z_67_55.png"/>
                     <head>Domobranci v pogrebnem sprevodu</head>
                  </figure>
                  <p>V ribniške zapore so pošiljali ujetnike tudi razni partizanski organi
                     ribniškega vojaškega območja. Zapore je varovala Tomšičeva brigada.</p>
                  <p>V zaporih je bil zelo strog režim. Prepovedani so bili obiski svojcev in tudi
                     prinašanje hrane. Sodnik je bil Marko Vrhunc iz Ljubljane, študent III. letnika
                     pravne fakultete. Opravljal je posle zasliševalca in sestavljal obtožnice. Iz
                     ribniških zaporov so usmrtili 124 ujetnikov, med njimi 3 ženske. 119 je bilo
                     ubitih v Jelendolu v treh jamah. Zaradi približevanja Nemcev so jetnike
                     odpeljali v najbližjo partizansko enoto. To je bila enota v Velikih Laščah, ki
                     pa se je umikala preko Mokrca do Brezovice pod Krimom, šla na Rakitniško
                     planoto in se ustavila na hribu Mačkovec. Sem so privedli 45 zapornikov iz
                     Ribnice in nekaj desetin iz Starega trga. Bili so večinoma iz Begunj in Blok.
                     Na Mačkovcu so jih kruto pobili. Pravijo, da je komandir 3. čete I. bataljona
                     20 ujetnikov sam poklal. Vsakega posebej je odpeljal v gozd, ga udaril po glavi
                     s kladivom, nato pa mu je prerezal vrat z bajonetom. Na Mačkovcu je v
                     skupinskem grobu več kot 40 žrtev, v neposredni bližini pa še 11, ki so bili
                     pokriti samo z dračjem. Jetnike, ki so še ostali, so pustili na Mačkovcu skupaj
                     s stražo. Za njimi je izginila vsaka sled.</p>
                  <p>Pred vdorom Nemcev na Dolenjsko so partizani pospešeno pobijali zapornike in
                     vse, ki so se jim zdeli nevarni. Pobijali so po celotnem območju Dolenjske: pri
                     Birčni vasi, Rupreškem gozdu, Trebelnem, Pudobu, Kozlovki, Velikem Osolniku,
                     Golem, Turjaku, Velikih Laščah, Grosuplju, Novem mestu, Mozlju, Jelendolu,
                     Loški dolini, Ribnici, Mirni na Dolenjskem, Čmomlju, Dolenjskih Toplicah,
                     Grčaricah, Travni gori, Kočevju, Rosalnicah, Metliki, Vinici, Beli krajini.
                     Pobili so jih več kot 600.</p>
                  <p>Komunisti so sprožili revolucijo v času zasedbe namenoma in so se zanjo
                     pripravljali, saj</p>

                  <figure>
                     <graphic url="slike_z_67/z_67_56.png"/>
                     <head>Polaganje krst v grobove v Hrovači</head>
                  </figure>
                  <p>so vedeli, da ustvarja vojna ugodne razmere za uspeh revolucije. Komunisti so s
                     prevaro pridobili pod krinko osvobodilnega boja precejšen del slovenskega
                     prebivalstva. To pa je nekaj najbolj zavrženega, kar lahko kdo zagreši nad
                     svojim narodom. Izkoriščanje osvobodilnega boja za izvedbo boljševistične
                     revolucije je izdaja naroda. In prav izvedba boljševistične revolucije je bila
                     cilj, ki je posvečeval vsa sredstva. Vse je podrejeno revoluciji. Nastane nova
                     pravna logika. Vse, kar stori nasprotnik, je zločin, vse, kar je storjeno v
                     funkciji revolucije, je zaslužno dejanje, tudi samovoljno pobijanje, mučenje.
                     Logika revolucionarnega boja je, da ni treba izbirati bojnih sredstev. Čim bolj
                     so okrutna, čim več trpljenja povzročajo, tem boljša so. Komunisti so začeli
                     revolucionarni boj, da bi si zagotovili prevzem oblasti. Protikomunisti so se
                     bili prisiljeni braniti in upirati na način, za katerega so mislili, da je
                     najboljši. Morali so izbrati protinasilje, oborožen boj proti revoluciji.
                     Morali so se združevati v protikomunistične organizacije, kot so vaške straže.
                     Izbrali so tisto, kar so jim vsilili komunisti. Revolucija je rodila
                     protirevolucijo. Partizani niso šli v hribe samo zato, da bi se borili proti
                     zavojevalcu naše dežele. Ponavljali so, da so vojaki Rdeče armade, da se borijo
                     za sovjetsko domovino.</p>
                  <p>Kominterna je 28. junija 1941 sporočila CKJ: <emph>»Danes je cela partija vojni
                        aparat, vsak partijec je dolžan braniti ZSSR. vsak partijec je danes rdeči
                        vojak«.</emph>
                  </p>
                  <p>Komunisti so šli v hribe, da bi izvedli revolucijo kot kolaboranti boljševikov.
                     Zavedali so se, da je treba politične nasprotnike prisiliti v kolaboracijo, da
                     jih bo potem laže likvidirati. Torej bi morali oni odgovarjati za vse žrtve,
                     človeške in gmotne. Brez narodne izdaje, ki so jo zagrešili komunisti s
                     sprožitvijo boljševistične revolucije pod krinko protiokupatorskega boja, ne bi
                     bilo sodelovanja z zavojevalcem, ne žrtev na obeh straneh.</p>
                  <p>Storili pa so še en način, ki so ga izvršili nad lastnimi sobojevniki, ko so
                     jih z zločinsko prevaro preslepili, da so v boljševistični revoluciji videli le
                     osvobodilni boj.</p>
                  <p>Komunisti so vedeli, da v demokratičnem svetu ne bodo mogli oporekati ljudem,
                     ki se borijo proti boljševizaciji svoje dežele, zato jih je bilo treba
                     proglasiti za kolaborante, za bojevnike proti narodni svobodi.</p>
               </div>
               <div type="div3">
                  <head>Izkopavanje</head>
                  <p>Prve žrtve so začeli izkopavati leta 1944. Tedaj so bili v teh krajih že Nemci.
                     Najprej so izkopali grobišče v Grčaricah, kjer so izkopali 8 trupel vojakov,
                     padlih 9. in 10. 9. 1943 v Grčaricah. Dva so že prej pokopali na pokopališču v
                     Hrovači.</p>
                  <p>Drugo grobišče je bilo v Bavdlah v bližini Grčaric v smeri Glažute. Tu so
                     izkopali 23 trupel. Grob je bil pokrit z vejami, zasut z zemljo, na vrhu pa so
                     bile skale. Krste z zemeljskimi ostanki žrtev so postavili na mrtvaški oder
                     pred ribniško cerkvijo in jih pokopali na novem vojaškem pokopališču v
                     Hrovači.</p>
                  <p>Drugo izkopavanjeje bilo 3. 10. 1944 v Jelendolu. Izkopaval je oddelek
                     slovenskih domobrancev. Pri izkopavanju so bili navzoči tudi svojci nekaterih
                     žrtev, pa tudi dva bivša jetnika, ki sta se rešila. To sta bila Alojz Zupančič
                     in Matija Mavec.</p>
                  <p>Trupla so bila v treh grobiščih. Ležala so drugo preko drugega. Vsa so bila
                     zvezana nad gležnji s telefonsko žico ali z jermenom. Po večini so imeli
                     zvezane tudi roke na hrbtu ali na prsih. Med žrtvami so bile tri ženske. Ena
                     izmed njih je bila učiteljica Anica Drobnič. Grobišča so bila obdana z drevjem
                     in nizkim grmičevjem, zato so bile ubite že iz neposredne bližine. Izkopali so
                     119 trupel. Položili so jih v 104 krste. V 15 krst so položili po dve
                     trupli.</p>
                  <p>V Hrovači so pokopali 75 krst, po dve v eno jamo, 29 pa so jih svojci odpeljali
                     v Ljubljano, na Ig, v Škofljico, Grosuplje, Dobrepolje, Velike Lašče,
                     Šklovico.</p>
                  <p>Jesen leta 1943 je bila res krvava. Pobitih je bilo preko 600 Slovencev, ki
                     niso imeli druge krivde kot to, da se niso strinjali z boljševistično
                     ideologijo in so se proti njej borili.</p>
                  <p>Na pokopališču v Hrovači so v letu 1944 postavili na sredi velik križ, na
                     grobove pa imena prepoznanih žrtev na manjših križih. Žrtve pa tudi v grobovih
                     niso imele miru. Tako imenovani osvoboditelji so požagali križ in zravnali
                     grobove z zemljo. Prepovedano je bilo prinašati rože in prižigati sveče. Zlasti
                     pred vsemi svetimi so v bližini dežurali miličniki, in zasliševali tiste, ki so
                     prinašali sveče.</p>
                  <p>Z osamosvojitvijo so se stvari nekoliko umirile. Društvo za zamolčane grobove
                     in Nova slovenska zaveza sta leta 1993 postavila spomenik, za dokončno ureditev
                     pa ni bilo dovolj denarja. Letos je Nova slovenska zaveza postavila spominske
                     plošče z imeni vseh pobitih. Upamo pa, da bo pokopališče v sodelovanju z
                     ribniško občino tudi dokončno urejeno. Sveta maša in spominska slovesnost je
                     bila 14. 10. 2007.</p>
               </div>
            </div>
            <div type="div2">
               <head>Beg iz jame </head>
               <docAuthor>Slavko Zupančič</docAuthor>
               <div type="div3">
                  <p>»Bilo je 22. oktobra v Ribnici. Iz zaporov so nas 95 poslali v posebno sobo. Ob
                     devetih zvečer se je pred kasarno ustavil tovorni avto in prvih 10 so nas
                     odpeljali v Jelendol, to je nekako v sredi med Rakitnico in Grčaricami. Sredi
                     gozda so nas spravili iz avtomobila. V globino gozda so odpeljali prvih šest
                     tovarišev. Po nekaj minutah slišimo posamezne strele. Čez 10 minut so odvedli
                     še nas. Ko pridemo bliže, zagledamo velik ogenj in v njegovem svitu veliko
                     izkopano jamo. v njej pa šest mrtvih prijateljev.</p>
                  <p>Bili smo brez vsakega občutka groze ali strahu. Imeli smo trdno prepričanje:
                     umiramo za Boga in domovino. Prepričani smo bili, da naše žrtve ne bodo
                     zastonj. Čim več nas bodo pobili, tem manj bodo dosegli. Vedeli smo, da
                     komunizem na naših tleh ne bo obstal. Tedaj sta me že dva prijela in me
                     odvezala od skupne vrvi, na katero smo bili vsi navezani. Druga dva sta mi
                     vzela hlače, čevlje, kapo, očala in uro. Stal sem tam v samih spodnjih hlačah
                     in srajci z na hrbtu zvezanimi rokami. Ko so me držali za roke. je rekel eden:
                     »Glej ga no, hudiča, kakšno fino srajco ima!« Odgovoril sem, da je vsa ušiva.
                     On pa, da nič ne de, da se prekuha, pa je dobro. Komandant</p>

                  <figure>
                     <graphic url="slike_z_67/z_67_57.png"/>
                     <head>Partizani vodijo zvezane vaške stražarje po kočevskih ulicah</head>
                  </figure>
                  <p>je že priganjal. Postavili so me s hrbtom proti jami in dva sta mi zvezala
                     noge. Bali so se, da bi jim še mrtvi ušli. Mitraljez je bil postavljen tako, da
                     je bila cev za dobro ped pred čelom. Zaradi zračnega toka sem zgubil ravnotežje
                     in padel v jamo vznak in mislil, da sem mrtev. Padca in vsega ostalega nisem
                     čutil. Prebudil sem se, še preden je bil ustreljen prvi tovariš za menoj. Prva
                     misel je bila: »Joj, živ!« Začel sem glavo drgniti ob jamo, da bi se bolj
                     zavedal in videl, kje sem ranjen. Nisem bil ranjen. Začutil sem zvezane noge.
                     Vez se je na njih že malo zrahljala, da se mi je posrečilo vsaj noge sprostiti.
                     S kratkim vzdihom sem se zahvalil Materi Božji. Kmalu je počil strel. Moj mrtvi
                     tovariš je padel name s tako silo, da mi je nalomil dve rebri. Zastokal sem.
                     Slišali so me. Premaknil sem se, da sem ležal podolgem v jami v senci ognja.
                     Komaj sem odmaknil noge, že je zaropotala strojnica. Rafal krogel je padel
                     blizu mene. Zahvalil sem se Stvarniku, ker me je že drugič rešil. Zgoraj se je
                     nadaljevalo streljanje. Z razbitimi glavami so padali prijatelji k meni v jamo.
                     Kri je brizgala, da sem ležal v gorki krvi.</p>
                  <p>Zadnji je bil na vrsti 18-letni fant.</p>
                  <p>Morilci so se odpravili po drugo skupino. Pri jami sta ostala samo dva, da bi
                     pazila na ogenj in ga zakrila, ker so nemška letala brenčala v zraku.</p>
                  <p>Eno letalo je priletelo čisto blizu in partizana sta začela metati na ogenj
                     smrekove veje, da sta plamen čisto zadušila. Tedaj je prišel moj trenutek.
                     Vstal sem in šel čez mrtve prijatelje do roba jame in se prevesil ven s pomočjo
                     nog in brade. Ko sem kakih 20 metrov od jame stopil na suho vejo, sta stražarja
                     začela za menoj streljati z dvema strojnicama, vendar me nista zadela. Bežal
                     sem dalje, padal preko skal in posekanih debel, ker zaradi zvezanih rok nisem
                     mogel obdržati ravnotežja. Za pot do bližnje vasi. za katero bi potreboval pol
                     ure, sem rabil šest ur in pol.</p>
                  <p>Končno sem našel dobre ljudi, ki so me rešili. Devetletni fant mi je prepilil
                     žico na rokah. Bile so tako otekle, da se je žica čisto skrila v mesu. Pri tem
                     bi moj mali rešitelj skoraj omedlel. Ko sem imel roke proste, so mi kot mrtve
                     visele ob telesu. Noge sem imel čisto otekle in prezeble. Ko sem jih v vodi
                     namakal, sem začutil bolečine in zaradi njih omedlel. Ko sem se prebudil iz
                     nezavesti, sem zagledal ljudi, ki so klečali ob meni s prižganimi svečami. Pri
                     teh dobrih ljudeh sem ostal 10 dni. Tretji dan se je pojavila živčna reakcija.
                     Bruhal sem, treslo meje, da so me morali držati«.</p>
                  <p>(Domoljub. 18. oktobra 1944)</p>
               </div>
            </div>
         </div>
         <div type="div1">
            <head>Iz tujih virov</head>
            <div type="div2">
               <head>Pokol po koncu vojne</head>
               <docAuthor>Karl-Peter Schwarz</docAuthor>
               <div type="div3" subtype="intro">
                  <p>(Frankfurter Allegemeine Zeitung, 18. okt. 2007)</p>
                  <p>V množičnem grobu, ki so ga našli v Sloveniji leže tisoči žrtev komunistov.
                     Zločini iz let po 1945 do danes odpirajo globoke rane.</p>
               </div>
               <div type="div3">
                  <p>Prvi napad se je dogodil pod zaščito teme, ko je vlak zapeljal v tunel. Orožje
                     je bil karbolinej, jedka tekočina, ki se v vrtnarstvu uporablja proti
                     škodljivcem. »Škodljivec«, ki so ga hoteli na ta način uničiti, je bil
                     katoliški škof Anton Vovk. administrator ljubljanske škofije, ki je bil na poti
                     k blagoslovitvi orgel. Ko je v Novem mestu zapustil vlak, ga je podivjana
                     množica zmerjala in tolkla. Zrinili so ga nazaj v oddelek. Tam so ga še naprej
                     ogrožali. Nekdo ga je polil z bencinom in prižgal vžigalico. Hudo poškodovanemu
                     Vovku se je posrečilo, da si je slekel plašč. Odvedli so ga v čakalnico, ga
                     postavili na mizo in mu še naprej grozili, se mu posmehovali in ga psovali.
                     Neki zdravnik je poklical rešil-ca, toda množica je preprečila, da bi škofa
                     prepeljali v bolnišnico. Končno se je Vovk z istim vlakom vrnil v Ljubljano.V
                     stolnici je pokleknil pred oltarjem. Vsakdo v mestu je vedel, kaj se mu je
                     zgodilo. To je bilo 20. januarja 1952. Tito je prelomil s Stalinom in Zahod mu
                     je zato velikodušno spregledal številne kršitve človekovih pravic v
                     Jugoslaviji. Tokrat pa je šla Udba, komunistični Ge-stapo, predaleč. Prišlo je
                     do mednarodnih protestov in eden od storilcev je moral biti simbolično
                     žrtvovan. Človek, ki je škofa polil z bencinom, je bil postavljen pred sodišče
                     in zaradi »lahke telesne poškodbe« obsojen na deset dni zapora.</p>
                  <p>V ljubljanskem Muzeju novejše zgodovine nenavadna razstava prikazuje »boj proti
                     veri in cerkvi«, ki ga je od 1945 do 1961 vodil komunistični režim v Sloveniji,
                     in to bolj brutalno kot kjerkoli drugje v Jugoslaviji. Od približno tisoč
                     duhovnikov v Sloveniji je bil postavljen pred sodišče vsak drugi. Devet jih je
                     bilo obsojenih na smrt, nad štirimi je bila smrtna obsodba izvršena. Dvanajst
                     vojnih kuratov je bilo ustreljenih brez sodnega postopka. Med duhovščino so
                     infiltrirali agente in jo razcepili z režimskim Cirilmetodijskim društvom
                     (CMD), katerega člani so dobili številne privilegije. Absurdna protiklerikalna
                     propaganda je očitala Cerkvi sodelovanje s fašisti in s kominformom, prišlo je
                     do sodnih procesov proti frančiškanskemu in jezuitskemu redu ter drugim. Zakaj
                     se je sovraštvo komunistov proti Cerkvi razdivjalo prav v Sloveniji?
                     Zgodovinarka Tamara Griesser-Pečar, avtorica številnih knjig o komunistični
                     represiji v svoji domovini in tudi pričujoče razstave, pravi, da na to
                     pravzaprav še ni našla zadovoljivega odgovora. Celo ob vrhuncu terorja v
                     zgodnjih petdesetih letih se je prištevalo h katoliški veri več kot 80
                     odstotkov Slovencev.</p>
                  <p>Slovenija je nespravljena dežela. Število katoličanov se je od osamosvojitve
                     leta 1991 zmanjšalo od 71 na 58 odstotkov in število neverujočih ter versko
                     indiferentnih stalno raste. Toda še zmeraj se politični tabori formirajo glede
                     na odnos do vere in vnemajo se hudi spopadi ob drugod že zdavnaj rešenih
                     vprašanjih, kot je npr. verski pouk v javnih šolah. Posebno jasno se to kaže ob
                     primeru križa, katerega poškodovani deli so razstavljeni v predprostoru
                     razstave. Leta 1934 so ga postavili na Škrlatici, enem najvišjih vrhov
                     Julijskih Alp, v spomin »vsem žrtvam gora«. Avgusta 1945 je bil prevrnjen v
                     prepad. Dele križa so rešili in leta 1969 je bil križ obnovljen ter spet
                     postavljen na vrhu, a je bil vdrugič uničen. Ko so ga 1996 spet postavili, je
                     slovenska levica močno protestirala proti kršenju načela »ločitve Cerkve od
                     države«. Potem je križ tretjič končal v breznu.</p>
                  <p>Gotovo so reformacija in protireformacija, laicizem in klerikalizem zapustili v
                     Sloveniji močne sledove. Silovitost polemik, ki se opirajo na religiozne
                     simbole, pa najbrž temelji na tem, da narod še ni obvladal krvave državljanske
                     vojne, ki je med drugo svetovno vojno divjala v Sloveniji, razdeljeni med
                     nemške, italijanske in madžarske okupatorje. Titovi komunistični partizani so
                     mo-nopolizirali odpor in so se bojevali proti vsem, ki se jim niso brezpogojno
                     podrejali. Katoliški in konservativni krogi so se bolj bali zmage komunizma kot
                     okupacijskih sil, za katere so predvidevali, da bodo deželo tako in tako morale
                     prejkoslej zapustiti. Na končuje obračunal Tito, takrat še Stalinov zvesti
                     učenec, z vsemi, za katere je mislil, da se mu utegnejo postaviti po robu.</p>
                  <p>Letos poleti so v južnem predmestju Maribora, drugega največjega slovenskega
                     mesta, pričeli odkopavati zasuti protitankovski jarek iz druge svetovne vojne.
                     Že dolgo je bilo znano, da je v tezenskem gozdu množično grobišče. Leta 1999 so
                     ob gradnji južne obvoznice odkopali del jarka, v katerem je bilo 1179 trupel -
                     bili so pretežno hrvaški, srbski in črnogorski vojaki, ki so jih komunistični
                     odredi smrti pokosili s strojnicami in zasuli, pa tudi nemški vojaki in
                     pripadniki nemške manjšine ter civilne žrtve političnih čistk v Hrvaški in
                     Sloveniji. Družba za avtoceste je nato izsilila, da so nadaljevali z gradnjo,
                     in vlada v Ljubljani, ki so jo takrat še sestavljale leve stranke, proti temu
                     ni imela pomislekov, čeprav je bilo zelo verjetno, da se v jarku, ki je dolg
                     poldrugi kilometer in širok približno štiri metre, nahaja še tisoče trupel.</p>
                  <p>Zadnje raziskave so pokazale, da leži tam najmanj petnajst tisoč, morda pa celo
                     več kot dvajset tisoč trupel. Protitankovski jarek je bil zelo prikladen za
                     množične poboje, dovolj je bilo obenj postaviti vojne ujetnike in civiliste,
                     jih pokositi s strojnico in trupla zasuti. Odkar so postale znane raziskave pod
                     vodstvom slovenskega zgodovinarja Mitje Ferenca, se oglaša zmeraj več
                     očividcev, ki pričajo o dogodkih maja 1945. Eksekucije so trajale tedne, žrtve
                     so dovažali s tovornjaki in jih postrelili. Na mnogih kosteh so še ostanki žic,
                     s katerimi so bili ujetniki zvezani. V začetku septembra je konservativna vlada
                     v Ljubljani odločila, da bodo ob mariborskem množičnem grobišču postavili
                     spomenik.</p>
                  <p>V Srebrenici, tako so pravili do sedaj, se je dogodil največji pokol po koncu
                     druge svetovne vojne. Titovi zločini pa so še mnogo večji kot grozodejstva, za
                     katera so odgovorni Miloševič, Mladič in Karadžič.</p>

                  <figure>
                     <graphic url="slike_z_67/z_67_58.png"/>
                     <head>Skriti zločini <name type="author">Bara Remec</name></head>
                  </figure>
                  <p>Že novembra 1944 so bili Američani v Rimu informirani o partizanskih seznamih
                     za poboje v Sloveniji. Takoj po nemškem umiku naj bi likvidirali </p>
                  <p>15 000 potencialnih nasprotnikov režima iz Ljubljane, 50 000 iz Trsta in </p>
                  <p>41 000 iz drugih delov dežele. Do sedaj je bilo v mali Sloveniji odkritih 540
                     množičnih grobišč. Samo v mariborskem protitankovskem jarku je pokopanih
                     dvakrat toliko ljudi kot v Srebrenici, med njim: najbrž tisoči beguncev, ki so
                     jih Britanci v Pliberku (Koroško) izročili partizanom. Domnevajo, da so v
                     zasutih bombnih lijakih na jugu mesta kot tudi na Pohorju, hribovju blizu
                     Maribora, še mnoga množična grobišča. Epicenter komunističnega terorja v
                     Evropi, pravi Jože Dežman, vodja komisije za množična grobišča pri slovenski
                     vladi in ravnatelj Muzeja za novejšo zgodovino, je bil v Sloveniji.</p>
                  <p>V boju proti Cerkvi se je nadaljevalo izločanje potencialnih nasprotnikov
                     režima, kajti Cerkev je bila, kot je slovensko notranje ministrstvo ugotovilo
                     novembra 1945, »hrbtenica opozicije«, edina organizacija, ki se je še lahko
                     obdržala zunaj sfere komunistične oblasti. V pastirskem pismu si je
                     jugoslovanska škofovska konferenca septembra 1945 upala ožigosati »odkrito
                     preganjanje Cerkve« in se mu v ostrem pismu Titu upreti. Tito je to ocenjeval
                     kot »vrsto uradne vojne napovedi« in njegova partija je ustrezno ravnala. V
                     Sloveniji so totalitarno poglavje Titove diktature in še posebej delež, ki so
                     ga imeli pri njej slovenski komunisti, dolga leta bagatelizirali, zamolčevali
                     in tabuizirali. Ne nazadnje po zaslugi prizadevanja zgodovinarjev, kot sta
                     Griesser-Pečarjeva in Dežman, se to sedaj začenja spreminjati.</p>

                  <figure>
                     <graphic url="slike_z_67/z_67_59.png"/>
                     <head>Trdnjavska utrdba Kluže nad Sočo - Pod to fotogrqfijoje avtor zapisal: V
                        slikovitih slovenskih gorah si je težko predstavljati strahote soške fronte.
                        Še teže pa si je, bi dodali mi v slikoviti Sloveniji predstavljati strahote
                        boljševiške revolucije. Kako naj dopovemo mladim, da so se sredi te lepote
                        mogle zgoditi.</head>
                  </figure>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Aktualna preteklost</head>
               <div type="div3">
                  <p>Ivan Maček. 28. 10. 1942: Jesen 1942</p>
                  <p>»Biti morate neusmiljeni proti vsakemu, ki je prijel puško v roko, da se bori
                     proti lastnemu narodu. Nihče nima pravice nositi orožja na slovenskih tleh
                     razen slovenske partizanske vojske.- (Str, 135)</p>
                  <p>Ivan Maček, 2. 11. 1942: Jesen 1942</p>
                  <p>»Sedaj, ko so nastopili dolgi večeri, je treba te večere uporabiti za politično
                     in kulturno izobrazbo partizanov. Pri političnem delu je treba stremeti za tem,
                     da se partizanom nazorno dokaže kontrarevolucionarna vloga bele garde in da se
                     jih navduši z revolucionarnim ognjem za uničenje izdajalske bele garde. Pri
                     dosedanjih akcijah se opaža premajhna mržnja do bele garde od strani samih
                     partizanov. To je tudi vzrok, da niso vse naše akcije proti beli gardi uspele,
                     kakor bi morale.' (Str. 196)</p>
               </div>
               <div type="div3">
                  <head>Aktualna preteklost</head>
                  <p>Boris Kidrič, 14. 14. 1942: jesen 1942</p>
                  <p>»Hegemonija partije v OF je še vedno popolnoma zagotovljena. Vojska, tehnika in
                     Varnostna služba so v naših rokah. Terenski odbori so v glavnem v naših rokah,
                     zaradi tega, ker je partija najbolj aktivna in vzdržljiva. Politične in
                     organizacijske zveze Izvršnega odbora OF s terenom so tudi v naših rokah (Peter
                     je sekretar IO, uradne zveze z okrožnimi odbori OF vzdržujejo partizanske
                     patrulje ali partizanska tehnika). Linijo CK smo doslej v Izvršnem odboru še
                     vedno v celoti izvedli.« (Str. 589)</p>
                  <p>Edvard Kardelj, 29. 3. 1942: Jesen 1942</p>
                  <p>»Obveščevalno delo je od spodaj množično in prihaja dnevno na rajonske točke
                     obveščevalne službe mnogo vsakovrstnih prijav.«</p>
                  <p>»Varnostne službe se vsi bojijo kot hudiča, prav to pa daje – poleg NZ in
                     partizanov – OF značaj resnične oblasti.« (Dokumenti 1941 – 1945, str 38)</p>
               </div>
            </div>
            <div type="div2">
               <head>Voščilo</head>
               <div type="div3">


                  <figure>
                     <graphic url="slike_z_67/z_67_60.png"/>
                     <head/>
                  </figure>
                  <p>Naj se vam za božične praznike </p>
                  <p>Vrstijo srečni dnevi </p>
                  <p>Polni tihega miru in dobrega upanja </p>
                  <p>Naj vas v novem letu obiskujejo resne misli </p>
                  <p>Da boste z njimi lahko svetili sebi in drugim </p>
                  <p>To vam želi</p>
                  <p>Vaša Zaveza</p>
               </div>

            </div>

            <div type="div2" subtype="poem">
               <head>Prijateljstvo in sovraštvo</head>
               <div type="div3">
                  <lg>
                     <l>Prej so se igrali skupaj</l>
                     <l>prej so se imeli radi,</l>
                     <l>prej so skupaj preživljali mladost</l>
                     <l>po kolovoznih poteh,</l>
                     <l>prej so skupaj kolovratili</l>
                     <l>po njivah,</l>
                     <l>prej so bili prijatelji.</l>
                     <l>Potem je čez noč</l>
                     <l>rdečina revolucije</l>
                     <l>spremenili prijateljstvo v sovraštvo,</l>
                     <l>ljubezen v smrt.</l>
                  </lg>
                  <docAuthor>Peter Bergant </docAuthor>
               </div>
            </div>
            <div type="div2" subtype="poem">
               <head>Sonet o spominjanju </head>
               <div type="div3">
                  <lg>
                     <l>Kdor se spominja, vase se prevrača, </l>
                     <l>v sam začetek, v prvo izhodišče, </l>
                     <l>si skrbno pota sem in tja preišče, </l>
                     <l>smeri po igri vetra ne obrača.</l>
                  </lg>
                  <lg>
                     <l>Pokoj in sprava sta njegova plača, </l>
                     <l>v globini lastni najde zatočišče, </l>
                     <l>je slep za videz, za zunanje blišče, </l>
                     <l>požene korenine v tla domača.</l>
                  </lg>
                  <lg>
                     <l>Spomin je znak notranjega življenja,</l>
                     <l>zahteven je do sebe, zvest resnici, </l>
                     <l>je stroga mera in zalet hotenja.</l>
                  </lg>
                  <lg>
                     <l>Je nepremičen kakor mestna vrata, </l>
                     <l>je hiter kakor duh podoben ptici. </l>
                     <l>Spomin in bistrost sta najožja brata.</l>
                  </lg>
                  <docAuthor>Milan Komar</docAuthor>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Rečeno je bilo:</head>
               <div type="div3">
                  <p>- na spominski slovesnosti za umorjenim zaplanskim župnikom Jožetom
                     Geohelijem:</p>
                  <p>»Ta stavek nas spet pripelje nazaj na začetek našega razmišljanja. Ne samo
                     kraj, na katerem stojimo, vsa Slovenija je postala mučeniška zemlja. Vsa je
                     zaznamovana z nedolžno krvjo. Ne zaznamovana, morali bi reči, posvečena. To pa
                     pomeni - če se še spomnite, smo rekli, da se dogodkov ne spominjamo zaradi njih
                     samih, ampak zato, ker nekaj pomenijo - to pomeni, da hodimo po mučeniški in
                     sveti zemlji in če dovolimo tej misli, da do konca stopi v nas, pomeni to, da
                     bi morali postati boljši ljudje, bolj trdni, bolj zvesti, bolj modri, bolj
                     pametni, bolj, kakor bi rekel, dorasli ali odraščeni. Tudi bolj ponosni.
                     Mislim, da je prav, če za konec to rečem, da ravno zato prihajamo sem, da bomo
                     ravno zato vsako leto prihajali sem, da se bo ta misel v nas znova naselila: da
                     moramo zaradi mnogih mučencev biti boljši ljudje.«</p>
                  <p>- na odkritju farne spominske plošče v Stražišču:</p>
                  <p>»Na koncu si še prikličimo v spomin, kako lepa je naša domovina in kako lep je
                     jezik, ki ga govorimo. Kako lepe besede imamo: mati, domovina Bog, zemlja in
                     zrak, kruh in vino, pelin in roža. Kako lepe besede so to! Škoda, da ji ne bi
                     bilo več. Če nas ne bo, tudi teh besedi ne bo. Poskrbeti moramo, da se nam v
                     prihodnosti kaj ne zgodi. Na vsak način moramo postati »ljudje za vse
                     čase«.</p>
                  <p>- na odkritju farne spominske plošče v Podzemlju:</p>
                  <p>»In ko so italijanski fašisti in nemški nacisti napadli Slovenijo, kaj je gnalo
                     naše komuniste, da so nas napadli še sami? Kaj jih je gnalo? Nikjer drugod tega
                     niso naredili. Komunisti so bili tudi v Franciji, Belgiji, na Nizozemskem,
                     Danskem, Norveškem, na Poljskem, v Čehoslovaškl, na Madžarskem, v Romuniji, a
                     niso tega nikjer naredili. Samo v Sloveniji. Kaj jih je gnalo?V Ljubljani imamo
                     inštitute za zgodovino, za sociologijo, za politologijo, in tako dalje, za
                     jezike, za literaturo, za filozofijo: več kot tisoč ljudi se poklicno ukvarja s
                     slovensko dušo, več kot tisoč ljudi je plačanih za to, da bi nam razkrili in
                     povedali, kaj smo. A nič! A nič!«</p>
               </div>
            </div>
            <div type="div2">
               <head>Priporočamo</head>
               <div type="div3">
                  <head>CERKEV IN OBLAST </head>
                  <p>Marija Čipič Rehar </p>

                  <figure>
                     <graphic url="slike_z_67/z_67_61.png"/>
                     <head>Cerkev in oblast na Primorskem v letih 1945-1953</head>
                  </figure>
                  <p>Izdala DRUŽINA</p>
               </div>
            </div>
         </div>
      </back>
   </text>

</TEI>
