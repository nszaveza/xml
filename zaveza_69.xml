<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Tamino Petelinšek </name>
               <name>Tine Velikonja </name>
               <name>Vlastja Simončič </name>
               <name>Simon Dan </name>
               <name>Tadej Bratok</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>485KB XML</extent>
         <publicationStmt>
            <publisher>
               <address>
                  <addrLine>Nova Slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/425-15-37</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">69</idno>
            <idno type="ISSN">??</idno>
            <date>2011-07-19</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">69</biblScope>
                     <biblScope type="vol">XVIII</biblScope>
                     <biblScope>številka 2, junij 2008</biblScope>
                     <date when="2008-06">2008</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-07-19">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 69</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <head>Izobčenost Roga</head>
                  <p>Na prvi pogled bi človek rekel, da je imelo dogajanje, ki ga poimenujemo s
                     pojmom Kočevski Rog, v več kot šestdesetletni zgodovini različno usodo. Prvih
                     trideset let je bil v popolni ilegali, tako da ga za takratno javnost, tudi za
                     tisto, ki je že mejila na zasebnost, sploh ni bilo. To je bil njegov mutasti
                     čas. (Razume se, da to velja samo za Slovenijo v mejah boljševiške
                     Jugoslavije.) Ko pa sta ob koncu tega obdobja tržaška pisatelja Rebula in Pahor
                     pripravila Edvarda Kocbeka, da je v reviji Zaliv uporabil to ime in nekoliko
                     razkril, kaj za njim stoji, je Kočevski Rog stopil v čas nadzorovane javnosti,
                     kar za Slovenijo pomeni, da so o njem lahko govorili samo ljudje s posebnimi
                     poverilnicami. Po letu devetdeset so se stvari toliko spremenile, da je o
                     Kočevskem Rogu sicer lahko govoril vsak, a je vsak, ki se je odločil, da bo o
                     njem govoril, moral vzeti v zakup, da ga ljudje ne bodo poslušali. Polstoletni
                     ideološki izgon iz področja legitimne javnosti se je končal tako, da so ljudje
                     to stanje ponotranjili. Kočevski Rog je počasi začel dobivati značaj
                     neentitete. Njegova usoda je torej bila v času samo navidez različna. Kar ga je
                     vseskozi v resnici določalo, je bila njegova nerazumljenost in celo tujost:
                     nekaj časa mu je bil vstop v narodov spomin prepovedan, potem pa, ko mu je bil
                     vstop končno dovoljen, ga spomin že ni hotel sprejeti. Govorimo seveda o
                     spominu nasploh in o ljudeh na sploh. Tisti, ki jih Kočevski Rog sicer ni
                     pogoltnil, a jih zato ni nič manj udaril, ne spadajo mednje. To so posebni
                     ljudje, ki jih določa okoliščina, da predstavljajo manjšino v narodu in niso v
                     stanju, da bi dajali podobo času. Sedaj je torej tako, da Kočevski Rog ni v
                     središču pozornosti in ni narodova tema.</p>
               </div>
               <div type="div3">
                  <head>Velikost Kočevskega Roga</head>
                  <p>Ne verjamemo, da bi se našlo veliko ljudi, ki bi bili pripravljeni spodbijati
                     gornje trditve. In vendar! In vendar se Slovencem v celoti našega prebivanja na
                     tem zgodovinskem prostoru ni zgodilo nič tako velikega kot je Kočevski Rog. Ko
                     pravimo velikost, hočemo s to eno besedo zajeti vse skrajne razsežnosti tega
                     dogodka: fizične in duhovne, moralne in politične, zgodovinske in človeške. Nič
                     od tega, kar je človek v svoji družbeni biti, in nič od tega, kar je človek v
                     končni enkratnosti svoje osebe, nič ni ostalo zunaj: vse je bilo tam in se
                     združevalo in zraščalo v gozd tisoč in tisoč bolečin, od katerih je vsaka
                     izhajala iz duha in telesa, tako da je bila vsaka cela in segala od zemlje do
                     neba. Kaj tako velikega se Slovencem še nikoli ni zgodilo. Velikost je beseda,
                     ki jo lahko vzamemo za izhodišče našega razmišljanja. Če namreč besedo velikost
                     prav razumemo, se takoj zavemo, da moramo obstati, da ne moremo mimo, da ne
                     moremo naprej.</p>
                  <p>O tej velikosti je bilo napisanih že nekaj razprav in esejev, seveda ne v
                     boljševiški Sloveniji, ampak v Argentini, kjer so si slovenski izgnanci
                     poiskali v svetovnem morju svoj otok in na njem postavili svobodno Slovenijo.
                     Tam je bilo napisanih nekaj besedil, ki so skušala izmeriti neizmerljivo. A kar
                     ni zmogla šolana pamet, to so zmogle neke besede in neka dejanja, ki niso
                     nastala iz nobenega razglabljanja in iz nobenega izdelanega namena, ampak kar
                     tako, sama od sebe – iz človekovega praobčutja. Tisti, ki so te besede izrekli
                     in ta dejanja naredili, niso mislili, da delajo kaj posebnega. In vendar, ko
                     nam jih danes kdo postavi pred oči, takoj vemo, da so pravi odziv na tisto
                     velikost.</p>
                  <p>Ko se je v vetrinjskem taborišču razvedelo, da so Angleži domobrance izročili
                     partizanom, je med vozmi in konji in zasilnimi šotori zavladalo razpoloženje,
                     ki ga ne bi poznali, ko ne bi bilo nekega preprostega dekleta, ki je izrekla
                     naslednji stavek: »Ali ne bo že Sodni dan!« Ko nas danes kdo spomni na te
                     besede, vemo, da v slovenskem kulturnem spominu ni mogoče najti primernejše
                     podobe od te, ki jo je priklical duh te Slovenke. Ali ne bo že Sodni dan! Ali
                     ne bo že konec; ali ne bo že potemnelo sonce; ali ne bodo začele padati zvezde
                     z neba? Kako da svet še stoji? Zadovoljstvo nas mora obiti ob tem, da je ta
                     stavek ostal; ne bi, če ga ne bi zapisala učiteljica Marica Bastič v svoji
                     knjigi <emph>Ljubgojna, draga vas domača</emph>. Ob tem pomislimo: vedno se
                     najde kdo, ki kaj pove, vedno se najde kdo, ki kaj zapiše. Vedno se najde kdo.
                     Kako to, da se vedno kdo najde?</p>
                  <p>Kak dan za tem pa je Kočevski Rog povzročil, da se je izoblikoval neki prizor,
                     spet sam od sebe in na prvinski način. To pot v boljševiški Sloveniji, na eni
                     od njiv ob neki suhokrajinski vasi. Šlo je že proti večeru, ko so ljudje
                     zaslišali bobnenje iz gozdov onstran Poloma v smeri jugovzhoda. Partizani so,
                     utrujeni od celodnevnega ubijanja, minirali vhode v brezna, da bi zavarovali in
                     obenem skrili svoje delo. – Ljudje na njivi so vedeli, za kaj in za koga gre.
                     Ne da bi kdo kaj rekel, so pokleknili in molili. Zdelo se jim je, da je to
                     edino, kar še lahko naredijo. Iz svoje tisočletne poučenosti so to
                     naredili.</p>
                  <p>Tretji prizor pa se ni dogodil enkrat, ampak se je ponavljal. Tudi ni njegova
                     moč v žalosti, ampak v presunljivi ironiji, ki jo ljudje včasih zaigrajo drugim
                     ljudem. Ko se je po vaseh začelo govoriti, da so domobranci prišli v roke
                     partizanom, je ljudi zaskrbelo, kaj bo z njimi. Kam naj se obrnejo? K Angležem,
                     seveda. Tako je prišlo do tega, da so kmetje potem dan za dnem hodili na
                     angleško veleposlaništvo v Ljubljano, ki je bilo takrat v neki vili ob sedanji
                     tivolski cesti. Mogoče bomo kdaj zvedeli, kaj so si ob tem mislili angleški
                     diplomati, ki so po Churchillovih navodilih pilotirali jugoslovansko
                     državljansko vojno in jo v tipično britanskem slogu zaključili na vetrinjskem
                     polju v zadnjih dneh maja 1945. Mogoče bo čez desetletja kak časnikar imel to
                     občutljivost, da bo skušal dognati, če je kateri od uradnikov v tisti vili o
                     tem kaj zapisal. Radi bi izvedeli, kaj so kmetje spraševali in kaj so jim
                     Britanci odgovarjali – koliko se je njihova varianta razlikovala od tiste, ki
                     so jo uporabili njihovi vojaški kolegi v 5. korpusu v Celovcu.</p>
               </div>
               <div type="div3">
                  <head>Izum postboljševiškega prostora za uboj spomina na Rog</head>
                  <p>Rana, ki so jo partizani zasekali v slovensko narodno telo, je bila velika in
                     je, ker je niso smeli zdraviti – ker je niti opaziti niso smeli – povzročala
                     neznosne bolečine. Vasi so se izpraznile in ko so po devetdesetem letu po farah
                     začeli šteti, koliko jih je v tistih desetih junijskih dneh izginilo, so se
                     pojavile številke, ki so tekle od dvajset do petdeset in sto, do dvesto in
                     tristo in celo štiristo. Praznina je bila grozljiva, a je tisti, ki so jo
                     povzročili, niso hoteli, drugim pa ne dovolili videti. Partizani, ki so se v
                     štirih učnih letih izvežbali v ubijanju in jim je bilo žal zavreči pridobljeno
                     izurjenost, so delovali tudi na svojo roko. Posledica je bila ta, da v
                     geografiji Kočevskega Roga niso delovali samo veliki obrati – Teharje,
                     Hrastniški Hrib, Kamniška Bistrica, Velesovo, Kucja Dolina – ampak je smrt
                     čakala mladoletne domobrance, ki so se vračali k staršem, tudi na samotnih
                     stezah ali pa je prirejala nenadne nočne obiske po hišah. A o tem se ni
                     govorilo. Bilo je tako, kakor je zapisala pesnica Ana Ahmatova: »Tam smo vsi
                     samo šepetali.« </p>
                  <p>Toda, da je bilo tako v času, ko je bila Slovenija pod boljševiško okupacijo,
                     še nekako razumemo. A zakaj ni Kočevski Rog spregovoril z vso silovitostjo
                     tedaj, ko se je boljševiški imperij končno sesul in so se njegovi vzdrževalci
                     razbežali? Saj to je tisto, niso se razbežali. In zakaj se niso razbežali?
                     Zato, ker so bili iz posebne snovi. Z isto arogantnostjo, s katero so imperij
                     začeli graditi, ne glede na to, koliko življenj so morali zanj zastaviti, z
                     isto arogantnostjo so ga sedaj pustili, da se je sesul, sami pa so šli po
                     skrito zlatnino in pobrskali po ruševinah, če je kaj ostalo, potem pa so se
                     ozrli po novih parcelah in začeli graditi nova oporišča. Takoj potem, ko so
                     komunisti spoznali, da je njihov bankrot neizogiben, so ta bankrot začeli
                     nemudoma načrtovati. Bili so tako prisebni, da so se polastili stečajne mase in
                     začeli misliti na novo avanturo. In kakor so za vzpon izumili posebno
                     ideologijo, tako so tudi za sestop – ki pa je bil samo maska za nov začetek –
                     izumili posebno ideologijo z delovnim naslovom tranzicijski scenarij. Stvari
                     sedaj tako tečejo, kakor tam piše. Kočevski Rog ima v tem scenariju mesto, ki
                     mu je bila očitno posvečena posebna pozornost. Poglavitno pravilo se glasi: na
                     vsak način je treba obdržati kulturnopolitični prostor, v katerem bo Kočevski
                     Rog mogoče obdržati pod tako kontrolo, da ne bo mogel spregovoriti z
                     avtentičnim glasom. Serviserji novega projekta se namreč zavedajo, da bi bilo
                     njihove igre konec, če bi Kočevsld Rog mogel povedati svojo celotno zgodbo. Z
                     drugimi besedami: nujno je treba organizirati in vzdrževati postboljševiški
                     prostor. Kako to doseči?</p>
                  <p>Za začetek je treba povedati, da jim je šlo na roko neko začetno dejstvo. Niso
                     bili namreč tako zelo sami. V Srednji in Vzhodni Evropi se je druga svetovna
                     vojna končala z nekim stanjem, ki ga je češki disident Milan Kundera označil za
                     »occident kidnappé« – ugrabljeni zapad. Ta del Evrope je postal sovjetsko
                     vplivno področje kot plačilo za sodelovanje v zapadnem zavezništvu. Na Jalti,
                     kjer je bilo to dogovorjeno, seveda ni bilo nikjer rečeno ali zapisano, da bo
                     Stalin to področje »ugrabil«, a se je od vsega začetka vedelo, da se bo to
                     zgodilo. V Srednji in Vzhodni Evropi se je uveljavil komunizem. Stanje, ki se
                     je tako uveljavilo, je bilo torej v nekem oziru nelegitimno, ker pa je bilo v
                     osnovi postavljeno na Jalti, kjer sta papirje podpisovala tudi Churchill in
                     Roosevelt, je vseeno bilo pod okriljem mednarodne legitimitete. Poleg tega pa
                     zapadna javnost, zlasti v sociologiji, politologiji in zgodovini, ni gledala na
                     komunizem čisto brez simpatij. Označevala ga je sicer za totalitarizem, a ne
                     brez pridržkov. Prehod iz totalitarizma v demokracijo je v tem delu Evrope
                     potekal po Michnikovi prognozi, ki jo je formuliral v knjigi z naslovom dolgo
                     slovo od komunizma. Najbolj radikalno je odnos do tega prehoda označil
                     Mazowiecki v nastopnem govoru v Sejmu: »Pod preteklost potegnimo debelo črto.«
                     Še ko je latvijska zunanja ministrica Sandra Kalniete v nekem govoru v Leipzigu
                     izjavila, »da sta oba totalitarna režima, nacizem in komunizem, enako
                     zločinska«, to ni bilo povsem nedeljeno sprejeto. V takem položaju je treba
                     razumeti vprašanje, ki ga je postavil litavski predsednik vlade Vytautas
                     Landsbergis: »Pravijo, daje komunizem mrtev, toda ali je kdo že videl
                     truplo?«</p>
                  <p>Samo Čehoslovaška je sprejela zakonodajo, ki je jasno ločila med komunistično
                     preteklostjo in demokratično sedanjostjo: leta 1991 je bila legalizirana
                     lustracija, leta 1993 pa je parlament sprejel izjavo o »zločinskosti in
                     ilegalnosti komunističnega režima«, hkrati pa zadržal rok zastaranja za
                     zločine, ki jih ni bilo mogoče preganjati v času komunizma. A so tudi ta pravna
                     in politična dejanja naletela na kritiko tako na Zapadu kakor tudi v
                     Čehoslovaški, (Politika do preteklosti po 1989, A. Smolar, Transit 18, str.
                     87)</p>
                  <p>Nobena od nekdanjih evropskih komunističnih držav, razen morda Vzhodne Nemčije,
                     se ni ravnala po zgledu, ki ga je dala Praga. Tudi Slovenija ne; Slovenija
                     pravzaprav še najmanj.</p>
                  <figure>
                     <graphic url="slike_z_69/z_69_01.png"/>
                     <head>Kočevska proga</head>
                  </figure>
               </div>
               <div type="div3">
                  <head>Vzdrževanje postboljševiškega prostora</head>
                  <p>In kako slovenski postboljševiki prirejajo politični prostor, da se v njem
                     Kočevski Rog ne bi mogel pojaviti? Na zelo različne načine. Ne bi smeli reči,
                     da niso pri tem iznajdljivi, ponovno in ponovno pa tudi opažamo, da niso
                     pretirano pazljivi. Mogoče računajo na bralno raven povprečnega Slovenca ali pa
                     na njegovo zrelativizirano moralno občutje; zanašajo se na to, da je cepivo
                     »več resnic« končno prijelo. A domiselnosti in vztrajnosti jim vseeno ne smemo
                     odrekati.</p>
                  <p>Ko se kultura po totalitarizmu – posebno po totalitarizmu, ki se je utemeljeval
                     na zgodovini – odloči, da se bo podredila splošnim normam, ki jih je ustvarila
                     civilizacija, bi bilo najbolj naravno, da se loti tudi totalitarnih
                     zgodovinskih konstruktov. Za dobro počutje kontinuitete bi bilo to seveda
                     nemalo nevarno, zato se nismo čudili, ko smo v Mladini 21. marca zagledali
                     članek zgodovinarske dvojice Pirjevec – Repe <emph>Komu koristi sprevračanje
                        zgodovine? </emph>V tem primeru je šlo za denunciacijo: »sprevračanje
                     zgodovine«! V istem besedilu sta avtorja izpostavila Kučana iz Kočevskega Roga:
                     »Je čas vojne in je čas miru.« V odprtem besedilu to pomeni: pustite nas, da
                     smo počeli, kar smo počeli; to je bila vojna, nehajte tečnariti. Poleg tega pa
                     je v tem uspešnem triku tudi tako dobrodošla zamenjava med revolucijo in vojno,
                     nečesa nelegitimnega z nečim napol legitimnim ali z nečim, kar se od pamtiveka
                     dogaja. A tu imamo še drugo korekturo. V nekem, nekoliko zmedenem odlomku,
                     hočeta pisca pokazati, kdo je pravi krivec za Kočevski Rog: »Z druge strani pa
                     je treba pribiti, da OF slovenskega naroda ta zločin ne more omadeževati, ker
                     ga preprosto ni mogoče poistovetiti s peščico komunističnih voditeljev,
                     odgovornih zanj.« Če naredimo določene koncesije, potem ta stavek lahko
                     preberemo tako, da OF in slovenski narod nista kriva in da je kriva »peščica
                     komunističnih voditeljev«. Kaj pa tistih deset tisoč, ki so streljali, tepli in
                     pobijali ali pa samo stražili in skrbeli za prevoz in za izolacijo celotnega
                     podjetja od širše okolice; ali pa tistih dodatnih tisočev, ki so po mestih in
                     vaseh pazili, da si nihče ni upal nič vprašati? Sploh pa, kakšna reč pa je to
                     bila, Osvobodilna fronta, da jo je »peščica komunističnih voditeljev« lahko
                     zapeljala tako daleč? Zakaj pa se, svobodoljubni, kakor so bili, njeni člani
                     niso uprli, ko so končno sprevideli, v kasno moralno krivdo so jih
                     zmanipulirali? Kaj so jim, nedolžnim, naprtili.</p>
                  <p>Eden od ukrepov za obdelavo terena je tudi minimiziranje. V <emph>Sodobni
                        zgodovini</emph>, učbeniku za 4. razred gimnazij, pravi dr. Božo Repe pod
                     zaglavjem <emph>Obračun z nasprotniki</emph> tudi tole: »Večino vrnjenih
                     vojakov so potem jugoslovanske oblasti dale pobiti v raznih krajih v Sloveniji
                     in na Hrvaškem.« Nekje drugod še lakonično dodaja, daje to bil »hud madež«.
                     Bodoči slovenski intelektualci so bili z opombo pod črto takorekoč seznanjeni z
                     največjo stvarjo, ki se je Slovencem kdaj zgodila. En stavek in pol za
                     slovensko tragedijo. Kako zvesti kadri, pomisli človek ob tem, so prihajali iz
                     internata tovarišice Lidije. Kakšna zavidljiva optika!</p>
                  <p>Načini, ki grejo v smeri postboljševiškega urejanja zadeve Kočevski Rog, so
                     mnogoteri in različni. Posrečene rešitve se seveda ponavljajo, a ne monotono,
                     ne brez individualnih niansiranih prispevkov. V nekem pismu (Delo, 20. feb.)
                     nas je Boris Šuligoj seznanil s tem, »da so se povojni poboji v petdsesetih
                     letih prejšnjega stoletja postopoma nehali.« (Po desetih letih, ko smo se jih
                     ravno navadili!) Drugo noto je ubral pisatelj Saša Vuga: vsi so bili enaki.
                     Slovensko državljansko vojno je hotel ponazoriti z »dioskuroma«, Kajnom in
                     Abelom. »Ampak kdo je Abel? Kdo je Kajn? Vzel sem ju pod povečevalko. Začel sem
                     iskati razločke. Nisem jih našel.« Vsi so bili enaki</p>
                  <p>(Delo, 6. feb.) Vsi so bili enaki. To pomeni, da bi tisti, ki jim je pripadla
                     vloga žrtev, sami, če bi zmagali, naredili isto. Ni jih bilo torej tako zelo
                     škoda. Za ideološko redigiranje Roga je morda posebej dragoceno, če se izkaže,
                     da ga ignorira celo varuhinja človekovih pravic Zdenka Čebašek Travnik. (Delo,
                     22. mar.) Posebno fino je morda to, da je to naredila posredno, s tem, da je
                     posredovala pri vladi, da je »sprejela sklep o spominskem dnevu za žrtve
                     holokavsta«. Skoraj si ne moremo misliti, da bralci, ki imajo normalno razvit
                     asociativni sistem, ne bi nujno pomislili: Kaj pa Kočevski Rog? Ah, se jim
                     takoj posveti, ta tenkočutna gospa – kako ne bi bila, če je varuhinja
                     človekovih pravic – gotovo misli, da tisti tam »posebnega spominskega dne« niso
                     vredni. Ona je za to področje kompetentna; ona to gotovo ve.</p>
                  <p>Za vzdrževanje Roga zunaj narodovega spomina so zainteresirani hvaležni za
                     vsako noviteto in pobudo, ki ima na sebi kaj izvirnega. Tako je bila verjetno
                     sprejeta tožba dr. Spomenke Hribar, da se »novi valovi sovraštva valijo s
                     strani nekdanjih domobrancev«. (Škof Rožman v zgodovini, str. 34) Tisti, ki
                     knjigovodsko spremljajo kampanjo proti Rogu, imajo tu priložnost, da gospe
                     vpišejo dve točki: eno za to, ker je znova opozorila, da je razpoznavni znak
                     domobrancev sovraštvo, vedno in povsod in brez izjeme, drugo pa zato, ker je
                     budno opazila, da so še tu, da še zdaleč niso vseh pokončali. Kako bi bilo
                     sicer mogoče, da bi od njih prihajali »valovi sovraštva«? (Če seveda ni vse
                     skupaj slabo zakumuflirano norčevanje, saj mora vendar vedeti, da nas ni – da
                     nas že dolgo ni.) Knjigovodjem zelo verjetno tudi ni ušla domislica, ki jo je v
                     nonšalantnem slogu dvornega norčka lansiral Delov novinar Boris Jež na račun
                     vrnjenih domobrancev: »nekdo jih je pobil in zdaj se obe strani še vedno dajeta
                     zaradi tega«. (Delo, 19. maja 1999)</p>
                  <p>Pri skoraj vseh navedenih primerih nastopa tudi vprašanje jezika. Zdi se, da je
                     tu, v zadevi jezika, »totalitarna poškodovanost« največja – morda tudi najbolj
                     nevarna, saj gre za nekaj, kar človeka bistveno postavlja. Če nekoč ne bomo
                     mogli drug drugemu povedati, kaj mislimo, če bomo govorili tako, da si bo pri
                     tem lahko vsakdo mislil, kar si bo hotel, potem bomo morda še imeli človeško
                     družbo, a ne bo temeljila na kulturi, ampak na čem drugem. V že omenjenem
                     pamfletu zgodovinarjev Pirjevca in Repeta lahko preberemo tudi tole: »kaj
                     storiti, če kdo pometa pred tvojim pragom, pred svojim, precej bolj zasmetenem
                     pa ne?« Boljševiki v Sloveniji so počeli natanko to pol stoletja, na radikalen
                     in izključujoč način. Vedno so pometali samo pred tujim pragom in kako to, da
                     avtorja tega nista opazila? Ali ju stavek, ko sta ga zapisala, ni udaril nazaj?
                     Predvsem pa, ali ta neobčutljivost ni natanko tista reč, ki upravičuje zahtevo
                     po novi zgodovini – po »sprevračanju zgodovine«, kot vpijeta avtorja izza
                     svojih ideoloških ekopov.</p>
                  <p>Na koncu bi bilo morda primerno, da opozorimo še na nek moment, ki ne dovoli,
                     da bi Kočevski Rog vstal v vsej svoji velikosti in spregovoril. Nanj nas je
                     spomnila Julia Voss v recenziji Littelovega romana <emph>Die Wohlgesinnten
                        –</emph>
                     <emph> Dobronameni</emph>, ki minuciozno zasleduje kariero esesovskega morilca,
                     za katero se je odločil Obersturnbahnführer dr. Max Aue, glavna oseba v knjigi.
                     Svojo oceno končuje avtorica takole: »Zlo je tudi tu banalno. (To je očiten
                     namig na neko drugo knjigo iz tega območja. To je pripoved Hanne Arendt o
                     procesu proti Adolfu Eichmannu v Jeruzalemu s podnaslovom <emph>Poročilo o
                        banalnosti zla</emph>.) Vendar izhaja iz Littelovih
                        <emph>Dobronamernih</emph> nauk, ki niti malo ni tolažilen: kdor postane
                     morilec, razvije tudi talent, da tega ne opazi.« Tisti, ki so uprizarjali
                     Kočevski Rog – bodisi iz partijskih kabinetov bodisi na robovih brezen – so
                     brez izjeme dokazali, da so posestniki tega talenta. Ne vemo, ali je bila to
                     milost ali kazen ali oboje hkrati.</p>
                  <figure>
                     <graphic url="slike_z_69/z_69_02.png"/>
                     <head>Po tej poti</head>
                  </figure>
               </div>
               <div type="div3">
                  <head>Usodna vpletenost v boljševizem</head>
                  <p>Druga ovira, da bi Kočevski Rog vstal in začel pripovedovati svojo veliko
                     zgodbo, pa je povezan z naravo ljudi, ki so ga koncipirali in uresničili – z
                     naravo boljševizma in boljševikov. Gre za to, kakor bomo videli, da so to
                     ljudje, ki jih ne bo zmanjkalo. Izkazalo se je – to je že zdavnaj prerastlo
                     značaj podmene in je tu kot nekaj, kar smo videli in izkusili – da zveza s to
                     ideologijo in prakso na neki način teži k trajnosti, da iz boljševizma ven ne
                     pelje zložna pot. Kdor je dovolil, da je ta ideologija stopila vanj, je dal
                     dovoljenje, ki ga bo zelo težko preklical. Zelo se temu čudimo in tega vozla
                     nikakor ne znamo razvozlati. Izjeme sicer so, a je o njih nemudoma treba
                     povedati naslednje. Iz boljševizma ni mogoče izstopiti iz razlogov meščanske
                     sposobnosti, iz družbeno kozmetičnih in estetskih razlogov, ampak samo celovito
                     in radikalno – iz globinskega duhovnega uvida, iz novega razgledanja, ki se mu
                     ni mogoče ustavljati.</p>
                  <p>Veljavnost zgornjih trditev kažejo tudi – ali celo najbolj – banalni primeri,
                     ki z velikimi in premišljenimi odločitvami nimajo nobene zveze. To so primeri,
                     ko človek deluje samodejno in brez kontrole razuma in tako dokazuje, na zelo
                     veljaven način, kaj je v njem. Med akademikom dr. Tinetom Hribarjem in dr.
                     Spomenko Hribar na eni strani in Novo Slovensko zavezo gotovo obstaja neki
                     odnos. Če ga pogledamo s strani prvega pola, ima ta odnos brez dvoma bojni
                     značaj. Do Nove Slovenske zaveze imata gospod in gospa Hribar velike zamre.
                     Prvič je tisto, kar to organizacijo drži skupaj – njena kohezijska sila –
                     sovraštvo, najhujše pa je to, da je povezana s Cerkvijo, odnosno, da ji Cerkev
                     daje podporo. (Tu ni važno, da prvo sploh ni res, drugo pa zelo selektivno,
                     zelo omejeno in zelo negotovo. A to ni tisto, kar hočemo povedati.)</p>
                  <p>Obstajata torej dve sili, ki imata druga drugi marsikaj povedati, tudi marsikaj
                     takega, kar je po mnenju vsake od njih velikega pomena za prihodnost. A tu je
                     sedaj neka razlika, ki je gospod in gospa Hribar sploh ne vidita: med tem ko so
                     njima odprta vsa medijska sredstva, mikrofoni vseh televizij, uredništva vseh
                     časopisov in večine revij, je ljudem NSZ skoraj v celoti zaprt dostop do
                     javnosti. Torej na eni strani desetine intervjujev, okroglih miz in
                     vsakovrstnih forumov, na drugi pa karantena za ljudi, ki že šest desetletij ne
                     morejo povedati javnosti, kaj so in kaj hočejo. Kar pa je pri vsem zares važno
                     in kar hočemo pravzaprav povedati pa je to, da gospod in gospa Hribar te
                     kričeče in zevajoče razlike sploh ne vidita. Kako to, da ne vidita tega tako
                     očitno izprevrženega komunikacijskega prostora? Zato, ker sta navajena, da
                     njima povsem normalno pripadajo stvari, ki drugim ne pripadajo; zato, ker sta
                     izbrana ali izvoljena. Ker so ju v boljševiških učilnicah nekoč podučili, da
                     spadata v zavestni del človeštva, ki mu je zgodovina poverila nalogo, da
                     postavi nov svet. (»Zavestni del« ravno zato, ker je ponudbo zgodovine razumel
                     in sprejel.) Gospod in gospa Hribar zelo prepričljivo demonstrirata, da iz
                     boljševizma ni mogoče izstopiti tako, da pristaneš na meščanske manire, ampak
                     samo preko nečesa, čemur se reče integralna in radikalna duhovna
                     konverzija.</p>
                  <p>Nadalje. Niti malo ne dvomimo, da je dr. Spomenki Hribar znano, kakšno
                     obnašanje je dr. Toporišič predpisal pridevniku v prostorih slovnice
                     slovenskega jezika, in vendar je v sobotni prilogi Dela 12. aprila besedilu, ki
                     ga je objavila, dala naslov <emph>Priložnost za novi začetek</emph>. Večina
                     Slovencev bi se v tem primeru odločila za »nov začetek«. (Potem ko bi v vasi
                     nabavili novo brizgalno, bi v nagovoru pred blagoslovom govornik verjetno
                     vzkliknil: To bo nov začetek za naše prostovoljno gasilsko društvo.) Odločitev
                     učene sociologinje za »novi začetek« nima nič opraviti s slovnico, ampak s
                     podzavestnim vedenjem, kakšen bo novi začetek. Če bi rekla »nov začetek«, bi se
                     ji zdelo, da daje bralcem prazne upe, da bodo tudi oni imeli kaj besede pri
                     tem, kakšna bo ta »novost«. Ne, ta novost je že določena.</p>
                  <p>V istem spisu je dr. Hribarjeva še enkrat dokazala, kam je hodila v šolo.
                     Ganjena od odkritosti škofa Antona Vovka, je pomislila, da bi tudi partizanska
                     stran morala stopiti na odprt prostor ali pod veliki reflektor, da bi vsi
                     videli, kako je to bilo z njo. Napravila naj bi »samorefleksijo«. Vsi nekoliko
                     vemo, kaj je samorefleksija, specifičnost dr. Hribarjeve pa je v tem, da že ve,
                     v kaj se bo ta refleksija, ta samopremislek o sebi, ta preiskovalni postopek,
                     ki ga bo ZZB opravila na sebi, iztekel: »da se izkaže kot veteranska
                     organizacija borcev narodnoosvobodilne vojske«. Ob tem vsi začutimo, da bi
                     rezultat tega samopremisleka lahko bil tudi drugačen; da je bil na primer
                     partizanski narodnoosvobodilni boj – ne glede na to, kaj so si posamezni
                     partizani o sebi mislili – instalacija boljševiške partije za izvedbo
                     revolucije. Če bi borci to dognali – z dodatkom dveh ali treh relevantnih
                     dejstev, če bi na primer vključili Kočevski Rog – bi bila ta samopodoba
                     popolnoma sprejemljiva. A dr. Hribarjeva dopušča borcem samo tak samorazmislek
                     o sebi, ki bo pripeljal do stanja, za katero ona že ve, kakšno je – brez
                     samopremisleka. To stanje pa uveljavlja tudi najnovejša – in morda zadnja
                     postboljševiška teza: da je bila partija hudobna in na trenutke zločinska,
                     osvobodilni boj, ki ga je kljub svoji zavrženosti sprožila, pa čist in
                     domoljuben in svobodoljuben; kvintesenca tega, kar je izvedlo osamosvojitveno
                     dejanje leta 1990.</p>
               </div>
               <div type="div3">
                  <head>Neposlušnost jeziku</head>
                  <p>V knjigi škof Rožman v zgodovini (Ljubljana, 2008) je dr. Hribarjeva
                     posredovala mnenje prič, da je »škof celo življenje premleval, ali je ravnal
                     prav ali ne«. V tem stavku je insinuirana misel, da ga je pekla vest. Spet se
                     moramo vprašati: kaj se dogaja z jezikom? Ali nima v sebi več te moči, da bi s
                     tem, kar je v njem, s svojo inherentno logiko, prisilil avtorico tega stavka,
                     da bi se takorekoč samodejno vprašala: Koliko komunistov pa se je enkrat
                     samkrat vprašalo, ali so prav delali ali ne. Tistih tisoč »likvidatorjev«, ki
                     so servisirali medvojni boljševiški teror, in tistih deset tisoč partizanov, ki
                     so izvedli Kočevski Rog – ali se je kdaj kateri od njih vprašal, če je prav
                     ravnal. Saj bi za to morali izvedeti, če bi to naredili javno in pošteno, kakor
                     smo izvedeli za Rožmana. Ali ni razlika med Rožmanom in naštetimi tudi
                     znamenjska, v tem, da simbolizira obe strani v državljanski vojni. Miselna in
                     komunikativna zmeda, ki jo tu vidimo, izhaja iz neposlušnosti do jezika, iz
                     upora proti jeziku v njegovi naravni danosti, iz konfiskacije jezika za svoje
                     partikularne namene. Če bo to postala norma, ne bo imel Kočevski Rog nobenih
                     možnosti.</p>
                  <p>Škof Rožman se je, kot vsi normalni ljudje, do konca življenja spraševal, ali
                     je ravnal prav ali ne. Kot vsi normalni ljudje – tako da imamo lahko to
                     spraševanje za enega od kriterijev normalnosti. Kot vsi normalni ljudje torej,
                     samo da se iz njih nihče ne norčuje, kakor se je gospa Hribarjeva iz škofa
                     Rožmana. Rožman je na koncu, po vseh štirinajstih postajah ponižanja, ki jih je
                     moral obhoditi, imel še to moč, da je rekel: »Vsem sem dolžnik.« Ali je kdaj
                     kdo od tistih tosočev, ki so med vojno »justificirali« 4.500 Slovencev in
                     uprizorili Kočevski Rog, za kar so bili, potem ko so se polastili države,
                     bogato plačani – in ker so bili plačani, tudi zmotno mislili, da je bilo tisto,
                     kar so počeli, prav – ali je kdaj kdo od njih na koncu izrekel ta visoki
                     stavek: »Vsem sem dolžnik.«</p>
                  <p>Nasilje nad jezikom je tudi posledica nenadzorovane sle po izničenju
                     nasprotnika. V takih primerih se razumnost, ki sicer uravnava – ali pa bi
                     morala uravnavati – vsako aktiviranje jezika, umakne in naredi prostor za razna
                     neskladja.</p>
                  <figure>
                     <graphic url="slike_z_69/z_69_03.png"/>
                     <head>Drevesa in ljudje</head>
                  </figure>
                  <p>S takim zelotskim elanom se je dr. Hribarjeva lotila katoliške obrambe ali
                     katoliškega upora proti boljševiškemu terorizmu. Iz tega je nastal stavek: »Če
                     je šlo do osnovanja MVAC le za okupatorsko in partizansko nasilje, je šlo z
                     ustanovitvijo MVAC … le še za več nasilja.« Neskladnost, ki smo ji tu priča,
                     ima večji domet, kot bi se na prvi pogled zdelo. Onemogoča namreč vsako
                     obrambo. S tem pa postavlja v območje vprašljivosti celotni enobejevski mit, ki
                     bi naj bil konec koncev tudi nekakšna obramba. Ali se bodo sedaj gojenci
                     ideoloških internatov morali naučiti novo arijo – da je pri partizanskem uporu
                     »šlo le še za več nasilja«.</p>
                  <p>Na težave z jezikom, nastale zaradi prevelike ideološke vneme, kažejo tudi
                     semantični zapleti z besedo »napaka«. V spisu <emph>Priložnost za novi
                        začetek</emph> pripoveduje Spomenka Hribar, da je med vojno veliko ljudi
                     prešlo na drugo stran »zaradi sektaških napak partizanov«. Sektaška napaka naj
                     bi bilo fizično eliminiranje razrednih sovražnikov – čim bolj spektakularno,
                     tem bolje. Kaj pa če to sploh ni bila napaka, ampak avtentična prvina
                     boljševiške revolucionarne doktrine, <emph>articulus fidei</emph>, takorekoč.
                     Kaj pa, če je fizično nasilje nujnost, ki ga je treba, če ni oprijemljivih
                     razlogov, pač izsiliti; kaj pa, če brez njega revolucije boljševiškega sloga
                     sploh ni? Takšne so torej težave, ki nastopijo pri besedi »napaka«. So pa še
                     druge. Z »napako« skušajo nekdanji boljševiki minimizirati dejanja, ki jih
                     noben normalen in priseben uporabnik jezika ne bi opremil s to besedo. Tudi
                     Kočevski Rog namreč v tem ideološkem narečju ni bil nič drugega kot »napaka«.
                     Da so se apologeti boljševiške revolucije odločili za ta kurz, je nenavadno,
                     saj so se vendar morali bati, da bodo šokirali jezikovni okus, ki ga je vendar
                     še nekaj. A niso bili sami. Že omenjeni roman <emph>Dobronamerni</emph> nam
                     posreduje tudi prizor iz sojenja esesovca Adolfa Eichmanna, ki so ga agenti
                     izraelske tajne službe prijeli v Argentini in mu v Jeruzalemu priredili
                     šestmesečni proces. (Eichmann je bil odgovoren ali soodgovoren za uničenje
                     450.000 madžarskih Judov.) Vsak dan so ga pripeljali v sodno dvorano v zaščitni
                     stekleni kletki, nekega dne pa se je iz nje zaslišal stavek: »Uničenje Judov
                     imam za napako.« Tako grejo te stvari. Če bi bil v Ljubljani – v slovenskem
                     Jeruzalemu – proces proti promotorjem in izvajalcem Kočevskega Roga, bi se še
                     čisto lahko kateri od obtožencev branil tako, da bi imel Kočevski Rog za
                     napako. Mogoče bi se za tako formulacijo odločila celo večina. Tako gredo te
                     stvari. A tu smo zadeli tudi za neko sorodstvo, mar ne? V katero koleno bi ga
                     lahko postavili? Pustimo to, poglavitna stvar je naslednja: če je bil Kočevski
                     Rog napaka, potem pa si zaradi nje nima smisla razbijati glave, mar ne?</p>
                  <figure>
                     <graphic url="slike_z_69/z_69_04.png"/>
                     <head>Kočevski Rog – Nadškof in metropolit dr. Alojzij Šuštar</head>
                  </figure>
               </div>
               <div type="div3">
                  <head>Obnova revolucionarne prisebnosti</head>
                  <p>A čeprav ni nobene realne možnosti, da bi Ljubljana priredila tak proces –
                     predvsem zato, ker kandidati niso več živi, pa tudi če bi bili, ni nikomur do
                     tega – je vendar opaziti tenkovestno skrb oskrbnikov ideološkega podjetja v
                     stečaju, da že vnaprej preprečijo vsako možnost, pa naj bo še tako daleč in v
                     oblakih. To se je pokazalo tedaj, ko je pravosodni minister Lovro Šturm dal v
                     parlamentarno razpravo novi kazenski zakon. Vsa opozicija, se pravi, vsa levica
                     se je vznemirila. Skoraj nismo razumeli, zakaj tak odpor. Kmalu pa se je
                     pokazalo, kaj jih tako zelo moti. Šlo je za kazen, ki je v starem zakonu ni
                     bilo: za dosmrtno ječo. Minister Šturm je zaman razlagal, da imajo tako kazen v
                     veliki večini držav EU – v štiriindvajsetih – sploh pa, da je omejen na
                     maloštevilne delikte, med drugim »za kazniva dejanja genocida, hudodelstva
                     zoper človečnost, vojna hudodelstva in agresijo«. Parlamenti evropskih držav se
                     niso bali te kazni. Zakaj pri nas? Dolgo nismo mogli razumeti zakaj takšna
                     angažiranost postboljševiške elite. Potem pa nam je Miran Potrč z nekim
                     vprašanjem ministru Šturmu pokazal na rešilna vrata. Poslanec je vprašal:
                     »Gospoda ministra bi vprašal, ali pričakuje kakšne nove obnove postopkov, ki
                     bodo imeli takšen predmet, kot ga je imel obnova postopka v primeru škof
                     Rožman.« To ni bilo čisto isto, a je kazalo v pravo smer. Kontinuiteta je
                     spoznala, da bi zakon, ki bi predvideval dosmrtno ječo za »kazniva dejanja
                     genocida«, že s tem, da bi bil sprejet in bi veljal, ne konkretno in dejansko,
                     ampak v nekem idealnem svetu, obsodil tiste, ki bi jim bilo mogoče dokazati
                     avtorstvo Kočevskega Roga, na dosmrtno ječo, na posebno mesto zunaj družbe.
                     Čutili so, da je v tej točki v nevarnosti cela zgradba.</p>
                  <p>Kako zelo pomembna je ta stvar, seje pokazalo in potrdilo v nadaljevanju, ko je
                     tudi dr. Danilo Türk, z distanco svoje visoke službe, a vseeno z mnogimi
                     besedami in vneto plediral za previdnost in ponovni premislek pri sprejemanju
                     novega zakona. Brez dvoma je tako plačeval volilno podporo. (Spomnimo se samo
                     na poslanca Gantarja dan po volitvah: »Zmagala je levica.«) Ali pa je s tem
                     pokazal tudi svoj odnos do Kočevskega Roga, pa seveda ve le on sam. A imamo tu
                     vendar neko paralelo. Predsednik države seveda lahko gre v parlament pred
                     poslance, prav dostikrat pa tudi ne. Prvi predsednik demokratične Slovenije,
                     nekdanji predsednik Zveze Komunistov, je to storil samo dvakrat, enkrat, ko je
                     bilo treba preprečiti lustracijo. Ne vemo, ali je tu deloval zgled, ampak nekaj
                     podobnega je storil tudi tretji.</p>
                  <figure>
                     <graphic url="slike_z_69/z_69_05.png"/>
                     <head>Kočevski Rog – Po maši</head>
                  </figure>
               </div>
               <div type="div3">
                  <head>Napad na katoličane in Cerkev</head>
                  <p>Kočevski Rog je stvar vseh Slovencev, na poseben način pa stvar katoličanov.
                     Tam so pokončali cvet slovenske katoliške mladine. Zato je ta kraj – v pomenu,
                     ki ga uporabljamo v tem besedilu – za katoličane svet kraj, mesto njihove
                     duhovne in zgodovinske postavitve za dolgo prihodnost. Slovenski katoličani
                     bodo za zmeraj zavezani Kočevskemu Rogu, dokler bodo vedeli, kaj so. Zato
                     tistim, ki jih Kočevski Rog duhovno, moralno in zgodovinsko ukinja, ni bilo
                     treba čakati na napad genialnosti, da so ugotovili, da je treba, če naj ta kraj
                     ostane mutast, predvsem tolči katoličane in Cerkev.</p>
                  <p>Postboljševikom ni bilo treba začeti od začetka, lahko so se naslonili na
                     bogato tradicijo. Odgovornost za prvo fazo so prevzeli liberalci. V kakšnem
                     slogu je tekla, nam za vso zgodovino nazaj pokažejo naslednje besede Tita
                     Vidmarja (Delo, februar 1987): »Ni težko razumeti, da ljudje, zlasti tisti, ki
                     jim na svetu ni bilo zaukazano, da bi bili posebej izvedeni v duhovnih
                     vprašanjih, iščejo uteho v prihodnjem večnem bivanju v kraljestvu božjem«.
                     Potem so, ne da bi liberalci zato šli v zasluženi pokoj, pobudo prevzeli
                     boljševiki. (Vlogo vmesnega člena bi lahko priznali Josipu Vidmarju, ki je v
                     domobrancih videl »nečisto kri« in tako za nazaj utemeljil Kočevski Rog iz
                     biohigienskega vidika, se pravi rasistično.) Kako pa se je ta faza začela, nam
                     je razložil Jože Ciuha v slavnostnem govoru ob podelitvi Prešernovih nagrad
                     leta 1981. Kulturni boj je po njegovih besedah sedaj šel za to, da se izvijemo
                     »iz hlapčevskih navad, ki so nam jih privzgojili z bičem in križem«. In kdo ima
                     največje zasluge za »veliko in osvabajajoče očiščenje«, ki je sledilo? To so
                     bili »vsi tisti osveščeni ljudje in borci, ki so se šolali v Sremski Mitrovici,
                     Bileči, glavnjači, na Dunaju, v Moskvi, v Parizu, v Španiji in ki so potem, ko
                     je kraljevina leta 1941 v nekaj dneh neslavno propadla, organizirali odpor in
                     prevzeli v svoje roke odgovornost za nadaljnjo usodo jugoslovanskih narodov«
                     (Zelo bi nas zanimalo, kaj je rekel, ko je čez deset let videl, kako slavno je
                     propadla Jugoslavija, ki so jo postavili »osveščeni ljudje in borci«, ki jih je
                     tu povzdigoval. Ampak ljudje te sorte se ničesar ne spominjajo!)</p>
                  <figure>
                     <graphic url="slike_z_69/z_69_06.png"/>
                     <head>Kočevski Rog – Z molitvijo in spomini</head>
                  </figure>
                  <p>Kdo pa nosi zastavo napredka v boju proti katoličanom in Cerkvijo danes? To
                     »smo«, po besedah Tineta Hribarja, »mi, razsvetljeni zagovorniki
                     svobodomiselstva«. (TV Slo 1, 6. april) Hribar se s hvaležnostjo spominja svoje
                     matere, ki »ni bila nobena tercialka«. (Stavek naj bi razumeli tako, da so
                     slovenske matere sicer bile tercialke.) Reševalo pa jo je to, da je »imela neko
                     svojo vero, še iz davnih slovenskih časov izhajajočo«. Iz tega duhovnega humusa
                     je rastel tudi sin. Nič čudno, da se je pridružil boljševiški partiji, še v
                     rosni mladosti, ki ga je opremila s sodobnimi, času primernimi miselnimi
                     orodji. V že omenjenem intervjuju 6. aprila smo slišali tudi naslednji stavek:
                     »Mi smo svobodni misleci, nismo ne za komunizem ne za klerikalizem«. Kako naj
                     ta stavek razumemo, ko je vendar vsakemu človeku jasno, da je klerikalizem
                     nekaj, kar bi bilo treba v današnji Sloveniji iskati z lučjo pri belem dnevu.
                     To je ena reč, druga pa je zapopadena v Hribarjevi tezi, da hočeta Cerkev in
                     del politike »rekatolizirati Slovenijo«. To bi bila namreč velika nevarnost za
                     demokracijo. (Tudi realna, kot se je dr. Spomenka Hribar izrazila v nekem
                     drugem intervjuju (Studio-City, 21. jan.): »Cerkev ne bo nehala, dokler ne bo
                     dosegla vsega, kar si je zamislila«.) Ob realni možnosti, da se Slovenija
                     »rekatolizira«, se je dr. Tine Hribar odločil za postopek, ki je v zgodovini
                     znanosti ali, bolje, paraznanosti znan kot alkimija. Besedo »katoliški« je dal
                     v svojo dialektično peč, kataliziral postopek s preizkušenimi zarotitvenimi
                     obrazci in po določenem času vzel iz peči – »klerikalizem«. Postopek bi lahko
                     uravnaval tudi tako, da bi na koncu prišel ven »klerofašizem«, a se mu je
                     verjetno zazdelo, da bi bilo to »preveč dobrega«. To tako pridobljeno
                     »katolištvo« je bilo sedaj mogoče izdelovati industrijsko, kar ni bila majhna
                     prednost, saj so ga na levici potrebovali v vedno večjih količinah za
                     prirejanje raznih pogovornih situacij.</p>
                  <p>Akademik dr. Tine Hribar je svoj miselni alkimizem zaustavil pri klerikalizmu,
                     dr. Spomenka Hribar pa je neustrašeno šla naprej, dokler ni proizvedla
                     »totalitarizma«. V spisu <emph>Priložnost za novi začetek</emph>, v katerem je
                     postregla bralstvu z eksegezo nekega pisanja, proglašenega za Vovkovo pastirsko
                     pismo, (ne da bi za hip pomislila, da pismo morda ni pristno, o čemer je tedaj
                     govorila že vsa Slovenija) v tem besedilu se je nenadoma vzradostila ob misli,
                     ki jo je, mogoče že dolgo pripravljana in negovana, obšla: »premagali smo vse
                     tri totalitarizme, katoliškega, nacifašističnega in komunističnega«. Chapeau
                     bas! Tako visoko na monteverestvu slovenskega protikatolištva ni še nihče
                     prilezel. Tudi akademik dr. Tine Hribar ne. Katoliški totalitarizem!</p>
                  <figure>
                     <graphic url="slike_z_69/z_69_07.png"/>
                     <head>Nikolaj Tolstoy</head>
                  </figure>
                  <p>Predvojna Slovenija je bila prav gotovo katoliška dežela. Na volitvah leta 1938
                     je katoliška stranka (Koroščeva SLS) dobila 80 % glasov. Katoliška dežela – in
                     vendar ni bila totalitarna. Če odpremo kako strokovno knjigo, na primer
                        <emph>Totalitarismus im 20. Jahrhundert</emph>, bilanco mednarodne raziskave
                     tridesetih avtorjev (Baden-Baden 1996), bomo pri vsaki od tridesetih analiz
                     našli šest znakov, ki vzpostavljajo pojem totalitarizma. Ti so: karizmatična
                     imperialna ideologija, ena sama dopuščena masovna partija, komandno
                     gospodarstvo, teroristična tajna policija, monopol nad vojsko, monopol nad
                     mediji in propagando. Nobenega od teh znakov ne moremo pripisati predvojni
                     Sloveniji in vendar je bila »katoliška dežela«. Bila je katoliška, a ni bila
                     totalitarna. Slovenija po drugi svetovni vojni pa je bila totalitarna, v
                     najbolj pomenu te besede.</p>
                  <p>V že navedenem intervjuju je Tine Hribar krivce velikega povojnega umora takole
                     razdelil: »Cerkev je te uboge ljudi pognala le do roba brezen, pobili so jih
                     seveda komunisti.« Tudi do roba brezen so jih pognali komunisti. V nekem
                     razgovoru iz leta 1994 je Franc Tomšič iz Male vasi v Dobrepolju piscu teh
                     vrstic takole razložil poraze vaških straž: »Mi nismo bili vojska. Mi smo bili
                     kmečka vstaja.« Kmečka vstaja proti boljševiškemu terorju. Vse drugo je samo
                     sledilo, vse drugo je bila samo posledica tega terorja. Tudi na rob brezen so
                     slovenske fante pognali slovenski boljševiki – z obilno pomočjo liberalcev in
                     katoliških disidentov, kocbekovcev in krščanskih socialistov. To ni tako zelo
                     težko in zahtevno, to bi lahko vedel tudi akademik dr. Tine Hribar. Razen
                     seveda če ni med svojo boljševiško fazo utrpel take totalitarne poškodovanosti,
                     da pravice do obrambe ne šteje več med človekove pravice in ima »svetost
                     življenja« za tako subtilno reč, da kaj tako vulgarnega kot je obramba ne
                     prenese.</p>
               </div>
               <div type="div3">
                  <head>Kolaboracija z boljševizmom</head>
                  <p>Vse države Srednje in Vzhodne Evrope, ki so prišle pod boljševiški vpliv – ves
                     »ugrabljeni zapad«, kot se je izrazil Kundera – je doživel tako zgodovino, da
                     si od nje še dolgo ne bo opomogel. Med temi deželami ima Slovenija posebno
                     mesto, ker boljševizem k nam ni prišel od zunaj, kot kaka vojna ali ujma, ampak
                     je bil v veliki meri – ne ves in ne v celoti – domač proizvod. Ljudje, ki so
                     bili take narave, da jih je boljševizem mogel osvojiti, so delovali v narodu
                     skraja kot peta kolona, ko pa je od zunaj vnesena vojna ustvarila ugodne pogoje
                     za inštalacijo enobeja, so z njegovimi gesli in pod njegovimi zastavami začeli
                     uresničevati svoj dolgo načrtovani prevratni projekt. Tako se je zgodilo, da se
                     je pri nas več ljudi zapletlo z boljševizmom kot drugod ali, drugače, da je več
                     ljudi z njim kolaboriralo. Moramo rabiti to besedo, ker je boljševizem prava
                     analogija k okupaciji v tradicionalnem pomenu te besede. Tudi pozneje, ko ni
                     mogel več nositi življenja in je bankrotiral in je marsikateri zastor padel,
                     niso mogli pozabiti svoje nekdanje podvrženosti – ki se je, kot se zgodi, kadar
                     podvrženost dobi posebno nevredne oblike, spremenila – v ljubezen! Tu smo
                     sedaj. Spomin na nekdanjo kolaboracijo deluje. Človek je eno v dobrem in
                     slabem.</p>
                  <p>Države, ki so na prehodu iz nekdanjega komunizma v demokracijo, so vse v bolj
                     ali manj zagatnem stanju. Položaj, kakor ga je za časopis Figaro opisal Albanec
                     Sali Beriša (3. 2. 1992) so seveda ekstremne, v nekem oziru pa velja za ves
                     nekdanji komunistični svet v prehodu: »Če se bomo odločili da se maščujemo, ne
                     bo Albanija nikoli doživela demokracije. Pod komunizmom so bili tisoči
                     odpeljani v ječe, tisoči drugi pa so jih denuncirali, preganjali in sodili. Će
                     bi hotela Albanija kaznovati vse krivce, bi se morala spremeniti v veliko
                     koncentracijsko taborišče.« (Transit 18, str. 96)</p>
                  <p>Srednja Evropa je drugačna. Že od vsega začetka smo tu izključevali misel na
                     maščevanje. Ne samo zato, ker smo že vnaprej videli njegovo praznost, ampak
                     zato, ker smo, poučeni od svoje kulture, vedeli, da človek, ki se maščuje,
                     radikalno ukinja svojo človeškost. Zato torej, ker hočemo na vsak način ostati
                     ljudje. Toda ali ni tudi pravo tu zato, da smo lahko ljudje? Ali ni tudi
                     neregistrirana krivica takšna reč, da grozi nazadnje ukiniti človeka? Ravno
                     tako kot maščevanje? Če bi nasilje, ki ga je legaliziral totalitarizem, ostalo
                     neregistrirano in če nad njim ne bi bile izrečene tiste človeške besede, s
                     pomočjo katerih ločimo dobro in zlo, kakšno kolosalno pohujšanje bi to bilo!
                     Nauk tega časa bi potem bil: splača se delati krivico, samo dovolj pokvarjen
                     moraš biti, samo dovolj premeten moraš biti, samo dovolj pretkan moraš biti,
                     samo dovolj neobčutljiv moraš biti. To bi bilo pohujšanje, ki bi metalo senco
                     na vso našo prihodnost.</p>
                  <p>Toda čim bolj postaja jasno, da je zgodovina z boljševiki sklenila delovno
                     pogodbo samo za določen čas; čim bolj jim postaja jasno, da v velikem prostoru,
                     ki se imenuje zgodovina, nimajo več kaj iskati, tem bolj raste v njih upor.
                     Njihova upornost je v tem, da še potem ko nimajo kaj več povedati, še vedno
                     govorijo. Zmotno mislijo, da se bodo rešili s parafrazo nekega znanega stavka,
                     ki se sedaj glasi: <emph>Govorim, torej sem.</emph> Ni jim mar, da je od te
                     njihove odločitve jezik vedno bolj bolan. Če bo to dovolj dolgo trajalo, bo
                     prišel čas, ko bomo težko še komu kaj sporočili.</p>
                  <figure>
                     <graphic url="slike_z_69/z_69_08.png"/>
                     <head>Kočevski rog – Katarina Bajuk, Andrej Bajuk, Janez Janša; zadaj Andrej
                        Bručan</head>
                  </figure>
               </div>
               <div type="div3">
                  <head>Priznanje - pogoj za končanje državljanske vojne</head>
                  <p>Na misel mi prihaja neki stavek o dialogu, ki ga je napisal kardinal John Henry
                     Newman (University Sermone, IX): »Ko ljudje uvidijo, kaj kateri od njih misli,
                     spoznajo tudi, zvečine, da je spor ali odvečen ali brezupen.«</p>
                  <p>Newman ima seveda, kot vedno, prav. Toda nas je zgodovina naučila še nekaj
                     drugega. Povedala nam je – in potem to tudi dokazala – da dela čudeže. Tega
                     obvestila je bil deležen Ben Gurion, ki ga je potem klasično formuliral: »Kdor
                     ne verjame v čudeže, ni realist.« V nekem pogovoru z Aleksandrom Kwasniewskim
                     je Giorgio Napolitano, dolgoletni član vodstva italijanske komunistične
                     partije, omenil tudi svoj obisk pri Willyju Brandtu leta 1989: »Pogovarjala sva
                     se sama 9. novembra, le nekaj ur pred padcem berlinskega zidu, pa se ne nama ne
                     komu drugemu v Bonnu niti sanjalo ni, da se bo to zgodilo.« In naš Zorko Simčič
                     je še globoko v komunističnih časih v daljni Argentini napisal pesem
                        <emph>Kočevski Rog bo</emph> – in je – incredibile dictu – bil.</p>
                  <p>Oprti na to informiranost in oprti na najbolj globinsko zavest, da smo vsi
                     Slovenci – ki ni samo zavest, ampak oblika obstajanja – moramo biti vztrajni in
                     poiskati besede, da bodo tudi oni na drugi strani mogli narediti korak, ki bo
                     korak k spravi.</p>
                  <figure>
                     <graphic url="slike_z_69/z_69_09.png"/>
                     <head>Kočevski Rog – France Dejak</head>
                  </figure>
                  <p>Brez priznanja namreč sprava ni mogoča. Ne da je ne bi hoteli, ampak ni mogoča
                     – samo po sebi, v nomosu osnovne konstitucije sveta in človeka. Zato moramo
                     iskati prave besede in upati, tudi če bi to bilo upanje proti upanju.</p>
                  <p>Ko je maja leta 1998 Charles S. Maier profesor za zgodovino na Harvardu,
                     potoval na kongres, ki so ga organizirali v Capetownu člani južnoafriške
                        <emph>Komisije za resnico in spravo</emph>, si od koncepta, ki ga je ta
                     komisija sprejela, ni veliko obetal. Ta koncept je bil nekakšen menjalni posel:
                     oprostitev za priznanje. To se pravi: »<emph>Komisija za resnico in
                        spravo</emph> ponuja prostost v zameno za resnico, kar pomeni, v zameno za
                     pripravljenost storilcev, da brez pridržkov razkrijejo zločine, ki so jih
                     zagrešili iz političnih motivov v boju za ali proti apartheidu.« Ko se je potem
                     profesor vračal s kongresa, je bil prepričan, da je v tem konceptu prava
                     rešitev.</p>
                  <p>Slovenski partizani, komunisti in nekomunisti, so krivi ali sokrivi v vseh treh
                     točkah, ki jih je poleti 1945 v Londonu izoblikovala komisija za postavitev
                     mednarodnega vojnega sodstva. Te tri točke so: zločin zoper mir, vojni zločini
                     in zločini proti človeštvu. Realizacija teh zločinov v Sloveniji nosi tale
                     imena: boljševiška agresija na slovenski narod leta 1941, boljševiški teror v
                     času državljanske vojne in genocid leta 1945. Nad vsem pa stoji Kočevski Rog.
                     Ta mora vstopiti v slovensko zavest v tem, kar je bil, ne zato, da bi
                     preživeli, ampak zato, da postanemo normalen narod. To je registracija stanja.
                     Kaj so tisti, ki tega stanja niso koncipirali, ampak so ga, zavedno ali
                     nezavedno, uresničevali, pri tem mislili, je za posameznike bistvene važnosti,
                     za objektivni značaj in pomen dogajanja in njegove posledice pa irelevantno.
                     Zato pričakujemo, da bo DZ RS izoblikoval politični in pravni ritual, s katerim
                     bo na jasen in zavezujoč način izrečeno priznanje in na jasen in zavezujoč
                     način izraženo <emph>oprostitev in odpuščanje</emph>.</p>
               </div>
               <div type="div3">
                  <head>Kočevski Rog in slovenska identiteta</head>
                  <p>Vrnimo se na začetek. Tam smo se čudili – čuditi se, pomislimo takoj, je samo
                     beseda – da Kočevski Rog ni bolj zaposlil slovenske misli. Čim bolj smo se
                     vživljali v njegovo velikost, tem bolj smo se spraševali, kako ljudem uspeva,
                     da ga ne vidijo. Potem pa je naše čudenje polagoma postajalo nekaj drugega;
                     vedno bolj se je spreminjalo najprej v nelagodnost, potem v tesnobo in nazadnje
                     v strah, da ne bi smelo tako biti; da to ni prav, da se to ne bo dobro končalo.
                     Spomnili smo se na starodavne mite o človekovi neposlušnosti. Ali je tako, da
                     smo – s sito in naveličano gesto – odrinili to, kar nas presega, sedaj pa smo
                     se odločili, da ignoriramo tudi to, kar je poleg nas in nas spominja na to, kar
                     nas presega.</p>
                  <p>Zgodilo se je eno od dvojega: Ali so bili tisti, ki so se zavedali, da Kočevski
                     Rog ne sme dobiti glasu, tako prisebni, tako spretni, tako premeteni, da so
                     ustvarili prostor, ki frekvenc z Roga ni prenašal, ali pa smo bili tisti, ki
                     smo bili za Kočevski Rog odgovorni, premalo zvesti.</p>
                  <p>V romanu <emph>Hip dve</emph> nariše pisatelj Isaković srečanje med sinom
                     komunistom in njegovim očetom pravoslavnim duhovnikom. Sin se opravičuje: »Oče,
                     mi smo zgodovina.« Oče odgovori: »Hudobna zgodovina ste.« V Kočevskem Rogu se
                     je hudobna zgodovina dvignila v zenit in povedala zadnjo besedo o sebi.</p>
                  <p>Povedala jo je na najbolj nepreklicen in zavezujoč način, tako da je pomorila
                     tiste, ki so stali za zgodovino, ki je tudi bila zmotljiva, a je vendar
                     vzdrževala človekov prostor. To je mogla zato, ker ni nastala iz upora, ampak
                     iz poslušnosti Besedi.</p>
                  <figure>
                     <graphic url="slike_z_69/z_69_10.png"/>
                     <head>France Prebil – Eden od dvanajstisočev</head>
                  </figure>
                  <p>Kočevski Rog je torej poseben kraj, ker sta se tam razkrili in razodeli dve
                     zgodovini, ki se od nekdaj bojujeta za to, katera bo dajala podobo svetu in
                     človeku. Od nekdaj, v našem času pa se je ta boj dvignil tako visoko, da ne
                     vemo, če bi se mogel više. Srečanje na Kočevskem Rogu se je končalo tako, da so
                     tisti, ki so stali za zgodovino po Besedi popadali v jame, tisti pa, ki so
                     stali za zgodovino iz človeka, pa so, potem ko so storili, kar so storili,
                     zasuli jame in odšli, da uresničijo svojo zgodovino. Toda ni minilo mnogo let
                     in so se pokazale neke reči. Izkazalo se je, da življenje ne nosi življenja, da
                     samo ni vredno življenja, da Eliotova formula – birth, copulation and death /
                     rojstvo, kopulacija in smrt – ni za človeka; da človek po Pascalu, presega
                     človeka neskončno; da doseže sebe, v tem, kar je, le tako, posluša Besedo.
                     Globinski scenarij drame na Rogu je bil drugačen od tistega, ki so ga napisali
                     morilci. Tisti, ki so popadali v jame, so se po dnevih umiranja umirili v smrt.
                     Zapustila jih je bolečina in dosegli so slavo zmagovalcev. Vse je bilo natanko
                     tako, kakor je že davno prej napovedal njihov pesnik Balantič: <emph>Pri meni
                        noč je in mi sveti.</emph>
                  </p>
                  <p>Theodor Adorno je rekel, da po Auschwitzu ni mogoče pisati pesmi. Globoko
                     razumemo ta stavek, a mislimo, da ni zadnji. Že sedaj vemo, da bi Dante znal
                     napisati veliko pesem o Auschwitzu in o Rogu. O slovenskem Rogu bodo pisali
                     pesmi in skladali oratorije in simfonije, ko bo življenje – neko bolj resnično
                     življenje – senzibiliziralo kulturo za bolečino in Besedo. Tedaj ko bo
                     turistična reklama o severozahodnem prehodu, za katerim se širi neskončni vrt
                     užitkov, zvenela tako prazno, da je ljudje ne bodo hoteli več poslušati. Tedaj
                     se bodo vsi spomnili na Rog in spoznali, da ga razumejo – da jim sveti.</p>
                  <p>Občutljivi ljudje pa bodo že sedaj, v našem »ubožnem času«, hodili tja. Ne bo
                     jim ostalo neznano, da je s tistimi, ki so, izmučeni in onečaščeni, tam šli
                     skupaj v smrt – skupaj, a je vsak moral prestati svojo – da je nemogoče, da s
                     tistimi ne bi bil Bog. Ko bodo tam stali, bodo začutili, če se bodo le
                     prepustili silnicam prostora, da je v bližini in vse naokrog Bog – tako
                     resnično, kakor je bila resnična nekoč tista smrt. In bodo vedeli predvsem to,
                     da ne smejo pozabiti. Pravi ljudje na Rogu prosijo predvsem za to, da ne bi
                     pozabili.</p>
                  <figure>
                     <graphic url="slike_z_69/z_69_11.png"/>
                     <head>Upanje</head>
                  </figure>
               </div>
            </div>
         </div>
         <div type="div1">
            <head>Pokop slovenske domobranske narodne vojske</head>
            <div type="div2">
               <head>Dopisovanje med domobranskimi veterani in metropolitom dr. Šuštarjem</head>
               <div type="div3" subtype="intro">
                  <p>Prva spominska slovesnost za pomorjeno domobransko vojsko je bila 8. julija
                     1990 na Kočevskem rogu. Mogoče ne bi smeli reči slovenska domobranska vojska,
                     ker se je na tisti slovesnosti govorilo – kolikor sploh – samo o domobrancih
                     kot o neki dokaj brezoblični in brezimni množici pomorjenih vojakov. Slovesnost
                     je potekala na velikem travnatem, z nizkimi smrečicami zasajenem pobočju Krena,
                     na levi strani ceste, nasproti jame pod Krenom, kakor ji pravimo, na desni.
                     Slovesnosti seje udeležilo trideset tisoč ljudi. Uradno sta tam bili prisotni
                     Cerkev in država, ki sta ju predstavljala nadškof in metropolit dr. Alojzij
                     Šuštar in predsednik predsedstva RS Milan Kučan. Preživeli domobranci so sicer
                     vsi bili tam, a tako rekoč zasebno kot vsi ostali. Po naravi stvari je bilo
                     tako, da je ta slovesnost imela en sam pomen: pokop pomorjene domobranske
                     vojske. V naslednjem bomo objavili pisma, kolikor so se ohranila, med
                     predstavniki tistih domobrancev, ki so zaradi mladoletnosti preživeli povojni
                     množični pokol, in nadškofom in metropolitom dr. Alojzijem Šuštarjem. Iz njih
                     se bo nekoliko videlo, kako so priprave potekale in kakšne predstave so o njem
                     imele posamezne skupine glede namena in poteka slovesnosti.</p>
                  <p>Z naše strani se je vse začelo nekega februarskega večera leta 1990 na teološki
                     fakulteti po predavanju, ki ga je imel poznejši urednik Zaveze o vprašanjih, ki
                     zadevajo spravo. Po predavanju je Anton Drobnič sprožil misel, ki je bila med
                     nami tudi sicer prisotna, da je nujno, da pomorjene javno pokopljemo. Na to
                     pobudo se je odzval dr. Janez Gril in nas obvestil, da v Cerkvi že tečejo
                     pogovori o tej temi. Predlagal je, da se tisti, ki se za to čutimo posebej
                     zadolženi, sestanemo z gospodom nadškofom. Dr. Gril je tudi obljubil, da bo
                     sestanek organiziral.</p>
                  <p>Z gospodom nadškofom smo se potem sestali štirikrat ali petkrat. Naša zamisel,
                     ki smo jo vedno ponavljali, je bila preprosta: prosili smo nadškofa, da bi bral
                     mašo zadušnico, po njej pa bi ob sami jami opravil še pogrebni obred. Samo to
                     in nič drugega. Samo pokop. Še danes, ko po osemnajstih letih gledamo nazaj, se
                     nam zdi dobro, da smo imeli tako preprosto in čisto predstavo o tem, kaj je
                     treba narediti. Kot smo že na prvem sestanku videli, so na nadškofa glede
                     načina slovesnosti pritiskali z raznih strani, zato smo bili zanj skraja še ena
                     dodatna motnja. Hotel je vedeti, kdo sploh smo. Povedali smo mu, da smo tudi mi
                     bili domobranci in da imamo do pokojnih obveznosti, ki se jim nočemo in ne
                     moremo odpovedati. Potem je pozorno poslušal naše zamisli in predloge. Toda iz
                     ozadja so nanj delovale sile, ki so na slovesnosti hotele imeti tudi državo.
                     Bile so zelo vztrajne in se jim ni mogel upirati. Popustil je najbrž tudi zato,
                     ker je imel občutek, da bo s prisotnostjo države doseženo neko ravnotežje, ki
                     bo koristno za nadaljno pot do sprave. Tako se je končno ustalil naslednji
                     program: maša zadušnica, Kučanov govor, kulturni program in pogrebni obred.</p>
                  <p>Ko danes gledamo nazaj na to slovesnost, moramo seveda priznati, da je bila
                     prisotnost države dobra stvar zato, ker je za to množično slovesnost v celoti
                     poskrbela država. (Kakšni ljudje so se tam zbrali, pa kaže okoliščina, ki so jo
                     presenečeni ugotovili tisti, ki so naslednji dan čistili prostor: trideset
                     tisoč ljudi je pustilo toliko smeti, da so jih spravili v karton kokakole.)
                     Toda ta korist komaj odtehta – ali pa sploh ne – možnost, ki so jo na ta način
                     dobile retrogradne sile, ki so potem lahko govorile o »spravni« slovesnosti v
                     Rogu. Nič takega se na Rogu tega dne ni zgodilo. V tem je bilo nekaj
                     simbolnega. Tako kot je bila ta začetna slovesnost nekaj, kar si je samo v sebi
                     nasprotovalo, tako je potem celotna tranzicija dobila značaj sebi si
                     nasprotujočega in protislovnega gibanja – do danes.</p>
                  <p>To velja tudi za literarne ustvarjalce, ki so tam brali iz svojih del. Ljudje
                     jim niso posvečali tiste pozornosti, kot se je pričakovalo. Čutili so, da
                     spričo vsega, kar se je tam dogajalo, ne spadajo zraven. Zdi pa se tudi, da se
                     sami niso potrudili. To se je pokazalo tudi pozneje, ko domala nobeden od teh
                     pomembnih ljudi, lavreatov in akademikov, ni nikoli tvegal dobre besede za te,
                     tako žaljivo pokončane slovenske vojake. Ni bilo nobenega epa, nobenega romana,
                     nobene velike slikarije, nobene črne maše, nobenega oratorija, nobene
                     simfonije. Molk, kakor vseskozi prej.</p>
                  <p>O tej slovesnosti bodo verjetno še veliko pisali. A sedaj preberite ta pisma.
                     Tista slovesnost pa je pokazala, kakšni smo: na eni strani tolika smrt, na
                     drugi strani pa toliko računov!</p>
               </div>
               <div type="div3">
                  <head>Ljubljana, 26. maja, 1990</head>
                  <p>Gospod nadškof in metropolit,</p>
                  <p>Spodaj podpisana skupina slovenskih katoličanov se obrača na Vas v zadevi, ki
                     že nekaj desetletij, posebej pa v tem našem času težko lega na vest in zavest
                     mnogih Slovencev kot breme neizpolnjene dolžnosti, pa tudi kot bolečina
                     neizkazane ljubezni in očitek pozabljenih norm človeške kulture in
                     civilizacije.</p>
                  <p>Gre za stvar, ki tudi Vam ne more biti neznana. Po jamah in breznih naše dežele
                     ležijo kosti tisočev slovenskih ljudi, ki so bili v uniformah Slovenske narodne
                     vojske izročeni svojim komunističnim nasprotnikom in iz velike večine okrutno
                     mučeni in na množičnih moriščih pobiti. Potem jih je zagrnil javni molk. Šele
                     zadnja leta je mogoče tudi o njih kaj reči, hkrati pa postaja vedno bolj
                     neznosna misel, da ležijo tam, nepokopani po običajih svojega naroda in po
                     obredih vere, ki so jo izpovedovali in zanjo tudi umrli. Ker se podpisani
                     čutimo posebej odgovorni za njihov spomin, se sedaj obračamo na Vas. Prosimo
                     Vas pravzaprav samo za eno stvar: želimo, da ob eni poglavitnih jam na Rogu
                     berete zanje slovesno pogrebno črno mašo in blagoslovite kraj, kjer sedaj
                     ležijo in čakajo na svojo slavo. Želimo torej, da jih pokopljete ali, kakor bi
                     tudi lahko rekli, zanje naročamo pogrebno mašo. Samo to torej želimo: nobenih
                     govorov, nobenih izjav, nobenih resolucij, samo črna maša in žalno petje.
                     Povabili bomo tudi njihove svojce in druge, če hoče kdo počastiti njihov spomin
                     in moliti zanje. To je vse.</p>
                  <p>Ni nam treba posebej praviti, da to ne bo spravna prireditev in celo ne spravna
                     maša. Pokop je samo eno od potrebnih dejanj, morda prvo, na dolgi poti k
                     spravi. Sprava ni versko dejanje, temveč politično in kulturno dejanje in je
                     vsa v območju polisa. Sprava je tudi bolj proces in ne enkratni dogodek;
                     pričakujemo jo na koncu dolgega kulturnega dialoga v narodu in je bistveno
                     odvisna od etične in strokovne izostrenosti komunikativnega polja. Za spravo
                     lahko rečemo, da je proizvod nove zgodovine in je treba nanjo potrpežljivo
                     čakati. O tem govorimo zato, ker ne bi radi, da se mešata dve tako različni
                     stvari, kot sta pogreb in sprava.</p>
                  <p>Tista sprava, ki je potrebna, da je kdo upravičen iti k pogrebni maši, se je v
                     nas že zdavnaj zgodila. Že zdavnaj je bilo vsem vse odpuščeno, že dolgo ni v
                     naših ljudeh nobene maščevalnosti. V veliki večini je pravzaprav nikoli ni
                     bilo. Svet okoli nas se zdi, da tega ne razume, ker je drugačen; zmotno misli,
                     da njegova logika vlada povsod. Po naši misli pa je tako: če je kdo, ki te
                     zadnje sprave, ki je sprava pred Bogom, v sebi ni dosegel, ne bo upravičen stal
                     med pogrebci na Rogu.</p>
                  <p>Pogreb torej lahko opravimo takoj, na spravo v slovenskem narodu pa bo treba
                     počakati. Če bi sedaj izsilili kaka javna spravna dejanja, bi samo prehitevali
                     razvoj in prekrivali nekaj, kar v sebi še ni zrelo. Lahko pa začnemo spravni
                     dialog, tako da določimo protagoniste spora in ugotovimo status quaestionis. Iz
                     tega morda sledi, da sprava, tako pojmovana, ni stvar Cerkve kot delivke
                     zakramentov in posredovalke milosti. Seveda pa je sprava tudi stvar Cerkve kot
                     poglavitnega konstituenta kulture.</p>
                  <p>Ob tej priliki bi radi izrazili tudi neko začudenje. Imamo namreč občutek, da
                     je cerkveno vodstvo ob našem predlogu za pokop v zadregi. Mi smo med tem nemalo
                     začudeni, in sicer iz dveh razlogov. Prvič mislimo, da bi tako zaradi svojega
                     življenja kakor zaradi načina svoje smrti ti ljudje zaslužili posebno mesto v
                     spominu slovenske in vesoljne Cerkve. Nobenega dvoma ni, čeprav je ta misel
                     daleč od zavesti sodobnega časa, da so se ti fantje in možje zbrali, kjer so se
                     zbrali, ne samo zaradi obrambe svojega življenja in življenja svojih
                     prijateljev, temveč tudi zato, ker so vedeli, da gre za stvar krščanske
                     kulture. Tako jim je bilo tudi rečeno. In v tej dvojni službi so strašnega, v
                     njegovi zadnji resnici še ne doumljenega leta petinštiridesetega »darovali
                     svojo zadnjo žrtev«, da ponovimo besede, ki jih je 3. julija 1955 v Lemontu
                     izrekel njihov škof dr. Gregorij Rožman. Druga stvar, ki je ne razumemo čisto
                     dobro, pa je odsotnost spoznanja, da ti možje in fantje, kakor so živeli in
                     kakor so umrli, predstavljajo mogočen vir duhovnih energij, na katere žejno
                     čaka kulturni in duhovni in krščanski humus naroda. Zatorej s presenečenjem
                     gledamo in ne najdemo prave razlage, ko pogosto vidimo, da se jih tudi sodobna
                     krščanska zavest raje sramuje, kot pa da bi videla v njih izhodišče narodove
                     obnove.</p>
                  <p>Ob našem osnovnem namenu, da Vas prosimo za pogrebno mašo na Rogu, smo nanizali
                     še nekaj misli, za katere menimo, da niso brez zveze z našo željo. Čeprav smo z
                     vsem mislili zelo resno, se vendar zavedamo, da je Vaš razgled večji kot naš.
                     Čeprav smo tako zelo prepričani v legitimnost svojega zavzemanja, da ne vidimo,
                     kaj bi mu lahko razumno nasprotovalo, Vas nočemo tirati v odločitev, ki ne bi
                     bila čisto Vaša. Toda slej ko prej ostaja: kakor vsak človek imajo tudi oni
                     pravico do svojega pogreba. To je nekaj tako temeljno človeškega, da pred njim
                     umolkne vse drugo.</p>
                  <p>Z željo in molitvijo, da bi Vam tudi v tem bila dana vsa božja pomoč, ostajamo
                     Vaši vdani:</p>
                  <p>Tine Velikonja</p>
                  <p>Janko Maček</p>
                  <p>Janko Tavčar</p>
                  <p>Tone Drobnič</p>
                  <p>Tone Masnik</p>
                  <p>Jože Grdadolnik</p>
                  <p>Marijan Lavrič </p>
                  <p>Jože Perhavec </p>
                  <p>Pavle Kogej</p>
                  <p>Marijan Munda</p>
                  <p>Justin Stanovnik</p>
               </div>
               <div type="div3">
                  <head>Ljubljana, 12. junija 1990 </head>
                  <p>Gospod nadškof in metropolit,</p>
                  <p>V zvezi z nasvetom, ki ste nam ga dali med našim obiskom 9. junija, naj pismeno
                     ponovimo svoje poglede na spominske svečanosti na Rogu, menimo, da bi naslednje
                     besedilo v kratkem povzelo naše misli.</p>
                  <p>Prvič bi po naši misli to moral biti krščanski pokop Slovenskih domobrancev, ki
                     so bili pobiti v množičnih morijah po vojni. Žalna maša, za katero smo Vas
                     prosili, bi morala biti opravljena v ta namen: v vseh oznanilih pa tudi v
                     obrednih delih, ki to omogočajo – prošnje, homilija – bi to moralo biti izrecno
                     povedano. Samo po sebi se razume, da bi morali moliti tudi za vse druge žrtve
                     državljanske vojne, zlasti za tiste, ki nepokopani ležijo po slovenski zemlji.
                     To je torej poglavitna reč, ki Vam jo sporočamo: če Slovenski domobranci ob tej
                     priliki ne bodo pokopani kot Slovenski domobranci, bo zamujena edinstvena
                     priložnost, da legitimno stopijo v slovensko zavest. Šele s tem dejanjem se bo
                     lahko začela naporna pot do sprave. Če namreč ne bomo pripravljeni v celoti
                     sprejeti in misliti naš slovenski holokavst, nikoli ne bomo stopili v polje
                     avtentične narodove zavesti. Brez cerkvenega pogreba bodo domobranska grobišča
                     ostala mutasta in jim ne bomo dovolili, da spregovorijo slovenski duhovni,
                     politični in krščanski kulturi.</p>
                  <p>Drugič pa mislimo, da bi ob teh priložnostih morali pustiti mrtve samo svojcem
                     in njihovi žalosti.</p>
                  <p>V prostor, ki se bo 8. julija vzpostavil na Rogu, bo legitimno vstopila samo
                     žalost pogrebcev in večne besede krščanskih obredov. Vse druge prvine bi bilo
                     prav odložiti za druge čase. Če tudi Vi tako mislite, nam boste ustregli, če
                     boste v pogovorih v naslednjih dneh poskušali uveljaviti to misel.</p>
                  <p>Kakor doslej tudi to pot ponavljamo, da so to naše misli in da so Vaše lahko
                     drugačne, ker se z odgovornega in nelahkega mesta, na katerem ste, odpirajo
                     drugačne perspektive in vidijo drugačne zahteve. Zato vedite, da je daleč od
                     nas misel, da bi Vas obremenjevali. A nekatere stvari smo premislili in menimo,
                     da je zlasti prva tako naravna in bistvena, da bi jo bilo zelo težko in tvegano
                     obiti.</p>
                  <p>Bodite lepo pozdravljeni!</p>
                  <p>Pavel Kogej</p>
                  <p>Tine Velikonja</p>
                  <p>Justin Stanovnik</p>
               </div>
               <div type="div3">
                  <head>22. junija 1990</head>
                  <p>Dragi gospod profesor,</p>
                  <p>najlepša hvala za Vaše pismo z dne 12. junija 1990. Medtem ste zvedeli, kako se
                     razvijajo pogovori o žalni slovesnosti v Rogu. S svoje strani vzrajam na tem,
                     da je v Rogu pogrebna maša za pobite domobrance in simbolični pogreb
                     domobrancev in hkrati molitev za vse žrtve med vojno in po vojni. Z raznih
                     strani dobivam pisma in telefone s predlogi, ki si med seboj nasprotujejo.
                     Dogovor s Predsedstvom še ni dokončen. V ponedeljek, 25. junija, bo pogovor z
                     zastopniki borcev, ki so ga želeli. Dr. Janez Gril Vas bo o vsem sproti
                     obveščal. Bog daj, da bi našli pravi način slovesnosti v Kočevskem Rogu.</p>
                  <p>Vedno sem pripravljen z Vaše strani sprejeti nove pobude in predloge in jih
                     upoštevati pri odločitvi, za katero moram končno sam prevzeti odgovornost.</p>
                  <p>Prisrčne pozdrave Vam in Vašim prijateljem</p>
                  <p>+Alojzij Šuštar</p>
               </div>
               <div type="div3">
                  <head>Ljubljana, 2. julija 1990</head>
                  <p>Gospod nadškof in metropolit,</p>
                  <p>najlepše se Vam zahvaljujemo za Vaš odgovor z dne 22. junija na naše pismo z
                     dne 12. junija. Posebej nas veseli Vaša pripravljenost sprejeti nove pobude in
                     predloge v zvezi s slovesnostjo na Kočevskem Rogu. Vse, se zdi, teče po nekem
                     redu, ki se je končno izoblikoval ob takih in drugačnih stranskih sunkih. Glede
                     ene reči pa vseeno še mislimo, da Vam moramo sporočiti svoje mnenje in bi radi,
                     da bi jo imeli za bistveno. Sami mislimo in pogovori z drugimi nas v tem v
                     celoti podpirajo, da se mora blagoslovitev groba dogoditi prav ob jami sami.
                     Morda nam ni treba poudarjati simbolne vrednosti dejanja v taki obliki.
                     Mislimo, da bi se morali eventualni pomisleki umakniti tej obliki pogreba, saj
                     bo po vsem videzu le tako ustreženo pričakovanju ljudi. Poleg tega bi bilo
                     mogoče Vašo pot od oltarja do jame vključiti v celotni ritual, saj bi bilo
                     petje množice, skozi katero bi peljala Vaša pot, lep in pomemben uvod v
                     blagoslovitev groba. Ljudje bi bili dejavno vključeni v dramo in potem v višini
                     poslušali posvetilne besede.</p>
                  <p>Že naprej se zahvaljujemo za vašo naklonjenost naši sugestiji in Vas, želeč Vam
                     vse najboljše, lepo pozdravljamo.</p>
               </div>
               <div type="div3">
                  <head>10. julija 1990</head>
                  <p>Dragi gospod profesor,</p>
                  <p>zahvaljujem se Vam za Vaše pismo z dne 2. julija 1990, ki ste ga podpisali Vi
                     in še dva člana skupine, z željo, da bi bila pogrebna slovesnost neposredno pri
                     jami.</p>
                  <p>Kot ste sami ugotovili, tej Vaši želji nisem mogel ugoditi, ko sem sam v
                     četrtek pregledal ves kraj in se potem pogovarjal z različnimi ljudmi, predvsem
                     zaradi tehničnih možnosti. Mislim, da je bil simbolični pogreb pri oltarju, ko
                     so ga vsi lahko neposredno spremljali, še močnejše doživetje, kakor če bi bilo
                     vse to na odmaknjenem kraju. Takoj po kulturnem programu pa sem šel k jami in
                     tam še enkrat blagoslovil ta kraj in molil in to je snemala tudi TV.</p>
                  <p>Vesel sem, da se je po precejšnjih težavah in ovirah ter nevarnostih posrečilo
                     uresničiti našo skupno željo, čeprav se zavedam, da nismo mogli izpolniti želja
                     vseh in da bo še marsikaj ostalo kot velika naloga za prihodnost.</p>
                  <p>Vam in Vašim neposrednim sodelavcem v Vaši skupini se za Vaše prizadevanje
                     iskreno zahvaljujem, saj ste bili predvsem Vi, ki ste podpirali to misel in si
                     prizadevali za njeno uresničitev. Ko je bilo mogoče pripraviti tudi druge za
                     sodelovanje, je bil to po mojem mnenju zares zgodovinski dan. Bog daj, da bi
                     tudi to pšenično zrno obrodilo bogate sadove.</p>
                  <p>Veliko božjega blagoslova Vam in Vaši skupini in prisrčne pozdrave</p>
                  <p>+Alojzij Šuštar</p>
               </div>
               <div type="div3">
                  <p>Gospod nadškof in metropolit,</p>
                  <p>Zahvaljujemo se Vam za Vaše pismo z dne 10. julija, v katerem nas seznanjate z
                     razlogi, zakaj niste mogli opraviti pogrebne slovesnosti neposredno pri
                     jami.</p>
                  <p>Sedaj ko je slovesnost za nami, bi se Vam radi za vse zahvalili za vso skrb in
                     za ves trud, ki ste ga pri tem imeli. Prepričani smo, da ste dobili za
                     opravljene svečanosti na Rogu zahvalo in priznanje iz raznih strani. Tudi mi bi
                     se Vam radi za vse zahvalili: za mašo, za pogreb, pa tudi za trud in za pota,
                     ki jih ni bilo malo.</p>
                  <p>Vse je bilo mogoče tudi zaradi veljave, ki jo ima Vaša beseda. Radi bi mislili,
                     da je nad vsem bila tudi božja pomoč. Sodeč po glasovih, ki prihajajo od ljudi,
                     ki so bili na Rogu ali pa sledili svečanostim po televiziji, je bil 8. julij
                     velik dan: zgodovinski dan, kot pravite Vi. Zapolnilo se je nekaj, kar je
                     zevalo kot velika praznina. Ne tajimo, da se naša gledanja ne skladajo povsem.
                     A v tem ni nič usodnega, saj različnost izhaja iz različnega položaja, ki ga
                     imamo v življenju.</p>
                  <p>Morda bi morali nekaj narediti, da ta dan ne gre prehitro v pozabo v tem hitrem
                     svetu.</p>
                  <p>Justin Stanovnik</p>
                  <p>(Nismo povsem prepričani, daje to pismo sploh bilo odposlano.)</p>
               </div>
            </div>
            <div type="div2">
               <head>Televizijski komentar pogrebne slovesnosti</head>
               <docAuthor>Franček Jauk</docAuthor>
               <div type="div3" subtype="intro">
                  <p>Na besedah, s katerimi je nacionalna televizija opremila pogrebno slovesnost v
                     Kočevskem rogu 8. julija 1990, sta dve nenavadni stvari. Prva je ta, da zanje
                     ni bil naprošen človek »iz teh krajev«, ampak Mariborčan Franček Jauk. Druga pa
                     je ta, da besede, ki jih je za to priložnost poiskal človek »iz drugih krajev«,
                     po globokem razumetju ne samo presegajo vse, kar je televizija kdaj vedela
                     povedati o Kočevskem rogu, ampak segajo tudi v vrh tega, kar je tam sploh bilo
                     kdaj rečeno. S posebnim veseljem jih torej dajemo v branje bralcem Zaveze.
                     Mogoče se bo kdo od njih spomnil, s kako visokimi kulturnimi merili je potem
                     nacionalna televizija osemnajst let spremljala spominske slovesnosti v
                     Kočevskem rogu: ko je štela obiskovalce, jih je vedno bilo »manj kot tri tisoč«
                     ali »manj kot dva tisoč«; kako je prav do zadnjega posnela kak del maše ali
                     pridige, ko pa je prišel na vrsto spominski del, pa je kamere izključila, ker
                     se ji je zdelo škodljivo seznanjati javnost o tem, kaj mislijo svojci pobitih;
                     kako nobene besede in nobena dejanja, pa naj so bila še tako sveta, niso
                     preprečila, da se njeni uslužbenci ne bi med dogajanjem veselo zabavali; kako
                     so nosači kamer, ko so se prebijali skozi množico proti oltarju, metali obedke
                     čeznjo v gozd. Ali so jim vodilni ta prezir samo dovoljevali ali pa tudi
                     priporočali ali celo ukazovali?</p>
               </div>
               <div type="div3">
                  <p>Dober dan!</p>
                  <p>Danes se oglašamo iz Kočevskega roga, kjer se bo brala črna maša za Slovenci,
                     pobitimi v dneh krvavega zmagoslavja po koncu druge svetovne vojne. Žalosten
                     dan. Sem na to jaso, ob kateri so se pred 45 leti uro za uro, dan za dnem,
                     ustavljali kamioni z obsojenimi, na krvavi konec, tudi samo zato, ker so si
                     svobodo slovenske zemlje zamišljali drugače kot komunisti, tu na tej planjavi,
                     ob štirih jamah slovenske groze, stoji danes oltar s križem. Tu se jih bomo
                     spomnili in tu bomo poizkušali ves tisti čas na novo premisliti. Danes, 8.
                     julija v letu devetdesetem, bomo tisoče mrtvih iz teh jam prvič prišteli med
                     mrtve. Bolečino tega trenutka blažijo leta, ki so minila. Ta časovna razdalja
                     nam je v oporo, ko poizkušamo razpoznavati zgodovinska dejstva in zlagoma
                     ugotavljati resnico. Biti moramo sposobni in pripravljeni dojeti zločin,
                     predvsem pa ga ločiti od vsega tistega, kar je časovno zaobsegla vojna groza.
                     Tisti takrat so tu pobijali po vojni, ob koncu maja in v začetku junija,
                     pobijali so Slovence, ki so jih zajeli na begu na Koroškem in tisoče drugih. V
                     imenu koga in v imenu česa so pobijali? Odgovore danes spoznavamo, toda
                     vprašanje si postavljamo vedno znova, prav zato, da bi ne pozabili odgovorov
                     nanje. Povojna zgodovina Slovenije se je začela z zločinom in s tem pogledom v
                     preteklost bomo skupno s petnajst tisoč ljudmi sledili maši nadškofa doktorja
                     Alojzija Šuštarja s pogrebnim obredom.</p>
                  <p>Po simbolnem pogrebu se spominjamo mrtvih in razmišljamo, o vsem, kar naj bi
                     presegli, da bi dosegli misel, ki nas bo dvigala nad tisto o prekletstvu
                     nečloveškega v človeku. Tu, v Kočevskem rogu je človek zanikal samega sebe. Tu
                     je bila meja, ki bi je človek ne smel prestopiti, a jo je. In zato sprava ni
                     nekaj, kar bi lahko prepustili ideologiji ali politiki. Je izjemno moralno
                     dejanje, ki smo ga sposobni edino le v primeru, če smo pripravljeni in če zares
                     želimo poprej spoznati tudi resnico. Ta odnos do resnice, ki je skupna in ena,
                     lahko za mrtvimi spravi tudi žive.</p>
                  <p>S pesmijo pevcev cerkvenega zbora iz Dobrega Polja smo pri koncu. In na robu
                     naše zavesti je misel o krivdi. Krivda je nekaj, kar je težko deliti, ker je
                     konkretna in tudi osebna. Ob resnici, ko je ta zgodovinska in končna, se bo
                     urejal tudi naš odnos do krivcev. Zgodovina jih bo polagoma spravljala tja,
                     kamor sodijo. Pobiti v teh jamah bodo počasi dobivali svoja imena in priimke,
                     postopoma bodo pred nami zaživele usode in življenja teh slovenskih ljudi.
                     Začeli bomo verjeti, da so zares živeli. In tudi umrli prav tu. Pobiti v
                     Kočevskem rogu so trepetali za slovenski dom in se bali komunizma. Tu v teh
                     grobiščih je spomin in je opomin. V teh jamah je konec tistih, ki so bili
                     pobiti, pa tudi konec tistih, ki so pobijali. Zgodovine ni mogoče popravljati,
                     treba jo bo na novo napisati in predvsem verjeti, da je prav tako.</p>
                  <p>V Kočevskem rogu nas je bilo danes dvajset, morda celo več tisoč in zdaj so
                     ljudje na poti mimo grobov tod okoli. Odhajamo z mislijo na mrtve v vojni in po
                     njej. In z mislijo na dobro v člove-</p>
               </div>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Janez Jenko, zvest do smrti</head>
               <docAuthor>Ivanka Kozlevčar</docAuthor>
               <div type="div3">
                  <p>V majskih in junijskih dneh mi stopajo pred oči prizori iz leta 1945, ki sem
                     jih doživela sama ali pa so o njih pripovedovali drugi. Pogovarjala sem se s
                     kar nekaj ljudmi o njihovih izkušnjah iz istega časa, nekatere so me posebej
                     ganile in se mi vtisnile v spomin. Nekatere sem tudi zapisala. To pot se bom
                     ustavila zlasti pri duhovniku, nazadnje domobranskem kuratu Janezu Jenku. O
                     njem sem prvič nekaj zvedela iz pripovedovanja svoje sosede Kristine Mrakove,
                     por. Krek. Ona in njena sestra Jelka sta bili med tistimi mladimi dekleti, ki
                     sta spremljali vlak D, ki je vozil domobranske ranjence na Koroško, pa tja ni
                     nikoli prišel. O tem sta pisali v 36. št. Zaveze pod naslovom Ko jastrebi
                     prekrijejo nebo. Njeno pričevanje je uporabil tudi Lovro Šturm v knjigi o usodi
                     domobranskih ranjencev Brez milosti. Morda smem tukaj dodati nekaj iz njenega
                     življenja. Bila je sposobna in odločna ženska, zmeraj pripravljena pomagati. Že
                     bolna – imela je raka – je pomagala mnogim svojim sotrpinkam iz zapora, da jim
                     je bila vrnjena čast in da so dobile odškodnino, ki jim je pripadala, tako da
                     vsaj zadnja leta niso živele v revščini, ki jih je večinoma spremljala vse
                     življenje. Dana ji je bila milost, da je imela čudovito sosedo, ki ji je zvesto
                     in ljubeznivo stregla v bolezni. »To so mi izprosili ranjenci,« je večkrat
                     rekla. Pol leta po Kristinini smrti je do tedaj zdrava in delovna soseda, ki je
                     pomagala tudi mnogim drugim, nepričakovano zbolela in na hitro umrla, ne da bi
                     ji kdo mogel kaj pomagati. Kako skrivnostna so Božja pota.</p>
                  <p>V pripovedi Mrakovih je izjemno pretresljiv prizor, ko ranjencem sporočijo, da
                     vlak ne more nikamor več, in jih večina spremstva zapusti. Naj ga tu navedem.
                     »Zjutraj 9. 5. je letalo preletavalo naš vlak. Poskrili smo se pod vagone,
                     ranjenci pa so ostali v njih in čakali na svojo usodo. … Dr. Stane Grapar je
                     odšel na kolodvor v Lesce in zahteval odhod vlaka. Povedali so mu, da je
                     partizanska zaseda spredaj in zadaj in da vlak ne bo odpeljal. Vrnil se je
                     potrt. Zavedel se je, da smo izigrani. … Brez mikrofona (le kdo ga je imel) je
                     bil zdravnikov glas v napeti tišini vsem slišen: »Zaseda spredaj, zaseda zadaj.
                     Kdor hoče ostati, naj ostane, kdor ne more, naj gre; vsak naj se odloči po
                     svoji vesti.« Nastala je panika.</p>
                  <p>In zgodilo se je: z vlaka so poskakali vsi, ki so mogli ali hoteli. Stali sva v
                     vagonu (s sestro) ob nepokretnih ranjencih in se gledali. Ostali sva nemi brez
                     besed, ničesar več nisva razumeli. … Ranjenci so se zganili, poslušali so in
                     vse razumeli. Oglasil se je prvi, drugi, tretji, vsi: »Je sploh kdo ostal?«» Ne
                     veva,« sva odgovorili.« … «Kaj bosta naredili, nas bosta zapustili tudi vedve?«
                     Stiska ob pogledu na te mlade fante s trpečimi obrazi je bila grozna. Še enkrat
                     sva zaslišali: »Nas bosta zapustili tudi vedve?« »Ne, fantje, ne bom vas
                     zapustila,« se je odločila Krista. … K nama je prišla najina prijateljica Magda
                     Dolničar. Tudi ona se je odločila tako kot medve in ostala zvesta nepokretnim,
                     v mavec zabetoniranim fantom. Naenkrat je bilo vse tiho in mirno, fantje so
                     jokali. Pred vagoni smo stali župnik Janez Jenko iz Žužemberka, bogoslovca
                     Feliks Zajec in Marjan Pavlovčič, dve poklicni medicinski sestri: Anica Kožar
                     in Marija Popit ter laična dekleta Helena Šušteršič, Magda Dolničar, Jelka in
                     Krista Mrak. Stopili smo skupaj in se šele seznanili. Prešteli smo ranjence,
                     bilo jih je 120, nas pa devet. Po krajšem molku je spregovoril župnik Janez
                     Jenko: »Zavestno smo ostali z ranjenci, zavestno gremo v roke partizanom,
                     zavestno smo se odločili, da gremo lahko tudi v smrt, zavestno v neznano.«
                     Molili smo za umirajoče, dal nam je odvezo in blagoslov. Zavestno, zavestno je
                     odmevalo v ušesih in srcu. Molitev nas je združila v očenaševi prošnji: in
                     odpusti nam naše dolge, kakor tudi mi odpuščamo … «</p>
                  <p>Ob tej sliki se nam postavi vprašanje, kdo so bili ti ljudje, ki so se zavestno
                     odločili, da za ceno življenja ostanejo pri ranjencih, čeprav so jih zapustili
                     vsi zdravniki in vsi drugi, ki so bili v takem stanju, da so jih lahko. Izdalo
                     jih je tudi železniško osebje, ki je dva dni zadrževalo vlak, da ni mogel priti
                     na Koroško. Vsak posamezen od njih bi zaslužil, da mu posvetimo vso pozornost.
                     V njih je zmagala resnična ljubezen do zapuščenih, vsemu hudemu prepuščenih
                     ljudi, ki jim zmagovalec ne bo izkazal usmiljenja, kot je kazala dotedanja
                     izkušnja. V takem trenutku je zelo pomembna duhovna opora in to sta dala
                     navzočnost duhovnika Jenka in obeh bogoslovcev (Po podatkih v knjigi Palme
                     mučeništva je bil z njimi tudi Franc Mikunda, bogoslovec, bolničar in pomočnik
                     J. Jenka) ter obred odveze, sprave z Bogom, ki ga je opravil za vse.</p>
                  <p>Kdo je bil Janez Jenko, v kakšnem okolju je zrasel, kaj mu je dajalo duhovno
                     trdnost in moč, da se je odločil vztrajati pri ranjencih, čeprav je po svojih
                     dotedanjih izkušnjah vedel, da se mu lahko zgodi vse najhujše.</p>
                  <p>Jenkova nečakinja Ana Jenko mi je ljubeznivo posredovala podatke o družini
                     Jenkovih. Janezov oče Avgust Jenko (1868–1951) je nadaljeval družinsko pekovsko
                     podjetje na Gosposvetski cesti 7. Sledil je novostim na svojem področju in bil
                     družabnik lastnika zagrebške tovarne keksov Viljema Bizjaka (zdaj Kraš).
                     Moderniziral je pekarno in v hiši uredil trgovski lokal. Malo pred vojno je
                     pekarno dal v najem, ker je bil sam prezaposlen z drugimi dejavnostmi in že
                     prileten. V stari Avstriji je večkrat odhajal na Dunaj, da bi bili na tekočem z
                     novostmi na svojem področju. Tam je srečal dekle Ano Seehofer, se vanjo
                     zaljubil na prvi pogled in se z njo poročil. Bila je iz umetniško nadarjene
                     družine, sestra je bila operna pevka, brat pa violinist. Njun zakon je bil zelo
                     preizkušan. Prva dva otroka sta umrla. Tretji otrok Avgust (1894–1914) je bil
                     zelo zaveden Slovenec. V gimnazijskih letih je deloval v jugoslovansko
                     usmerjeni revolucionarni organizaciji Preporod, kjer je bil v vodstveni
                     skupini, imenovani kladivarji poleg V. in F. Fabjančiča, L. Klemenčiča, J.
                     Berceta, J. Kozaka in I. Endlicherja, in pisal v list Preporod (1912–1913;
                     prim. Enciklopedija Slovenije. Po atentatu na Franca Ferdinanda se je
                     preganjanju avstrijske oblasti izognil z begom v Beograd. Kot prostovoljec v
                     srbski vojski je padel v bitki na Ceru takoj v začetku vojne, avgusta 1914. Na
                     domači hiši ima spominsko ploščo. Njegovo literarno zapuščino naj bi hranil Juš
                     Kozak, vendar je v njegovi zapuščini niso našli. Avgusta Jenka se po vojni tudi
                     ni mogel ali hotel spomniti, ko so se obrnili nanj, da bi posredoval v očetovi
                     zadevi, kar verjetno tudi ni bilo v njegovi moči. Nekaj njegovih pesmi je izšlo
                     v srednješolskem glasilu Naša rast II.</p>
                  <figure>
                     <graphic url="slike_z_69/z_69_12.png"/>
                     <head>Dijak Janez Jenko</head>
                  </figure>
                  <p>Četrti otrok Gabrijela Frančiška (8. 3. 1900–1. 6. 1980), sestra Terezija, je
                     bila lepa, vesela in nadarjena deklica. Po očetu je podedovala podjetnost, po
                     materini družini dar za slikanje in glasbo. Odločila se je za karmeličanski
                     samostan (1923), čeprav si jo je oče želel doma, da bi jim bila v pomoč, in je
                     to omenil škofu Jegliču. Kmalu je postala subpriorica in voditeljica novink.
                     »Odlikovala sta jo natančnost v redovnih predpisih in globoko molitveno
                     življenje. … Živela je iz vere in kakšne čustvene pobožnosti ni marala.« (iz
                     osmrtnice). Življenje je naneslo, da je bila na koncu edina opora svojim
                     staršem, ki so jim leta 1945 vzeli vse premoženje, sina Janeza, duhovnika,
                     nekje umorili, sin Bogomir (1902–1945), ki je edini imel družino, pa je umrl
                     zaradi bolezni srca in vsega hudega, kar se je nad družino zgrnilo. Očeta
                     Avgusta so namreč zaprli, nekaj časa je preživel v samici, in obsodili na
                     prisilno delo, vendar so ga zaradi starosti morali izpustiti. Nekaj dni po tem
                     (1948) pa je prišla domov hči karmeličanka, sonce v vsej nesreči, (samostan je
                     nova oblast razpustila) in je živela skupaj s starši v edini sobi, ki jim je še
                     ostala od stanovanja v nacionalizirani lastni hiši. Čudna so pota Božje
                     previdnosti, starši so mislili, da jim po vstopu v samostan ne bo mogla
                     pomagati, pa jim je bila dana njena pomoč prav v največji stiski. Ljubeče je
                     stregla staršem in jim s svojo iznajdljivostjo in zvezami po svetu pomagala
                     preživljati se, ker so bili brez sredstev, vzeli pa so jim vse, kar je imelo
                     kakšno vrednost ali se je dalo porabiti, pa tudi mnogo dokumentov. Pomagali so
                     tudi dobri ljudje, kajti izkazalo se je, da je oče Avgust mnogim številnim
                     revnim družinam v okolici pekarne dajal kruh zastonj in tudi podpiral revne
                     študente, ne da bi družina za to sploh vedela. »Družino mojega deda je
                     prežemala močna vera, ki se ni kazala v veliki zunanji pobožnosti, pač pa v
                     dobrotnem duhu v družini in samoumevni dobrodelnosti, o kateri se ni govorilo,«
                     je razmišljala o njej Ana Jenko. Takoj po očetovi smrti 1951, ko je svojo
                     nalogo pri očetu opravila, je »teta nunca« z materjo odšla na Dunaj, kamor jo
                     je, zanimivo, prav tedaj povabila redovna hiša, in tam živela z njo na
                     pristavi, ker v klavzuri ne bi mogla skrbeti za mater. Tako je poskrbela tudi
                     za mater do njene smrti. Pogrebna slovesnost za materjo je bila v cerkvi, v
                     kateri je bila mati krščena. Ko je Jugoslavija zaradi posojil morala dopustiti
                     obnavljanje redov, je lahko 1967 prišla v Mengeš, kjer je bila dvakrat vikarica
                     in dvakrat priorica. Bila je polna energije in uspelo ji je zbrati tudi dosti
                     sredstev za novo redovno hišo v Sori, ki je pa ni dočakala. Pokopana je v
                     Ljubljani na Žalah med karmeličankami.</p>
                  <figure>
                     <graphic url="slike_z_69/z_69_13.png"/>
                     <head>Janezova sestra Gabrijela Frančiška</head>
                  </figure>
                  <p>Peti otrok Bogomir (1902–1945) je v otroških letih prebolel davico, kar mu je
                     pustilo posledice na srcu. Živel je kar se je dalo športno, vendar je bil med
                     vojno že veliko v bolnici. Zaradi pomanjkanja zdravil in vsega hudega, ki je
                     prizadelo družino, je avgusta 1945. leta umrl, ne da bi mogel kakorkoli
                     pomagati svoji oropani družini. Imel je dve hčerki, Marijo in Ano, prva je
                     umrla že pri desetih letih za menigitisom. Tako je Ana edina, ki hrani
                     družinsko izročilo, prenaša vsa bremena edinega preostalega in s svojo osebo in
                     ravnanjem izraža njeno plemenito dostojanstvo.</p>
                  <p>Najmlajši je bil Ivan Alojz oziroma Janez (1906–1945). Junija 1929 je bil
                     posvečen v duhovnika. Ob začetku vojne je bil kaplan v Žužemberku, kjer je bil
                     župnik nečak škofa Gnidovca dekan Karel Gnidovec (Palme mučeništva). Leta 1939
                     je namreč Jenko nadomestil Gregorja Malija, ki je bil premeščen kot župnik v
                     Ajdovec. Milena Požun (njen oče je bil organist), ki je doma iz Žužemberka, se
                     ga spomnja kot živahnega gospoda, ki je prinesel med mlade več življenja in
                     športnega duha. Rad je smučal in plaval, vozil je motorno kolo. O njem v
                     Koledarju Mohorjeve družbe za leto 1999 pod naslovom Gospod kaplan piše Irma
                     Ožbolt (Sekutarjeva). Spominja se ga, da se je šalil z otroki in jim dajal
                     prelepe podobice na prosojnem papirju, ki jih je izdelovala njegova sestra
                     karmeličanka, pa žal nima nobene več in tudi drugi otroci so jih verjetno
                     pogubili. Imel je fotografski aparat in je dosti fotografiral, kar je bilo za
                     tedaj nekaj posebnega. Maše je opravljal s sveto zbranostjo, njegove pridige pa
                     so bile kratke in resne. Sodeloval je pri prireditvah v prosvetnem domu. Pred
                     praznikom sv. Cirila in Metoda so fantje okoli cerkve razpostavili lučke,
                     narejene iz petroleja in pepela, on pa je med koncertom pred cerkvijo zažigal
                     bengalični ogenj in rakete.</p>
                  <p>Gospod Mrvar Jože iz Žužemberka, zdaj župnik v Zalogu pri Cerkljah na
                     Gorenjskem, se spominja, da je gospodu Jenku ministriral. Ko mu je jeseni 1943
                     uspelo po skrivnih poteh priti v Ljubljano v gimnazijo, je stanoval v
                     Slomškovem domu. Spominja se, da je gospod Jenko nosil dijakom komis, saj je
                     bila hrana zelo skromna, obiskal je tudi Jenkove na Gosposvetski cesti.</p>
                  <p>Gospod Vinko Šega, župnik na Robu, gospoda Jenka ni poznal, pripovedoval pa mu
                     je o njem Karel Gnidovec. Ta ga je zelo cenil, da je bil prijazen in dober
                     duhovnik. Rad je šel k še tako zapuščenemu bolniku, sedel k njemu na posteljo,
                     kakršna je že bila, in se z njim pogovarjal. Gnidovec mu je tudi povedal, da so
                     ga strahovito mučili, žagali naj bi mu noge, pa upamo, da to ni res.</p>
                  <figure>
                     <graphic url="slike_z_69/z_69_14.png"/>
                     <head>Zlata poroka Ane in Avgusta Jenko – Sedita mati Ana in oče Avgust,
                        stojijo vnukinja Ana, snaha Marija, roj. Paškolin, sinova Janez in Bogomir,
                        rejenka Liza Pavšek</head>
                  </figure>
                  <p>To so le majhne drobtine, kažejo pa zdravega, vsestransko dejavnega, vedrega,
                     za bližnjega občutljivega in na vsako žrtev pripravljenega človeka.</p>
                  <p>Vojna je življenje v Žužemberku popolnoma spremenila. Prinesla je
                     nepredstavljivo gmotno razdejanje, razdeljenost ljudi in ogromno človeških
                     žrtev. Redki, ki še pomnijo ta čas, neradi govorijo o njem, češ da se ne
                     spominjajo. Morda tudi zato, ker so morali toliko molčati. Tako že med vojno,
                     ko je vsaka neprevidna beseda lahko prinesla smrt enemu ali drugemu, prav tako
                     po vojni, ko premagani strani ni bilo dovoljeno izjokati svoje bolečine in ni
                     mogla zavrniti neutemeljenih obtožb. Suha krajina s svojim središčem
                     Žužemberkom spada med področja, ki so v tej vojni res veliko pretrpela. To nam
                     kaže tudi statistika žrtev. Na farnih ploščah v Žužemberku je za
                     protirevolucionarno stran 285 imen, med temi je 23 civilistov, 20 vaških
                     stražarjev, 17 padlih domobrancev in 224 po vojni pobitih domobrancev (po
                     knjigi Farne plošče II). V Doklovi knjigi Suha krajina v ognju 1989 so za
                     partizansko stran navedene sledeče številke: 29 padlih partizanov, 30 žrtev.
                     Poleg teh je navedenih še 41 talcev in 74 internirancev, od katerih so 4 umrli.
                     Ljudi so pobijali kot talce in jih odvažali v internacijo navadno ob kakih
                     partizanskih akcijah.</p>
                  <p>Po zapisu v Palmah mučeništva naj bi se Jenko umaknil iz Žužemberka že junija
                     1942. Kakšno je bilo tedaj stanje v Žužemberku, glavnem središču Suhe
                     krajine?</p>
                  <p>V omenjeni Doklovi knjigi, ki je napisana izrazito naklonjeno partizanom in
                     revoluciji, je Janez Jenko omenjen trikrat, in sicer je citirano neko pismo
                     emigranta Ivana Vrhovca, da naj bi konec leta 1941 ali v začetku leta 1942
                     priporočal vključitev v Jugoslovansko vojsko v domovini, vendar so partizani
                     ubili glavnega organizatorja na tem področju oficirja Štefana Krča in tako
                     onemogočili mobilizacijo. Drugič ga omenja v zvezi s hinjskim kaplanom Henrikom
                     Novakom, češ da sta bila izvrševalca nalog iz Ljubljane. Jenku ne pripisuje
                     določenih dejanj in tudi ne govori o njem sovražno, kot npr. o dekanu Gnidovcu.
                     Henrika Novaka in učiteljico Darinko Čebulj so 29. maja 1942 partizani
                     aretirali, obsodili na smrt in ju pri tem zelo mučili (prim. Palme mučeništva).
                     Novak je bil doma iz žužemberške fare iz Mačkinhriba, zato je njegova smrt
                     gotovo močno odjeknila tudi v Žužemberku. Na Vrhovem v župniji Žužemberk je bil
                     rojen tudi Franc Nahtigal, župnik v Šentrupertu, ki je bil 17. junija aretiran
                     in v gozdu pod Cirnikom umorjen. V vasi Klečet v župniji Šmihel pri Žužemberku
                     je bil rojen Vinko Kastelic, kaplan v Šentjerneju, ki je bil aretiran 27.
                     junija in umorjen čez dva ali tri dni. Omenjeni so le nekateri duhovniki,
                     vezani na Žužemberk, ki jih je Jenko gotovo poznal, čeprav je bilo do tedaj
                     tudi drugod ubitih več duhovnikov in civilistov. Vsi so bili razgledani in so
                     svarili pred komunistično nevarnostjo, ker so marsikaj vedeli o razmerah v
                     Sovjetski zvezi pa tudi na že tako imenovanem osvobojenem ozemlju doma. To bi
                     pri odporu, ki bi vključeval ves narod in ki bi imel za cilj le narodno
                     osvoboditev, ne smelo biti nič narobe, pri narodnoosvobodilnem odporu pri nas
                     pa je bilo dovolj za smrtno obsodbo. To kaže, da že tedaj ni bilo mogoče ločiti
                     narodnoosvobodilnega boja in komunistične revolucije, kar bi zdaj nekateri tako
                     radi naredili. Tako pojmovanje narodnoosvobodilnega odpora je odvrnilo velik
                     del prebivalstva. Da se je tudi nekomunistična stran pripravljala na odpor,
                     kaže organizacija četnikov, pa tudi akcija skojevcev, ki so v noči s 23. na 24.
                     maj izobesili slovensko zastavo z rdečo zvezdo in napisom Smrt fašizmu –
                     svoboda narodu na daljnovod čez Krko, ki naj bi zmedla Italijane, pa tudi na
                     nekrvav način preprečila zbiranje za odhod v slovensko legijo in pokazala barvo
                     partizanstva. (Prim. Slavko Doki, Zastava nad reko Krko.) Zanimiva je omemba,
                     da je duhovnik Ivan Hrovat, doma iz žužemberške fare, povabil aktivista dr.
                     Ludvika Žnidaršiča k sodelovanju, kar je Žnidaršič odklonil. Partizani niso
                     dopuščali možnosti, da bi obstajala še kaka druga odporniška skupina in da bi z
                     njo naklonjeno sodelovali.</p>
                  <p>Partizani so že zgodaj s terenskimi, rajonskimi in okrožnimi odbori
                     organizacijsko pokrivali in nadzorovali velik del Dolenjske. Take odbore so v
                     Žužemberku imeli že 1941. leta. Pri tem so znali biti zelo zviti. Bali so se,
                     da bi člane terenskega in rajonskega odbora razkrili, zato so sklenili, da
                     pritegnejo tudi ne čisto zanesljive ljudi. Hkrati naj bi jih tudi na neki način
                     zavezali k molku. Stari odbor so navidezno razpustili in izvolili nove člane,
                     ki jim niso odkrito povedali, za kaj gre. Naložili so jim le skrb za prehrano
                     beguncev, vse drugo pa je v resnici delal stari odbor, ki je imel tudi vse
                     povezave z drugimi rajonskimi in okrožnimi odbori. Novi odbor so pustili
                     životariti, dokler ni razpadel. To je bila taktika izigravanja in prevar, ki je
                     pri ljudeh vzbujala odpor.</p>
                  <figure>
                     <graphic url="slike_z_69/z_69_15.png"/>
                     <head>Janez Jenko – stoji levo zadaj – v Žužemberku</head>
                  </figure>
                  <p>V Žužemberku je bila sprva le karabinjerska postaja, ki so jo napadli že marca
                     1942, vendar jim je ni uspelo zavzeti. Italijani so požgali Smrketovo gostilno
                     in internirali nekaj Žužemberčanov. Po tem so italijanski vojaki trg in tudi
                     področje ob farni cerkvi utrdili. Postojanko so partizani obkolili, tako da jo
                     je bilo mogoče oskrbovati le iz zraka. Italijanski vojaki so se 13. julija
                     začeli umikati iz Žužemberka proti Novemu mestu in partizani so zasedli
                     Žužemberk. Postavili so komando mesta in izvedli volitve v NOO, tedanji organ
                     oblasti. 18. julija je bil miting, na katerem so govorili E. Kardelj, Jože Rus,
                     Edvard Kocbek in Tone Fajfar, 3. avg. 1942 pa so v žužemberškem župnišču
                     sklicali duhovniško konferenco, na kateri je govoril Edvard Kocbek. Roška
                     ofenziva je dosegla Žužemberk 21. avgusta in ob tej priložnosti so več ljudi
                     internirali. Od tedaj je bila v kraju spet stalna italijanska posadka. Oktobra
                     so se začele ustanavljati vaške straže. Nastajale so iz stiske, ker ljudje niso
                     mogli prenašati dvojnega nasilja, partizanskega in italijanskega. Doki omenja
                     še, da naj bi vodstvo vaških straž v Žužemberku sestavljali komandant Rafael
                     Škrbe, Janez Jenko, Jelo Mokorel in Jože Škrbe. Duhovni vodja naj bi bil dekan
                     Karel Gnidovec (Ta je bil 1952 obsojen na smrt, nato pomiloščen in obsojen na
                     20 let, vendar je bil že 1955 izpuščen in je do smrti živel v nekakšni
                     konfinaciji v Olševku. Če bi mu lahko očitali kaj resnično hudega, bi ga ubili
                     že med vojno ali pa takoj po njej, saj so imeli dosti priložnosti.) Mogoče je
                     trditi, da so vaške straže sestavljali v veliki meri netržani, verni ljudje, ki
                     so se po pomoč lahko zatekli le k duhovniku. Partizani so 11. dec. ponoči
                     napadli Ajdovec, eno prvih takih postojank. Veliko stražarjev je padlo ali pa
                     so bili kot ujetniki pobiti. Uničene so bile tudi stavbe, v katerih je bila
                     posadka. Ta napad in poboj je imel v vsem okolišu velik odmev, saj niso
                     pričakovali, da bodo partizani napadali vaške stražarje s tako silo. (Spominjam
                     se, da mi je nekdanji domobranec Nace Ahlin iz Dednega Dola, ki je živel v
                     begunstvu v Avstraliji, o vaških stražah rekel: »Stražarji smo mislili, da bomo
                     potem, ko bomo imeli orožje, imeli pred partizani mir in ti ne bodo več hodili
                     s 'pištolicami' nad nas, pa smo se zelo zmotili. Postali smo glavna tarča
                     napadov.«) Doki v navedeni knjigi pravi, da je posadka v Zafari predlagala
                     dogovor o nenapadanju, a ga partizani niso sprejeli in 21. dec. so napadli
                     Žužemberk, vendar postojanke niso zavzeli. Po napadu so mesto še bolj utrdili,
                     prav tako okolico cerkve v Zafari. Ponovni napad so doživeli 25. in 26. julija
                     1943. Posadka se je morala iz trga umakniti k Zafari. Med napadom so bila
                     požgana sledeča poslopja: sodnija, šola in zdravstveni dom, več stavb je bilo
                     porušenih zaradi bombardiranja. Ob kapitulaciji Italije je bil Žužemberk
                     osvobojeno ozemlje. Med nemško ofenzivo so se Nemci zadrževali v Žužemberku od
                     27. oktobra do 11. novembra, potem je bil spet v partizanskih rokah. Nemci so
                     ga večkrat bombardirali in ponovno zasedli 23. aprila 1944, vendar so partizani
                     že 1. maja začeli napadati Žužemberk in posadko pri farni cerkvi. Po večdnevnih
                     bojih je posadka morala narediti izpad in se umakniti. Farno cerkev so
                     partizani po Doklu požgali 8. maja, po podatku na zgibanki ob gradnji nove
                     cerkve pa 4. maja. V Enciklopediji Slovenije datum požiga ni naveden. Čez
                     poletje 1944 je Žužemberk menjaval gospodarja, januarja 1945 pa je bila spet
                     vzpostavljena postojanka, ki je vzdržala do konca vojne. To je bil čas
                     pogostnih spopadov in bombardiranj, sprva z nemške strani, potem pa z
                     zavezniške in partizanske. Koliko so v takih razmerah pretrpeli ljudje, si
                     lahko le mislimo.</p>
                  <p>Kdaj je Jenko odšel iz Žužemberka, je težko reči, verjetno pa se je umaknil že
                     pred padcem Žužemberka, ko je zvedel za smrt svojih duhovniških kolegov, morda
                     tudi šele po italijanski ofenzivi. Nekaj časa je živel doma. Ko ga je škof leta
                     1944 določil za kurata (Palme mučeništva), ga je po Aninem pripovedovanju
                     njegov brat opozoril na nevarnost te službe, češ da je zelo možno, da bodo
                     partizani zmagali. Lahko bi se kam umaknil ali pa se odločil za nepokorščino in
                     naloge ne bi sprejel. Vendar on ni bil tak človek, da bi se umikal pred
                     težavami in je hotel ohraniti pokorščino svojemu škofu in opravljati službo, ki
                     mu jo je naložil. Dobro je bil seznanjen z razmerami in z vsem hudim, ki so ga
                     morali prestajati ljudje, zato jim je hotel stati ob strani in je bil prav
                     primeren za kurata ranjencev.</p>
                  <p>Ostaja še vprašanje, kako je umrl Janez Jenko. Iz pripovedi Kristine Mrak
                     izvemo, kako so po zajetju vlak premikali najprej proti Jesenicam, Blejski
                     Dobravi in nato proti Ljubljani do Medvod, kjer je omenjenih 9 ali 10
                     spremljevalcev moralo prenesti na kamione, s katerimi so jih prepeljali v
                     Vojaško bolnico in nato spet v barake na dvorišču. Trpljenje težkih ranjencev,
                     ki so bili skoraj ves čas brez hrane in primerne higienske oskrbe, je bilo
                     nepopisno. O tem pripoveduje Kristina: »Vseh 120 ranjencev je 9 oseb preneslo v
                     barako. Vse smo morali sleči in obleko dati v dezinfekcijo, prav tako smo
                     morali gole fante prenesti v prostor za dezinfekcijo in nato gole spet na
                     postelje, kjer so od mraza in bolečin drgetali. Ležali so na golih deskah. Ko
                     so bile njihove obleke deizinficirane, smo jih oblekli vanje. Vseh 120
                     ranjencev ni šlo v našo barako, zato so jih namestili tudi v sosednjo. Ranjenci
                     so ležali, mi pa smo se s strahom stisnili med postelje in čakali, kaj bo.
                     Komisarji, moški in ženske, oblečeni v elegantne uniforme, so nas ogledovali,
                     upajoč, da v nas prepoznajo kakega znanega. Ponižanj, zasmehovanja ni hotelo
                     biti konec. V najinem kovčku pa je bila z nami podoba Brezjanske Marije.
                     Molitev na ustnicah je že zamrla, le misli so še šepetale: »Marija, pomagaj
                     nam.« Od tam so jih na binkoštno soboto 19. 5. prepeljali v Šentvid.
                     Spremljevalci razen Feliksa Zajca so bili še skupaj z njimi. Tega je nekdo
                     prepoznal in ga je v Šentvid odvedel peš. V Šentvidu pa so spremljevalce ločili
                     in ranjencev niso več videli. Spremljevalce so dali v prvo nadstropje, kjer so
                     bili skupaj moški in ženske. Nato pravi: »Čez dva ali tri dni so župnika Jenka
                     in bogoslovca Marjana ločili od nas. Nobeden od njiju ni preživel, bog ve, kje
                     so ju pobili.« Po podatku v Palmah mučeništva naj bi Jenka v Šentvidu videli še
                     julija meseca, vendar ni znano, kako in kje je bil ubit. Domači niso nikoli
                     zvedeli za njegovo zadnjo pot in njegovi preizkušam materi niso nikoli upali
                     povedati, na kako grozovit način so bili pomorjeni domobranci. Kljub njeni
                     globoki veri in vdanosti v Božjo voljo bi bilo morda to le preveč za njeno
                     izmučeno srce.</p>
                  <p>Janez Jenko je dal življenje za svoje ranjence, kaj bi mogel več.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Samoobramba v vaseh pod Krvavcem</head>
               <docAuthor>Janko Maček</docAuthor>
               <div type="div3">
                  <p>V zadnjem času nas mediji spet oblegajo z že znanimi razlagami o tem, kako je
                     bil škof Rožman glavni krivec za kolaboracijo slovenske protirevolucionarne
                     strani. Še več, Društvo piscev zgodovine NOB Slovenije je izdalo knjigo Škof
                     Rožman v zgodovini, v kateri nastopajo nekateri znani zgodovinarji, sociologi
                     in pravniki z »dokazi« o krivdi škofa Rožmana in »njegovega« tabora. V vse to
                     je z objavo nekega doslej neznanega pisma vpleten tudi Rožmanov naslednik Anton
                     Vovk. Ko bomo kaj več vedeli o vsebini »Vovkovega« pisma in o okoliščinah
                     njegovega nastanka in o vzrokih, da je bilo ravno sedaj predstavljeno javnosti,
                     bomo o tem laže govorili. Vsekakor pa nam je vse to dodaten izziv, da kljub
                     skromnim močem vztrajamo pri svojem delu in branimo tiste, ki se že več kot
                     šestdeset let sami ne morejo braniti.</p>
                  <p>Vsak naš Kako se je začelo skuša raziskati, kaj je v neki konkretni fari ali
                     področju povzročilo medsebojni spor, kako so padle prve žrtve in podobno. Ne
                     gre nam za spreminjanje zgodovine ali opravičevanje kolaboracije, kot nam
                     očitajo, ampak za resnico. Kolikokrat smo že ponovili, da je resnica predpogoj
                     za spravo.</p>
                  <p>Tale Kako se je začelo je namenjen polpretekli zgodovini Cerkelj na Gorenjskem,
                     ki se v tem in onem razlikuje od zgodovine istega časa v povprečni občini na
                     Notranjskem ali Dolenjskem, kar pa ne spremeni dejstva, da je tudi tu
                     revolucija sprožila samoobrambo, ki brez povezave z okupatorjem ni bila možna.
                     Stanko Osenar, o katerem bomo v sestavku nekoliko več govorili, je doživel
                     nemško preganjanje in bil sodelavec OF, pa vendar kasneje postal poveljnik
                     domobranske postojanke.</p>
               </div>
               <div type="div3">
                  <head>Med obema vojnama</head>
                  <p>Pred nekaj leti je izšla knjiga Občina Cerklje na Gorenjskem med okupacijo in
                     revolucijo, ki ima podnaslov Kronika podkrvavških vasi. Citat iz opisa
                     profesorja Sotoška v uvodu postavi v nekaj stavkih pred bralca sliko pokrajine
                     in ljudi, ki jim je ta knjiga posvečena: »Ko se pripelješ iz gozdov od Vodic
                     proti Spodnjemu Brniku, se ti odpre pogled na ravnico pod Kamniškimi Alpami s
                     Krvavcem, ki ga boš vedno nosil v spominu. Tu je na vpogled vsa lepota
                     stvarstva: ravnica, naseljena z vasmi, v</p>
                  <p>katerih cerkve kot koklje nad piščanci bedijo nad hišami, prav tako izstopajoče
                     cerkvice na hribih pa poudarjajo, da tu v tej lepi in prečudoviti pokrajini
                     živi slovenski rod, ki od pokristjanjevanja dalje ohranja svoje tisočletno
                     izročilo«.</p>
                  <p>Med obema vojnama so bile Cerklje izrazito kmečka občina. Le redki so hodili na
                     delo v Kranj, velika večina pa se je preživljala z obdelovanjem zemlje. Ta je
                     bila zlasti v ravninskem delu kar radodarna. Sedanja občina Cerklje ima preko
                     6.000 prebivalcev in obsega tri fare: cerkljansko, velesovsko in šenturško.
                     Središče občine kot tudi cerkljanske fare je vas Cerklje z mogočno cerkvijo
                     Marije Vnebovzete. Poleg te cerkve ima fara na skrbi še 13 podružnic, glede na
                     svojo lego je nad vsemi kapela Marije Snežne, nekoliko pod vrhom 1853 m
                     visokega Krvavca, znanega po smučarskem turizmu. Od leta 1961 je ta konec znan
                     tudi zaradi letališča na Brniku, ki je pred nedavnim dobilo ime po politiku in
                     neumornem delavcu za samostojno Slovenijo Jožetu Pučniku.</p>
                  <p>Če bi se lotili opisa prosvetnega in političnega življenja v cerkljanski občini
                     pred drugo svetovno vojno, bi bilo veliko povedati. Od leta 1922 so Cerkljani
                     imeli svojo godbo na pihala, ki je po desetih letih trdega dela kapelnika
                     Košnika in njegovih godcev postala ena največjih in najboljših na Gorenjskem.
                     Malo pred drugo vojno so nabavili nove kvalitetne instrumente, ki pa jih je
                     nova oblast leta 1945 odvzela za potrebe XV. divizije. Cerkljanski pevski zbor
                     je bil že zgodaj vpisan v imeniku slovenskih pevskih društev, kar pomeni, da ni
                     nastopal samo na koru oziroma pri cerkvenih slovesnostih, ampak tudi v Ljudskem
                     domu, kjer so se poleg koncertov vrstile tudi spevoigre in operete. Šenčurski
                     dogodki maja 1932 so močno odmevali tudi v Cerkljah. Med zaprtimi je bil nekaj
                     časa celo zdravnik dr. Bohinc, ki je malo prej nastopil zdravniško prakso.
                     Jerneja Vombergarja, soboslikarja iz Cerkelj, pa so z drugimi odpeljali v
                     Beograd.</p>
                  <figure>
                     <graphic url="slike_z_69/z_69_16.png"/>
                     <head>Cerklje pod Krvavcem <name type="author">Iz knjige Podobe nekdanjih
                           časov</name></head>
                  </figure>
                  <p>Kdo je bil ta mož, da je bil tako nevaren beograjski diktaturi? Rojen je bil
                     leta 1894 v Pšenični Polici pri Cerkljah. Že kot otrok je imel veselje do
                     risanja in slikanja, zato se je po osnovni šoli izučil za soboslikarja. Med
                     prvo svetovno vojno je bil kot avstrijski vojak na italijanski fronti ranjen in
                     je komaj preživel. Ko je za silo okreval, se je moral vrniti k svojemu polku v
                     Judenburg. Zaradi sodelovanja pri slovenskem uporu je bil obsojen na deset let
                     zapora, toda kmalu se je vrnil domov, saj je Avstrija razpadla. V bližnji in
                     daljnji okolici je postal znan kot dober obrtnik. Februarja 1933 je bil na
                     procesu v Beogradu obsojen na eno leto strogega zapora, ki ga je skupaj s
                     kranjskim dekanom Škerbcem, šenčurskim županom Umnikom in drugimi »odslužil« v
                     Sremski Mitrovici. Škerbec je kasneje v begunstvu o njem takole zapisal:
                     »Pokojni Jernej je bil vesele narave in odličen pevec. Sodeloval je v Cerkljah
                     pri cerkvenem pevskem zboru, pri prosvetnem društvu in pri igralski družini,
                     včasih pa tudi sam režiral kako igro. Ob času kraljeve diktature je
                     svobodoljubni mož obsojal njeno nasilje ter se potegoval za dr. Korošca in
                     njegove punktacije. Bil je z nami zaprt najprej v Beogradu in potem po znanem
                     šenčurskem procesu, kjer je dobil za prazen nič eno leto zapora, tudi v Sremski
                     Mitrovici. V tem času smo večkrat zapeli v troje: Vombergar s svojim lepim
                     baritonom je pel naprej, Umnik je basiral, moja malenkost pa je udarila čez.
                     Najraje smo peli ono lepo narodno: Polje, kdo bo tebe ljubil, ko bom jaz v
                     grobu spal! Neredko so se Vombergarju in Umniku zasvetile solze v očeh, ko smo
                     peli to pesem in se spominjali gorenjskega polja. Sklenili smo, da bo ta pesem
                     naša arestantovska himna, ki jo bomo vedno zapeli, kadar se bomo sešli v
                     svobodi.« Tako dekan Škerbec. Le kdo bi tedaj pomislil, da bosta čez deset let
                     dva od tega tria res spala v grobu, kamor ju bodo porinili komunisti, tretji pa
                     kot begunec okušal grenkobo tujine.</p>
                  <figure>
                     <graphic url="slike_z_69/z_69_17.png"/>
                     <head>Nova maša Cerkljana Stanka Erzarja leta 1939</head>
                  </figure>
               </div>
               <div type="div3">
                  <head>Okupacija in revolucija</head>
                  <p>Aprila 1941 so Gorenjsko in seveda tudi Cerklje z okolico zasedli Nemci. Takoj
                     so začeli uveljavljati Hitlerjevo naročilo: Naredite mi to deželo zopet nemško.
                     O dogodkih tistih dni je nekaj zapisal takratni cerkljanski kaplan Jože
                     Cvelbar. Že v ponedeljek 5. maja so gestapovci prišli po župnika Janeza Črnilca
                     in kaplana Cvelbarja, nekaj dni zatem pa odpeljali tudi učitelja Ušeničnika.
                     Bili so zaprti v ženski kaznilnici v Begunjah. Ko so prostori te kaznilnice
                     postali za veliko število jetnikov premajhni, so jih preselili v Škofove zavode
                     v Šentvidu nad Ljubljano. Tu se je poleg duhovnikov nabralo tudi precej laikov,
                     mnogi z družinami. Med njimi so bili izobraženci, pa tudi preprosti, toda
                     ozaveščeni kmetje in obrtniki in nekaj ciganov, ki so jih v Nemčiji preganjali
                     že pred vojno. Julija so potem duhovnike in cigane, kot piše Cvelbar, odpeljali
                     na Hrvaško, ostale z družinami pa v Srbijo.</p>
                  <p>Znano je, da je bilo med zaprtimi v Šentvidu le malo komunistov, pa še izmed
                     teh so nekateri odšli domov, preden so jih začeli odvažati na Hrvaško ali v
                     Srbijo. Odnosi med Hitlerjem in Stalinom so bili tedaj še prijateljski in
                     Kominterna je posameznim komunističnim partijam izrecno prepovedala, da bi
                     nastopale proti Nemčiji. Spomnimo se samo, kakšne težave je glede tega imela
                     Angela Vode. Ne glede na navodila Kominterne so naši komunisti in celo sokoli
                     bili že itak »protifarško« nastrojeni, zato so odobravali nemško preganjanje
                     duhovnikov in drugih zavednih Slovencev. Pri tem so nekateri gledali v
                     prihodnost in v tem videli pomemben pripomoček za svoj vzpon na oblast, drugi
                     pa so bili zadovoljni že s tem, ko je bilo zadoščeno njihovemu nasprotovanju do
                     duhovnikov in »klerikalcev«.</p>
                  <figure>
                     <graphic url="slike_z_69/z_69_18.png"/>
                     <head>Albina in Stanko Osenar (1937)</head>
                  </figure>
                  <p>Naš namen je seveda prikazati polpreteklo zgodovino Cerkelj, zato nemško
                     preganjanje duhovnikov in drugih zavednih Slovencev skoraj nehote povežemo s
                     šenčurskimi dogodki leta 1932. In kaj ugotovimo pri tem? Da se je večina
                     tistih, ki so v letih 1931 in 1932 odobravali ukrepe beograjske diktature, v
                     prvih mesecih okupacije navduševala nad nacističnim preganjanjem, nekaj mesecev
                     kasneje pa že sodelovala z revolucionarnim terorjem, ki so ga komunistična
                     partija in njeni partizanski oddelki začeli izvajati tudi na Gorenjskem.</p>
                  <p>Če k temu dodamo še podobe delegacij nekaterih vasi in občin v ljubljanski
                     pokrajini v bližini italijansko-nemške demarkacijske črte, ki so odhajale k
                     Nemcem prosit, naj pridejo tudi k njim, postane celoten mozaik še bolj
                     pregleden. Žal je uradna zgodovina po koncu vojne te dogodke iz razumljivih
                     razlogov premalo raziskala, saj so ji bili bolj važni drugi, kot na primer
                     napad na tri slovenske orožnike pod Šmarno goro, ki smo ga potem skoraj pol
                     stoletja praznovali kot Dan vstaje slovenskega naroda.</p>
                  <p>Po napadu Nemčije na Sovjetsko zvezo, 22. junija 1941, je Kominterna pozvala
                     svoje podrejene, naj se pridružijo Stalinovemu boju proti nacistični armadi, ki
                     je hitro prodirala v notranjost Rusije. Tudi slovenska Osvobodilna fronta s
                     partijo na čelu se je odzvala temu pozivu in tisti, ki so še včeraj
                     pozdravljali nemško zasedbo, so čez noč postali borci za osvoboditev domovine.
                     Pri večini Gorenjcev, ki so obsojali nemško početje v prvih mesecih okupacije,
                     je nastop OF naletel na dober sprejem. Tako so tudi Cerkljani tedaj zvečine
                     odobravali OF in jo po svojih močeh tudi podpirali. Zdi se nam prav, da tu
                     omenimo Stanka Osenarja, o katerem bomo v tem sestavku nekoliko več govorili.
                     Bil je rojen leta 1910 v Kamniku. Ko je bil star osem let, se je družina
                     preselila v Šentvid nad Ljubljano. Ker je kazal veliko nadarjenost, sta ga
                     starša vpisala v Škofijsko klasično gimnazijo, ki je imela svoje prostore tam v
                     bližini. V tretjem razredu je fant resno zbolel za TBC in moral prekiniti
                     šolanje. Ko se je po nekaj letih za silo pozdravil, ni imel več volje za
                     študij, ampak se je izučil za brivca. Udejstvoval se je v prosveti in športu
                     ter veliko bral. Leta 1933, ko mu je bilo 23 let, je v Cerkljah odprl frizerski
                     salon – najprej v najetih prostorih, kmalu pa v lastni hiši. Leta 1936 se je
                     poročil z Albino Pograjec in imela sta štiri otroke. Nemci Osenarjeve družine
                     spomladi 1941 niso preselili, pač pa so očeta Stanka kot protinacista za nekaj
                     mesecev zaprli. Ko se je vrnil iz zapora, je bila v Cerkljah že organizirana
                     OF. Pridružil se ji je, saj je verjel v njene dobre namene. Oči mu je odprl
                     vodja krvavške partizanske čete, ki je v razgovoru povedal, da OF in partizane
                     vodijo komunisti. To je bilo dovolj, da je nehal sodelovati z OF. S tem pa si
                     je nakopal nove sovražnike.</p>
                  <p>Aprila 1942 so partizani opravili »rekvizicijo« pri trgovcu Remicu na Spodnjem
                     Brniku in ubili tri nemške vojake, ki so se slučajno znašli v bližini. Nemci so
                     grozili, da bodo ustrelili 20 talcev. Takoj so prijeli 10 mož in fantov, med
                     njimi Osenarja in Petra Grkmana, ki je bil v začetku med vodilnimi pri
                     cerkljanski OF, kasneje pa se je umaknil. Bili so zaprti v Begunjah in le malo
                     je manjkalo, da bi jih odpeljali v Drago in postrelili. Dejstvo, da med njimi
                     ni bilo niti enega pravega pristaša OF, je povzročilo utemeljen sum, da so
                     le-ti še vedno povezani z gestapom in so se tako hoteli na lep način znebiti
                     potencialnih nasprotnikov. Osenar je v zaporu obdržal razsodnost in vzpodbujal
                     sotrpine, naj pri zaslišanju kljub mučenju ničesar ne povedo o organizaciji OF,
                     ki so jo vsaj delno vsi poznali. Verjetno jih je rešilo prav to in pa
                     posredovanje trgovca Mejača, živinozdravnika Bedenka in lastnika gradu Strmol
                     Rada Hribarja. Vse tri je VOS kasneje »likvidirala«. Po šestih tednih mučne
                     negotovosti so gestapovci vseh deset cerkljanskih talcev izpustili.</p>
                  <p>6. avgusta 1942 so se partizani oglasili na Zgornjem Brniku v hiši tesarskega
                     mojstra Jožeta Jenka, po domače Nagoreta. Menda je bil že nekaj časa obsojen na
                     smrt, vendar ga niso našli, ker je bil kot tesar pogosto zdoma. Tokrat so ga
                     čakali pri sosedu, da se vrne. Ko so prišli, je bila družina zbrana v kuhinji
                     pri večerji. Zahtevali so, naj gre z njimi, pa je povedal, da ne bo nikamor
                     šel. Odvlekli so ga v hišo, kot so nekoč na podeželju rekli družinski sobi, in
                     neki Bogo iz Mengša ga je ustrelil v glavo. V Kroniki podkrvavških vasi beremo,
                     da je storilec nekaj let kasneje o tem sam pripovedoval. Potem so odšli,
                     družini pa zabičali, da do jutra nihče ne sme iz hiše. Žena in sedem otrok v
                     starosti od dvajset do štirih let so si tisto noč za vedno zapomnili.</p>
                  <figure>
                     <graphic url="slike_z_69/z_69_19.png"/>
                     <head>Skupina cerkljanskih domobrancev</head>
                  </figure>
                  <p>Vsi, ki so Jenka poznali, so vedeli, da je bil med prvo svetovno vojno na soški
                     fronti ujet in nato preživel štiri leta v ujetništvu na Siciliji, kjer je bil
                     pisar in prevajalec, saj je obvladal tako nemščino kot italijanščino. Po
                     tolikih letih ujetništva se je odločil za beg, preplaval morsko ožino med
                     otokom in apeninskim »škornjem« ter po treh mesecih pešačenja prišel na Zgornji
                     Brnik. Zaradi znanja jezikov so ga tudi med drugo vojno včasih uporabili za
                     tolmača. S čim si je mojster Jenko zaslužil smrtno obsodbo? Že omenjena kronika
                     na to takole odgovarja: »Bil je pokončen mož in je znal presoditi položaj, v
                     katerem se je nahajala Slovenija. Menda je bilo za one v Pekovi jami v Vodicah
                     dovolj obvestilo, da je rekel, kako je upor tako močni sili, kot je Nemčija,
                     narodni samomor in da še ni čas za upor. Nedvomno je bil Nagore izredno naravno
                     inteligenten in ker se ni strinjal s partizanstvom, ga je bilo treba odstraniti
                     tudi zato, da so ljudi zastrašili. Padel je kot potencialni nasprotnik
                     komunizma, saj mu kaj drugega ni bilo mogoče očitati.« (Kronika, str. 143)</p>
                  <p>Umor mojstra Jenka je bil v cerkljanski fari prvi, v malo širši okolici pa ne
                     edini v tistih mesecih. Kranjski veterinar Vinko Bedenk je imel nemško
                     dovoljenje, da je zaradi službe ob vsakem času lahko odšel na teren, zato ni
                     bilo prav nič čudno, če so ga kdaj videli v odmaknjenem zaselku ali na samotni
                     kmetiji. S partizani je že od začetka imel dobre odnose, jim prinašal zdravila
                     in pomagal ranjencem. Ko je prihajal prevezovat ranjenega komandirja Perka, se
                     je z njim odkrito pogovarjal in med drugim izrazil dvom o smiselnosti odpora,
                     ki zahteva toliko žrtev. Tudi 2. septembra 1942 popoldne sta blizu Dupelj pri
                     Križah imela podoben razgovor. Prijateljsko sta se razšla in veterinar je že
                     sedel v avto, da bi se odpeljal; tedaj pa je pristopil njegov pacient in ga
                     ustrelil.</p>
                  <p>3. septembra 1942 so Umnikovi, po domače Makovčevi iz Šenčurja, v gozdu
                     pripravljali steljo. Vemo, da je Anton Umnik leta 1933 v zaporu v Sremski
                     Mitrovici skupaj z Vombergarjem iz Cerkelj in dekanom Škerbcem prepeval Polje,
                     kdo bo tebe ljubil. Kljub zaporu je bil Umnik na volitvah 1936 ponovno izvoljen
                     za šenčurskega župana. No, tisto zgodnjejesensko popoldne so se jim v gozdu
                     približali partizani in oče Anton je moral iti z njimi. Kar skozi gozd in preko
                     polja so ga odpeljali v eno uro oddaljeno Hrastje na dom Janeza Brodarja,
                     bivšega poslanca in predsednika Kmečke zveze. Brodar in njegov najstarejši sin
                     Ivan sta nenavadne »obiskovalce« opazila, ko so šli preko polja, in se hitro
                     skrila. Ko ju kljub iskanju niso našli, so Umnika ustrelili vpričo Brodarjeve
                     žene in nekaterih članov družine. Ni dvoma, da bi prav tako naredili z
                     Brodarjem in verjetno tudi z njegovim sinom, ko bi ju bili našli. Brodar je noč
                     prebil v skrivališču, naslednje jutro se pa poslovil od domačih in odšel na
                     Koroško.</p>
                  <p>V Olševku pri Šenčurju sta na Martinkovi domačiji gospodarila Janez Ferjan in
                     žena Marija, rojena Jagodic. Janez je bil daleč naokoli znan kot sposoben in
                     pošten mlekarnar, kot graditelj prosvetnega doma in vodovoda v Olševku in kot
                     skrben ključar podružnične cerkve. Ko je zvedel za smrt veterinarja Bedenka, se
                     je kljub svarilom o nevarnosti z nekaj prijatelji odpravil v Kranj na pogreb.
                     Na povratku so se ustavili v Šenčurju in kropili Antona Umnika. Janez Ferjan je
                     bil po povratku domov zelo zaskrbljen. Res so 5. septembra zvečer prišli k
                     Martinkovim partizani. Iskali so orožje in Janezu očitali, da ustanavlja belo
                     gardo. Nazadnje je tako kot v Brodarjevi hiši poveljnik dal znak mlademu
                     Beleharju iz Šenčurja in ta je z dvema streloma umoril Janeza Ferjana.</p>
                  <p>Slovenski poročevalec je 19. novembra 1942 v svoji gorenjski izdaji poročal o
                     »justifikaciji« dr. Natlačena in poročilu dodal še sledeče: »Glavni agenti dr.
                     Natlačena in belogardističnega štaba na Gorenjskem so bili Ivan Brodar, Umnik,
                     veterinar Bedenk itd. Poslednja dva sta bila v avgustu mesecu (pravilno v
                     septembru, opomba J. M.) po partizanskih oblasteh justificirana kot izdajalca
                     in kot denuncianta, medtem ko je Brodar pobegnil pod zaščito gestapa.« – Zakaj
                     ni nikjer navedeno, kaj in koga sta izdala oziroma denuncirala Umnik in Bedenk?
                     Kakšno zaščito je gestapo nudil Brodarju?</p>
                  <p>Ko opisujemo dogodke pred nastankom cerkljanske domobranske postojanke, moramo
                     omeniti tudi kruti umor lastnika gradu Strmol Rada Hribarja in njegove žene
                     Ksenje. Hribar je bil premožen podjetnik, toda do svojih delavcev vedno
                     pravičen. V času okupacije je večkrat posredoval pri Nemcih in marsikomu rešil
                     življenje ali ga izvlekel iz zapora oziroma taborišča. Govorilo se je, da so se
                     konec leta 1942 na gradu Strmol sestali trgovec Vitko Mejač iz Komende, Janez
                     Brodar iz Hrastja, Rado Hribar in še nekateri. Tema njihovega pogovora so menda
                     bile domače straže, ki naj bi orožnikom ponoči pomagale varovati vasi pred
                     partizani. S tem niso bile mišljene posebne vojaške enote, ampak le moški
                     določenih letnikov, ki naj bi se po posebnem razporedu zvečer zglasili na
                     orožniški postaji, dobili orožje in do jutra pomagali stražiti ali delati
                     obhode po vasi. Tako stražo v Žireh na primer opisuje Anton Žakelj v svojem
                     dnevniku. Za omenjeni sestanek na Strmolu naj bi zvedela VOS in zato že
                     septembra 1943 »likvidirala« trgovca Mejača iz Komende, Hribarja in njegovo
                     ženo pa so odpeljali januarja 1944 in ju po nečloveškem mučenju umorili.
                     Njunega groba do danes niso našli, čeprav se je tako o njunem mučenju kot o
                     tem, kje naj bi bila pokopana, marsikaj govorilo.</p>
                  <p>V začetku leta 1943 so Nemci na Gorenjskem začeli mobilizacijo v nemško vojsko.
                     Najprej sta bila poklicana na nabor letnika 1923 in 1924, ki sta že 11.
                     januarja 1943 morala v nemško vojsko oziroma v Državno delovno službo (RAD).
                     Takoj zatem so šli na nabor letniki 1920, 1921, 1922 in 1925. Kasneje so prišli
                     na vrsto še letniki 1916 do 1919 in 1926, nazadnje pa še 1927. Mobilizirance so
                     po nekajmesečnem urjenju večinoma že poslali na fronto. Tako so tudi številni
                     fantje iz podkrvavških vasi izgubili svoja mlada življenja sredi ruskih step,
                     na obalah Atlantika in po drugih nemških bojiščih. Že omenjena kronika navaja,
                     da je na nemških frontah umrlo samo iz cerkljanske fare 57 mobilizirancev, iz
                     cele današnje občine pa kar 72. Fantje so bili z nemško mobilizacijo
                     postavljeni pred težko odločitev. Za partizane so se odločili le redki, ker so
                     že poznali njihova dela in so se poleg tega bali nemškega maščevanja nad
                     domačimi. Nekateri so se tedaj spomnili nekdanjega cerkljanskega kaplana
                     Cvelbarja, ki je bil od februarja 1942 v Šentjoštu nad Horjulom. Odšli so tja
                     in se priključili tamkajšnji vaški straži. Po ustanovitvi domobranske
                     postojanke v Cerkljah so se vrnili. Nekateri so se za pot v Šentjošt ali za
                     odhod k četnikom odločili šele, ko so prišli na dopust s fronte. Znano je, da
                     je bil leta 1943 predstavnik četniške organizacije za Cerklje in okolico Stanko
                     Osenar, dokler se ni tudi sam umaknil pred mobilizacijo. Kako to, ali ni bil že
                     starejši – rojen leta 1910? Mobilizirati so namreč začeli tudi partizani –
                     predvsem zaradi povečanja in popolnitve svojih enot, pa tudi iz drugih
                     razlogov. Osenarja bi na vsak način radi umaknili iz Cerkelj, niso si pa mogli
                     privoščiti kaj takega, kot so naredili z Nagoretom z Brnika, saj je bil preveč
                     znan kot odločen protinacist. Ko je zvedel, kaj mu pripravljajo, se je umaknil
                     najprej na Koroško, nato pa odšel na eno prvih domobranskih postojank na
                     Gorenjskem – Suhi Dol.</p>
               </div>
               <div type="div3">
                  <head>Domobranska postojanka v Cerkljah</head>
                  <p>Prve domobranske postojanke na Gorenjskem so nastale v decembru 1943 oziroma v
                     januarju 1944 v Lučinah, Suhem Dolu, Črnem Vrhu nad Polhovim Gradcem in Gorenji
                     vasi ob podpori domobrancev iz Šentjošta, Rovt in Polhovega Gradca. Postojanka
                     v Cerkljah je bila ustanovljena 17. maja 1944. Domobranci so se nastanili v
                     Ljudskem domu. Po nekem podatku je bilo v celem času vpisanih 193 mož, od tega
                     43 bivših partizanov in 27 nemških mobilizirancev. Pri tem je zanimivo, da so
                     bili vsi nemški mobiliziranci pred prihodom k domobrancem nekaj časa pri
                     partizanih. (Monika Kokalj Kočevar, Gorenjski domobranec, str. 30 do 40.) Za
                     marsikoga je bil odhod v gozd trenutno edina možnost za rešitev pred fronto,
                     kasneje pa je spregledal in izbral drugo pot. Nekatere je partizanska
                     mobilizacija presenetila in so pobegnili, kakor hitro se je ponudila prilika.
                     Bili so tudi taki, ki so se nekaj časa skrivali doma.</p>
                  <p>Kdaj pravzaprav se je Stanko Osenar vrnil k svoji družini v Cerklje? Monika
                     Kokalj Kočevar ga navaja kot poveljnika postojanke – s pripombo, da je veljal
                     za enega najboljših. V Kalinškovi Kroniki zvemo, da se je vrnil ob ustanovitvi
                     postojanke in po napadu 4. oktobra 1944 prevzel poveljstvo. Čez dan je delal v
                     salonu, ponoči pa bil v postojanki. Na pohode menda ni hodil. Bil je odločen
                     poveljnik in zelo skrben za svoje moštvo. (Kronika, str. 57)</p>
                  <p>Pri odgovorni poveljniški službi je bil Osenarju v veliko oporo Tone Koritnik,
                     po domače Javornikov iz Cerkelj, s katerim sta že prej sodelovala v Prosvetnem
                     društvu – Osenar je bil tajnik, Koritnik pa vodja knjižnice in predsednik
                     fantovskega odseka. Tonetov oče, po domače Javornik, je bil med prvo svetovno
                     vojno in še po njej cerkljanski župan, znan po svoji pokončnosti in poštenosti.
                     Kot drugod po Gorenjskem so Nemci tudi v Cerkljah kmalu po zasedbi izropali
                     društveno knjižnico. Ko so nalagali knjige na tovornjak, da bi jih odpeljali
                     uničit, je Tone ves potrt opazoval njihovo početje. Pridružil se mu je
                     sovaščan, ki se je tedaj še navduševal za nacizem, dober mesec kasneje pa že
                     bil med ustanovitelji OF, in rekel nekako takole: »Opravili bodo dobro delo, ko
                     bodo požgali ta ničvredni papir!« Tako kot Osenar je tudi Tone v začetku verjel
                     v dobre namene OF, toda kmalu so se mu oči odprle. Ko je zvedel, da ga
                     partizani nameravajo mobilizirati, se je umaknil v Šentjošt. Po ustanovitvi
                     postojanke se je vrnil v Cerklje in takoj prevzel skrb za prosveto. Skupaj s
                     prijateljem Janezom Kristancem s Spodnjega Brnika sta hodila v Ljubljano po
                     knjige: molitvenike, katekizme, pa tudi Črne bukve, knjige Slovenčeve knjižnice
                     in časopise, kot Slovenski dom, Slovenec in podobno, ki so jih ljudje željni
                     slovenske besede kar razgrabili. Proti koncu leta 1944 je prišel v Cerklje tudi
                     nekdanji kaplan Jože Cvelbar – formalno kot domobranski kurat, v resnici pa kot
                     duhovnik za vse farane. Ljudje so v nedeljo dopoldne spet prihajali k maši in
                     po njej z zadovoljstvom prisluhnili domobrancem, ki so pred cerkvijo peli
                     slovenske pesmi. Ob tem so vsaj za trenutek pozabili na okupacijo in v njih je
                     spet zagorela lučka upanja na boljše čase.</p>
                  <p>4. oktobra zvečer so močne partizanske enote (Šlandrova brigada) napadle
                     Cerklje in Lahovče. Obrambo v Cerkljah je vodil Stanko Osenar in vzdržala je
                     napad. V Lahovčah so bili domobranci že na koncu moči, ko so se nepričakovano
                     pojavili četniki pod vodstvom Janeza Borštnarja in majorja Bitenca in udarili
                     napadalcem v hrbet. Gorenjski četniški odred se je namreč le malo pred začetkom
                     napada ustavil v gozdu blizu Zaloga. Partizani za to sploh niso vedeli, zato si
                     niso znali pojasniti, od kod nenadna pomoč Lahovčanom, in so se umaknili. Med
                     četniki je bilo tudi nekaj cerkljanskih fantov, ki so nameravali tisti večer
                     obiskati svoje domače. Tako se je Aleš Robas odpravil proti Cerkljam, ne vedoč,
                     da so obkoljene. Na poti so ga zajeli partizani in ga po mučenju v nekem hlevu
                     ubili. Naslednji dan so domobranci našli njegovo iznakaženo truplo. Pokopali so
                     ga v Cerkljah, medtem ko so v Lahovčah pokopali osem članov četniškega štaba,
                     ki so umrli v zaminirani Reckovi gostilni v Zalogu.</p>
                  <figure>
                     <graphic url="slike_z_69/z_69_20.png"/>
                     <head>Taborišče Spittal 1948 – Osenarjevi brez očeta in najmlajšega
                        Stanka</head>
                  </figure>
                  <p>Vendar s tem še ni bilo zaključeno število žrtev partizanskega napada.
                     Petdesetletnega mojstra Jerneja Vombergarja so prijeli, ko se je zvečer vračal
                     domov. Odvlekli so ga na Šenturško goro in po mučenju ubili. Po dvanajstih dneh
                     so domobranci našli njegov grob in truplo prepeljali na cerkljansko
                     pokopališče. Vombergarja poznamo kot zapornika zaradi šenčurskih dogodkov. Tudi
                     Nemci mu takoj v začetku niso dali miru, zato je nekaj časa podpiral OF in
                     partizane. Kot spreten risar je po ustanovitvi postojanke domobrancem naredil
                     nekaj propagandnih letakov in si menda s tem zaslužil smrtno obsodbo. Med
                     napadom 4. oktobra se je ponudila prilika za izvršitev. V času, ko se še ni
                     vedelo za Vombergarjev grob, so terenci prišli k zaskrbljeni družini in lagali,
                     da oče v štabu riše propagando in prosi za obleko in hrano.</p>
                  <p>Jožeta Šteblaja so prijeli v gostilni pri Bavantu. Živel in delal je v
                     Domžalah, tisti dan pa prišel na obisk k staršem, ki sta bila zaposlena na
                     gradu Strmol. Hoteli so ga mobilizirati, on se je pa uprl, da v gozd ne bo šel.
                     Tudi njega so odgnali na Šenturško Goro in obsodili na smrt. Ker je bil plitvo
                     zakopan, so živali čez nekaj časa odkrile njegov grob. Februarja 1945 so ga šli
                     iskat in ga pokopali v Cerkljah.</p>
               </div>
               <div type="div3">
                  <head>Vrnitev s koroškega in proces proti Osenarju</head>
                  <p>Ko so v nedeljo 6. maja 1945 v Cerklje prispeli begunci iz Polja pri Ljubljani,
                     ki so se po tej poti odpravili na Koroško, je v trgu še vladalo veselo in
                     slovesno razpoloženje. Z zvonika je plapolala velika slovenska zastava. Ljudje
                     so se veselili konca vojne, niso pa vedeli, da se po cesti iz Ljubljane proti
                     Kranju in naprej proti Ljubelju že vali reka beguncev. Ko so Cerkljani zvedeli
                     za situacijo, je bilo veselja naenkrat konec in pri marsikateri hiši so se tudi
                     sami pripravili za odhod. Stanko Osenar je sicer vodil na Koroško svoje
                     domobrance, vendar je vzel s seboj tudi soprogo Albino in tri otroke.
                     Najmlajšega, ki je bil star manj kot eno leto in ravno tedaj bolan, so pustili
                     pri dobri družini v domačem kraju. Problem, kako bodo žena in otroci vzdržali
                     pohod na Koroško, je rešil sovaščan Peter Kepic, ki je vpregel konje in jih z
                     nekaj prtljage odpeljal dobršen del poti kljub nevarnosti, ki se ji je s tem
                     izpostavil. Tako oni, ki so odšli, kot tisti, ki so ostali doma, so verjeli, da
                     se bodo najkasneje v štirinajstih dneh vrnili.</p>
                  <p>Res do vrnitve cerkljanskih in drugih gorenjskih domobrancev, ki so bili 28.
                     maja s pretvezo, da jih peljejo v Italijo, preko Jesenic poslani v roke
                     partizanov, ni preteklo več kot dobrih štirinajst dni. Toda kakšna je bila ta
                     vrnitev! Osenarjeva žena, ki je s tremi otroki ostala v vetrinjskem taborišču,
                     je pred odhodom skušala pregovoriti moža, da bi ostal z družino, pa jo je
                     zavrnil: »Svojim fantom sem obljubil, da grem z njimi kamorkoli. Ne morem jih v
                     tem težkem položaju pustiti same.«</p>
                  <p>Sklepamo, da so bili cerkljanski domobranci vrnjeni z drugimi gorenjskimi
                     domobranci v ponedeljek, 28. maja. Angleži so jih s kamioni prepeljali v
                     Podgorje in pod njihovo kontrolo so se vkrcali na vlak. Šele potem so se od
                     nekod pojavili partizani. Menda so Osenarja prepoznali v Hrušici ali na
                     Jesenicah, kjer so nekatere že ločili od ostalih in jih odpeljali v neznano. Iz
                     sodbe Okrožnega sodišča je razvidno, da so mu pripor šteli od 28. maja ob 18h.
                     Ni znano, od kdaj je bil zaprt v Škofovih zavodih v Šentvidu. Zdi se, da so že
                     od začetka imeli z njim posebne namene, zato ga niso odpeljali v Kočevski rog
                     ali na kako drugo morišče kot večino gorenjskih domobrancev.</p>
                  <p>Posebno »srečanje« z Osenarjem je v Šentvidu doživel Jože Kočar iz Zaloga, ki
                     je leta 1944 kot 16-leten dijak klasične gimnazije pristopil k domobrancem. Po
                     opravljenem tečaju za vezista je prišel v Hotedršico in bil določen za
                     signalista v postojanki na Ravniku. V začetku maja 1945 je s svojo enoto šel na
                     Koroško in bil 31. maja z zadnjo skupino vrnjen. V Škofove zavode je prišel 15.
                     junija z mladoletniki, ki so jih prej držali v Radovljici oziroma v Kranju. 7.
                     avgusta so v Šentvidu zvedeli za amnestijo in še isti dan proti večeru jih je
                     152 iz skupine šlo domov, 18 pa jih je ostalo. Niso vedeli, kaj nameravajo z
                     njimi. V naslednjih dneh so ribali hodnike in pospravljali prazne sobe. Ker
                     niso imeli dostopa do srednjega in jugovzhodnega trakta, so sklepali, da tam
                     skrbi OZNA za posebne »goste«. Na veliki šmaren so se preselili iz kapele v
                     sobo 45 z okni proti Ljubljani – ob kotu, ki ga naredi pravokotno južno krilo
                     poslopja. Okna na obeh straneh kota so bila odprta, a bilo je strogo
                     prepovedano gledati ven in bi stražar takoj streljal, če bi koga opazil pri
                     oknu. Kljub temu se je 16. avgusta okrog poldneva izza nasprotnega okna oglasil
                     moški – bil je Stanko Osenar – in vprašal, če je na oni strani kak Gorenjec. Ko
                     je zvedel, da je Kočar iz cerkljanske fare, je bil vesel, čeprav se prej nista
                     poznala. Povedal je, da je v preiskavi, a da velja amnestija do poveljnikov
                     bataljona, on pa je imel položaj poveljnika čete, zato upa na oprostitev.
                     Naročil je pozdrave za prijatelje v Cerkljah in celo vrgel v sobo 45 zvit
                     bankovec za 10 dinarjev. 18. avgusta je bil tudi Kočar izpuščen, zato se z
                     Osenarjem ni več »srečal«. (Kronika, str. 58)</p>
                  <p>Kljub upanju torej Osenar ni bil deležen amnestije, ampak je prišel pred
                     sodišče. O prvem sojenju, kjer je dobil 20 let zapora, nimamo podatkov. Ta
                     sodba menda predvsem zaradi pritožb iz domačega kraja ni postala pravnomočna.
                     Okrožno sodišče v Ljubljani pod predsedstvom dr. Bronislava Škaberneta je po
                     obtožbi javnega tožilca za ljubljansko okrožje z dne 4. 10. 1945 in 28. 12.
                     1945 proti Stanku Ovsenarju (ne vemo, kdaj so ga iz Osenarja preimenovali v
                     Ovsenarja, op. J. M.) dne 18. januarja 1946 opravilo javno razpravo in ga
                     obsodilo na smrt z ustrelitvijo, na trajno izgubo vseh političnih in
                     državljanskih pravic, na zaplembo vsega premoženja, na stroške kazenskega
                     postopka in izvršitve kazni ter na plačilo povprečnine Din 10.000.</p>
                  <p>Sodišče je razsodilo, »da je kriv, ker je:</p>
                  <p>1) 24. 5. pristopil k domobrancem v Cerkljah pri Kranju,</p>
                  <p>2) organiziral domobrance v cerkljanskem okolišu,</p>
                  <p>3) dne 6. 10. 1944 prevzel obrambo te postojanke ob napadu NOV in vodil obrambo
                     zoper NOV,</p>
                  <p>4) dne 7. 10. 1944 prevzel poveljstvo iste zloglasne domobranske postojanke ter
                     to poveljstvo vneto in navdušeno izvrševal do poraza Nemčije, ko je pobegnil na
                     Koroško,</p>
                  <p>5) ...............</p>
                  <p>25) dne 23. 4. 1945 sodeloval pri aretaciji Erzarja Lovra, kar je imelo za
                     posledico smrt aretiranca</p>
                  <p>Razlogi: Obtoženec Ovsenar Stanko je bil že za časa Jugoslavije nasprotnik
                     progresivnih mišljenj. To je kazal zlasti, ko se je nahajal v odboru za
                     preskrbo pred začetkom vojne (priča Juhant Ivan). V začetku vojne se je
                     obtoženec še nekam dobro držal in ni kazal nasprotja proti narodno
                     osvobodilnemu gibanju … Propaganda protinarodnega pokreta pa ga je tako
                     omrežila, kot sam priznava, da je prostovoljno vstopil v vrste domobrancev –
                     narodnih sovražnikov … Po poročilu domačega krajevnega odbora OF je obtoženec
                     kot oseba neodkrit, hinavski in sam v sebe zaprt … Obtoženec priznava, da je
                     vodil obrambo zloglasne cerkljanske postojanke proti NOV, zagovarja pa se, da
                     je to storil na željo domačih vaščanov in se sploh prikazuje kot Slovenec, ki
                     je hotel v domobranskem vodstvu izključiti nemški vpliv … « (KO 200/45)/27)</p>
                  <p>V 25 točkah, ki jih je sodišče nanizalo kot Osenarjevo krivdo, so zajeti
                     dogodki, ki so se v času domobranske postojanke zgodili v Cerkljah in okolici;
                     precej le-teh se je dogodilo preden je Osenar postal poveljnik postojanke.
                     Gornje odlomke sodbe smo citirali, da bi bralec vsaj nekoliko videl, kako je
                     takratno sojenje potekalo. Proces je bil že vnaprej zrežiran in sodba prav tako
                     vnaprej določena. Nastopile so le priče, ki so govorile proti obtožencu, takih,
                     ki bi kaj povedale v njegovo korist pa ni bilo, saj tudi zagovornik ni imel
                     nobene besede.</p>
                  <p>Glede prič na razpravi proti Stanku Osenarju je pomembna izjava dr. Jožice
                     Pokorn, ki je med vojno in nekaj časa po njej stanovala v Osenarjevi hiši.
                     Njena mati je bila namreč od leta 1939 učiteljica v Cerkljah, oče pa občinski
                     tajnik. Med okupacijo je bila mati brez službe, oče je pa odšel v partizane.
                     Mati in hči sta večkrat trpeli pomanjkanje in bili v nevarnosti pred Nemci,
                     toda Osenar jima je pomagal, da sta preživeli. O neuspelih poskusih za pomoč
                     Osenarju pa naj spregovori dr. Pokornova sama: »Kljub velikim naporom naše mame
                     in tistih, ki jim je pomagal, ga niso smeli obiskati, niti jih nova oblast ni
                     hotela zaslišati. Ko je bila razpisana obravnava, se je moja mama s še nekaj
                     drugimi pričami prijavila, da bi izpričali resnico. Čakali so na hodniku
                     sodišča ves dan in še naslednji dan, vendar vse zaman. Nato so jim povedali, da
                     so Stanka Osenarja na podlagi že zaslišanih prič, ki so jih pripeljali skozi
                     zadnji vhod, obsodili na smrt.«</p>
                  <p>Iz dokumentov je razvidno, da se je Stanko Osenar na sodbo Okrožnega sodišča
                     pritožil in tudi vložil prošnjo za pomilostitev na Prezidij narodne skupščine
                     FNRJ v Beogradu. Prezidij je prošnjo za pomilostitev odbil 13. aprila 1946,
                     Vrhovno sodišče v Ljubljani pa zavrnilo pritožbo 26. aprila 1946 in tako je
                     bila obsodba na smrt z ustrelitvijo izvršena 30. aprila 1946 ob 17. uri.</p>
                  <p>Le pol ure preden so obsojenca odpeljali na streljanje, ga je lahko še obiskal
                     brat Janez. Stanko mu je naročil pozdrave za soprogo Albino in otroke. Kot
                     nekakšno oporoko je povedal bratu, da odpušča vsem, ki so krivi za njegovo
                     smrt, in moli, da bi jim tudi Bog odpustil. Skoraj cel april je bil skupaj z
                     Osenarjem salezijanski duhovnik Martin Jurčak, ki je bil tudi obsojen na smrt.
                     V nekoliko skrajšani obliki povzemamo njegovo poročilo: Na prvo soboto v aprilu
                     so me dali v celico, kjer je že bilo šest na smrt obsojenih. Ker sem imel
                     kolar, so se ob mojem prihodu močno vznemirili. Mislili so namreč, da sem jih
                     prišel spovedat, ker jih bodo naslednji dan likvidirali. Ko sem jim pojasnil,
                     da sem tudi jaz obsojen na smrt, so se pomirili in postali smo dobri
                     prijatelji. Še isti večer so vsi opravili spoved. Potem so me tolažili, češ, da
                     sem bil zato obsojen na smrt, da sem lahko prišel k njim in jih spovedal. Tudi
                     rožni venec smo skupaj molili. Nekoč se je pod vrati prikazala kuverta. V njej
                     so bile posvečene hostije in tako smo mogli nekajkrat prejeti sveto obhajilo. –
                     Stanko je vložil pritožbo, vendar ni imel veliko upanja na pomilostitev.
                     Pripovedoval mi je o ženi in štirih nedoletnih otrocih. Hudo mu je bilo, da jih
                     bo moral zapustiti, ni pa kazal kake malodušnosti ali strahu pred smrtjo.
                     Skupaj sva bila skoraj cel mesec. Dolgčas sva preganjala s saniranjem in
                     debatiranjem. Približal se je 30. april, če se ne motim, je bil ponedeljek.
                     Nenadoma so se odprla vrata v našo celico. S Stankom sva ravno šahirala.</p>
                  <p>Prikazal se je oficir in zajecal: »Stanko!« Stanko je takoj vstal in zaklical:
                     »Fantje, z menoj je konec. Zbogom!« Vzel je svoje stvari in odšel. Potem je
                     imel še zadnji obisk. Popoldne se je v bližini Rakovnika izteklo njegovo mlado
                     življenje. Ko sem prišel iz zapora po osmih letih, sem obiskal njegovo mamo na
                     Teharjah. Iz naše celice ni bil nihče drug likvidiran, čeprav je bil eden
                     obsojen na smrt z obešenjem. Pozneje me je večkrat obiskal Stankov brat, ki
                     živi v Ljubljani.</p>
                  <p>Mati Albina in otroci Milena, Peter in Breda so leta 1950 odšli iz begunskega
                     taborišča v Spittalu in se ustalili v Clevelandu – ZDA. Leta 1955 se jim je
                     pridružil še najmlajši član družine Stanko in se končno rešil očitkov, ki jih
                     je bil v domovini večkrat deležen, češ, da je sin izdajalca. Mati Albina je z
                     neumornim delom in s pomočjo svojih sester Ivanke Pograjec in Mici Kolarič, ki
                     sta ji ves čas begunstva pomagali, kmalu kupila hišo v bližini slovenske cerkve
                     svetega Vida in tako otrokom zagotovila prijeten dom. Vsi so že od dijaških let
                     pridno delali v raznih službah in vsi so dokončali univerzitetne študije ter se
                     uveljavili v svojih poklicih. Hčerki Milena in Breda sta postali srednješolski
                     (gimnazijski) profesorici jezikov, skupaj pa sta napisali tudi dva zajetna in
                     izjemno uspešna učbenika slovenskega jezika za šolske in druge tečaje in za
                     samouke v angleško govorečih državah (ZDA, Kanadi in Avstraliji). Milena, ki je
                     poročena z univerzitetnim profesorjem dr. Edijem Gobcem, je bila najprej v
                     svojem šolskem okraju v predmestju Clevelanda izbrana za učiteljico leta, potem
                     pa na področju jezikov še za vso (desetmilijonsko) državo Ohio, medtem ko je
                     Breda zelo uspešno delovala tudi kot ravnateljica predmestne srednje šole z nad
                     1600 dijaki. Peter se je s svojimi talenti in pridnostjo povzpel do položaja
                     podpredsednika Ameri Trust Inc., ene vodilnih ameriških bank, nato pa še do
                     predsednika in izvršnega ravnatelja zdravstvene korporacije Emerald Health
                     Network. Najmlajši Stane je bil v letih pred svojo prerano smrtjo ugledni
                     ravnatelj oddelka za strateško načrtovanje velike korporacije Medical Mutual of
                     Ohio.</p>
                  <p>Mati Albina, ki je bila zelo vesela vseh teh uspehov, je umrla leta 2002 v
                     častitljivi starosti 92 let. Kot piše hčerka Milena, »je do konca rada
                     poudarjala, da je prav njen leta 1946 krivično obsojeni in ustreljeni mož
                     izprosil poseben blagoslov vsej svoji družini, otrokom, vnukom in pravnukom, ki
                     so tudi v daljnji Ameriki v čast njemu, njegovim in našim nepozabnim Cerkljam
                     in naši skupni domovini Sloveniji.«</p>
                  <figure>
                     <graphic url="slike_z_69/z_69_21.png"/>
                     <head>Cleveland 1960 – Spredaj mama Albina in njena sestra Ivanka Pograjec,
                        stojijo Milena, Stanko, Peter in Breda</head>
                  </figure>
               </div>
               <div type="div3">
                  <head>Po padcu totalitarizma</head>
                  <p>Za zaključek tega našega sprehoda skozi razburkani čas vojne in revolucije v
                     podkrvavških vaseh se še nekoliko ozrimo v tiste mesece leta 1945, ko je kljub
                     uradnemu koncu vojne pri nas ugasnilo največ mladih življenj. Večina mož in
                     fantov, ki so bili vrnjeni hkrati s Stankom Osenarjem, je izginila v breznih in
                     rudniških jaških v prvih desetih dneh meseca junija. Hkrati z njimi oziroma
                     skoraj ob istem času in na podoben način so izginili tudi tisti, ki so maja
                     1945 ostali doma in so se potem sami šli javit ali pa so jih odpeljali. Morda
                     so bili že nekoliko starejši, morda so doma imeli kake probleme in niso mogli
                     kar tako oditi, poleg tega pa so bili tudi prepričani, da se jim ne more
                     zgoditi nič hudega, saj niso nikomur povzročili krivice. Verjeli so, da so
                     okupatorji in vojna pač naredili partizane bolj radikalne, v mirnem času bodo
                     pa tudi oni drugačni, bodo pač razumeli, da so med vojno morali sprejeti
                     nekatere odločitve, da bi rešili življenje sebi in svojim. Ko so potem stali
                     pred smrtonosnimi cevmi na robu brezna, so videli, da so se zmotili, toda v
                     tistem trenutku so že prestopili prag večnosti in pred njimi so se odprla nova
                     obzorja.</p>
                  <p>Mladoletni domobranci, med njimi tudi Cerkljani, ki so v šentviškem taborišču
                     dočakali amnestijo, so bili izpuščeni 7. avgusta in v naslednjih dneh, toda
                     marsikdo od njih se ni nikoli vrnil. Kaj se je zgodilo z njimi, ko so se
                     izčrpani od dolgega stradanja in mučenja s težavo vlekli proti domu? Za
                     Cerkljane se je zvedelo, da so jih domačini in nekateri drugi pričakali na robu
                     Vodiške gmajne, jih pobili in kar tam zakopali. Le kaj jih je gnalo, da so se
                     lotili tega početja, da so se spravili nad izčrpane mlade fante, skoraj še
                     otroke! Tudi če verjamemo, da jim takratna oblast, ki ji je človeško življenje
                     bore malo pomenilo, tega ni ukazala, se vendar vprašamo, ali je kaj naredila,
                     da bi to preprečila ali kasneje storilce kaznovala. Nasprotno, kaznovala je
                     tistega, ki se je drznil o tem govoriti, ki bi se morda zanimal za grobove
                     pobitih. Zato so se odrasli o tem pogovarjali le šepetaje, v prisotnosti otrok
                     pa o tem sploh niso govorili, saj je bilo prenevarno, da bodo v svoji
                     odkritosrčnosti kje kaj izčebljali. In danes se čudimo, kako to, da mlajši o
                     tem niso poučeni! Kako bodo vedeli, če pa niso slišali, je veljalo nekoč in
                     velja tudi danes.</p>
                  <figure>
                     <graphic url="slike_z_69/z_69_22.png"/>
                     <head>Spomin na pobite domobrance na robu Vodiške gmajne</head>
                  </figure>
                  <p>Do leta 1993 so imeli v Cerkljah le en pomnik medvojnim žrtvam – šestmetrski
                     obelisk sredi trga z imeni 82 partizanov in drugih sodelavcev »osvobodilnega«
                     gibanja, ki so izgubili življenje v letih 1941 do 1945. Leta 1964 je izšel
                     Cerkljanski zbornik 1941–1945 in v njem je vpisanih 51 partizanov, 14
                     taboriščnikov, 6 talcev in 11 civilistov, kar spet da skupno število 82. O vseh
                     drugih se ni govorilo, bili so zares izbrisani. Za tiste, ki so kot
                     mobiliziranci v nemško vojsko padli na fronti, je bila v cerkvi oznanjena kaka
                     obletnica, za domobrance pa kvečjemu maša za »pogrešane«. Šele po padcu
                     komunističnega totalitarizma se je to spremenilo. Veliko truda je bilo treba,
                     da so zbrali podatke o vseh medvojnih in povojnih žrtvah, treba je bilo iti od
                     vasi do vasi, od hiše do hiše. Različnim težavam se je pridružila tudi ta, da
                     nekateri svojci niso bili za to, da se njihove zapiše na farno spominsko
                     ploščo. Končno je prišel 24. oktober 1993, ko so se farani zbrali k pogrebni
                     maši v cerkljanski farni cerkvi in nato odšli na pokopališče k odkritju in
                     blagoslovitvi spominskih plošč, na katere so vklesali imena 131 njihovih
                     pokojnih – domobrancev, mobilizirancev v nemško vojsko, civilistov, ki so med
                     vojno in po njej postali žrtve komunističnega nasilja, skratka vseh, na katere
                     so tisti, ki so po vojni postavili obelisk, »pozabili«, ker jih niso imeli za
                     svoje. Za tiste, ki so umrli na ruski fronti ali na obalah Atlantika, v
                     Kočevskem rogu ali kakem drugem slovenskem breznu je spominska plošča postala
                     tudi simbolni grob. Domačin Peter Kepic, ki je spregovoril ob tem »grobu«, je
                     med drugim povedal sledeče: »Če se ozremo na ta spomenik, vidimo, koliko
                     življenj je bilo odstranjenih, koliko družin uničenih in niso imele možnosti na
                     novo rojevati slovenskega ponosa. Vsi, ki ste jih poznali ste vedeli, da so to
                     mladi in marljivi gorenjski fantje in možje, katerih edini cilj je bil, da
                     preživijo in delajo na svoji zemlji, da si ustvarijo dom.« (Kronika, str.
                     259)</p>
                  <p>Profesor Sotošek je nekoč na robu Vodiške gmajne užival ob pogledu na pokrajino
                     pod Krvavcem. Prav blizu tistega kraja se je avgusta 1945 zgodil zločin, ki
                     nima primerjave v tisočletnem slovenskem izročilu. Do tu so s težavo prišli
                     izčrpani mladi fantje in se z veseljem in upanjem zazrli v lepote domačega
                     kraja, toda prav tu je njihov pogled ugasnil za vedno. Ugasnilo ga je sovraštvo
                     zaslepljenih domačih zmagovalcev, med katerimi so bili tudi vrstniki izpuščenih
                     ujetnikov, s katerimi so še pred nekaj leti uživali brezskrbno mladost. V letu
                     1992 so nekateri svojci pobitih grobišče v Vodiški gmajni označili s križem,
                     tri leta kasneje pa so tam na vidnem kraju postavili spominski kamen z
                     napisom:</p>
                  <p>Ker nikomur nismo nič storili, bili smo oproščeni.</p>
                  <p>Ko pot vodila nas domov je, pa tu bili smo umorjeni.</p>
                  <p>Zdaj trave in drevesa poslednji naš so dom. </p>
                  <p>Domobranci občine Cerklje avgusta 1945.</p>
                  <p>Tudi velesovski in šenturški farani so svojim do tedaj zamolčanim žrtvam
                     postavili spominsko ploščo in jim s tem vrnili ime. Po popisu, ki so ga ob
                     postavitvi farnih spominskih plošč opravili v cerkljanski občini, so ugotovili,
                     da sta vojna in revolucija zahtevali še 185 žrtev, ki jih Cerkljanski zbornik
                     leta 1964 ni niti omenil. Vseh žrtev v občini je torej bilo 267, največja
                     skupina med njimi pa so po koncu vojne pomorjeni domobranci.</p>
                  <figure>
                     <graphic url="slike_z_69/z_69_23.png"/>
                     <head>Zgornji Brnik <name type="author">Iz knjige Podobe nekdanjih
                        časov</name></head>
                  </figure>
                  <p>Vsem tem žrtvam velja naša molitev in naš spomin ob zaključku te zgodbe o
                     usodnih odločitvah in neizmernem trpljenju podkrvavških ljudi. Kako krivično je
                     govoriti, da je spominskih plošč žrtvam protirevolucionarne strani preveč, da
                     bi naj bili na njih vklesani vsi z obeh bregov slovenske razdvojenosti! Od kje
                     je prišla odločitev, kdo je lahko napisan na obelisku v Cerkljah in zakaj se o
                     185 drugih več desetletij potem, ko je obelisk v vsej svoji višini in lepoti že
                     stal sredi Cerkelj, ni smelo niti govoriti? Kdo lahko reče, da je na primer
                     gestapo pritegnil Stanka Osenarja v boj proti rojakom, ki so se že od vsega
                     začetka borili proti okupatorju in za osvoboditev domovine? Kaj pa mojster
                     Jenko z Brnika, Umnik iz Šenčurja, Ferjan z Olševka, Jernej Vombergar iz
                     Cerkelj, zakonca Hribar s Strmola in drugi? Mar niso vsi ti bili proti
                     okupatorju? Kaj pa mladi Aleš Robas iz Cerkelj. ki so ga ujeli, ko je hotel
                     obiskati svoje domače? Mar on kot četnik ni bil na protiokupatorski strani?
                     Seveda, znani odlok o zaščiti slovenskega naroda je že septembra 1941 njega in
                     njemu podobne proglasil za izdajalce. Kaj pa skoraj 600 uradno ugotovljenih
                     povojnih grobišč po celi Sloveniji? Kdo more reči, da je bila Slovenija v času,
                     ko so nastajala, demokratična in svobodna! Stanko Osenar je pred smrtjo vsem
                     odpustil, vendar smo prepričani, da bi kljub temu tudi danes zahteval resnico!
                     Le resnica nas bo pripeljala do sprave!</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Še vedno osovraženi</head>
               <docAuthor>Vanja Kržan</docAuthor>
               <div type="div3">
                  <p>Ko sem pred meseci prišla na Prihode pod Golico in iskala Rekarjeve, da bi kaj
                     več zvedela o njihovem sorodniku, petnajstletnem pastirčku, ki so ga med vojno
                     pahnili z Blaščeve pečine (o njem sem pisala v 68. številki Zaveze), sem
                     najprej naletela na njihovo sosedo in jo vprašala po Rekarjevih. Prijazno mi je
                     povedala, da stanujejo v sosednji hiši. Morda pa tudi njeno življenje skriva
                     rane medvojnega trpljenja, mi je dejal nek notranji glas? Povedala sem ji,
                     zakaj iščem Rekarjeve. Takoj je postala zgovorna. »Vi še veste ne, kakšne
                     svinjarije so počenjali. O tem bi pa 'naš' lahko veliko povedal.« Mislila je na
                     svojega moža. Nikoli si nisem predstavljala, da med nami živi toliko ljudi, ki
                     jih je zaznamovala medvojna revolucija in življenje po njej. Zmenili smo se, da
                     jih bom obiskala naslednji mesec, in tako mi je njen mož, Janez Tonejc,
                     posredoval današnjo zgodbo.</p>
                  <p>Vendar je imel pomisleke. »Ali je to sploh še pomembno? Kar je bilo, je bilo,«
                     se je sprva branil. »No, veš kaj,« se je oglasila žena, »saj še jaz vem, kaj
                     vse so s tabo počeli po vojni tukaj v Rovtah. In doma v Gorjah, kaj so storili
                     z vašo družino!« »Vaša zgodba je ena od tisočih, ki sestavljajo zgodovinsko
                     resnico našega naroda, ki mora biti končno zapisana,« sem mu pojasnila. Razumel
                     je in privolil, videla pa sem, da o teh doživetjih težko govori in ostaja
                     redkobeseden. Šele ob mojem drugem obisku se je malo bolj razgovoril.</p>
               </div>
               <div type="div3">
                  <p>Janez Tonejc (1933) ni domačin iz Prihodov, ampak je bil rojen v Spodnjih
                     Gorjah pri Bledu. Pri hiši se je reklo pri Kobčarju. Tudi njegov oče je bil
                     Janez, mama je bila Neža roj. Iskra in se je primožila iz Bohinja. Danes v
                     Gorjah le redki vedo, kje je bilo pri Kobčarju, kdo so bili Tonejčevi. Od
                     jeseni 1944 je bila namreč Kobčarjeva domačija prazna in opustošena.</p>
                  <p>Zakonca Tonejc sta bila zelo pridna in podjetna. Janez je že kot mlad fant
                     delal cokle, potem se je zaposlil kot cestar. Žena je bila šivilja, zato sta si
                     z izposojenim denarjem kupila najprej šivalni, nato pa še pletilni stroj. Neža
                     je pomagala možu, da se je lažje priučil veščin pletilstva, nato pa sta
                     prenesla znanje na hčerki Malko in Vali. Poleg njiju sta imela še štiri sinove.
                     Najstarejši je bil Milan (1926), za Malko in Vali so bili še Gustl, Janez
                     (1933) in Drago. Mama je imela Janeza zelo rada, baje od vseh najraje. Sin
                     Janez pravi, da ga je zelo težko rodila in verjetno od takrat bolehala za
                     poškodbo v trebuhu. Janez se spominja, da ga je velikokrat vzela v naročje in
                     stiskala k sebi, kot da bi slutila, da mu bodo spomini na mamino ljubezen
                     pomagali prebiti težka leta otroštva in mladosti. Janez je danes edini od
                     šestih otrok, ki mi je lahko povedal, kaj so doživeli med vojno in kakšno
                     trpljenje ga je čakalo po vojni.</p>
                  <p>Spomini na ljubečo mamo se družijo s spomini na ata. Poleg tega, da je bil
                     coklar, cestar in končno pletilec, je že mlad ustanovil ansambel s kitaristom,
                     basistom in violinistom. Bil je zelo muzikalen in dobro je igral harmoniko.
                     Brez Tonejca in njegovega ansambla skorajda ni bilo poroke ali veselice v
                     Gorjah in okolici. Tudi doma so veliko prepevali. Veselja do petja je imel
                     Janez vse življenje in verjetno mu je prav to ohranilo veselje do življenja. Po
                     dolgih letih trpljenja je ponovno odkril, da živijo na svetu ljudje, ki znajo
                     tudi peti in ne le sovražiti.</p>
                  <p>Ata in mama sta se imela rada in Janez se spominja njunega trpljenja, ko je
                     mama zbolela za rakom na črevesju in bolehala štiri leta. S kakšno požrtvovalno
                     ljubeznijo jo je ata vozil v bolnico v Ljubljano! Vendar drugega prevoznega
                     sredstva nista imela na razpolago kot – atovo kolo! Ata ji je pred svojim
                     sedežem na štangi naredil zasilni sedež in tako svojo bolno ženo prevažal do
                     Ljubljane in nazaj! Danes si kaj takega težko predstavljamo. Čez štiri leta je
                     mama umrla.</p>
                  <p>Po mamini smrti je ata s še večjo ljubeznijo zbiral otroke ob sebi. Kupil je še
                     en pletilni stroj. Malka in Vali sta že pletli, fantje so jima morali navijati
                     štrene na špulce. Ata jih je navajal na delo in spodbujal: »Dokler bom živel,
                     vam ne bo treba hoditi s trebuhom za kruhom. Če boste pridni, boste imeli delo
                     doma.« Želel je otroke izšolati in najstarejši Milan je med vojno obiskoval
                     gimnazijo v Beljaku. Vendar je otrokom ostalo še dosti časa za igranje in
                     poleti za kopanje na Bledu.</p>
                  <p>Pričela se je vojna. Atova harmonika je utihnila, pletilna stroja pa sta
                     ropotala vse dneve. Ljudje so naročali dolge in kratke pletene nogavice,
                     rokavice, kape, šale. Jopice in puloverje so pletli pri Coklarju, prav tako v
                     Gorjah. Tudi iz orožniške postaje je prišel kakšen vojak po pletene nogavice
                     ali rokavice. Predvsem pa so prihajale ženske, domačinke, po nogavice za svoje
                     može in sinove v partizanih. Velikokrat je pozimi, v snegu in mrazu, ata sedel
                     na kolo, in oprtan z nahrbnikom prekolesaril okolico vse do Bohinja. Otroci so
                     vedeli, da ata prodaja za 'pike', ker je lahko le s temi odrezki mesečnih kart,
                     ki so jih delili Nemci med vojno, nabavljal volno v Beljaku ali rezervne dele
                     za pletilna stroja. Popravljal ju je sam. Zgodilo se je, da kakšna ženska ni
                     imela 'točk', pa ji je ata dobrohotno ponudil: »Kar pusti, bom pa dal 'pike' od
                     svojih otrok.« Vedno pa ni mogel.</p>
                  <p>Ata o vojnih razmerah ni govoril otrokom in otroci dogajanjem med vojno niso
                     sledili in jih niso razumeli. Ata je imel dosti dela in skrbi, da je preživljal
                     šest otrok, in si je želel le to, da ostane doma pri otrocih, skrbi za delo in
                     da z otroki živijo čim bolj v miru. Velikokrat so slišali za žrtve, bodisi
                     slovenske bodisi nemške, in imeli za oboje enako sočutje.</p>
                  <p>Pred vojno, leta 1940, je ata ob stari hiši kupil parcelo, naredil izkope, vse
                     ročno, in počasi kupoval gradbeni material, nekaj opeke in kamenja. Nameraval
                     je sezidati novo hišo. Staro, v kateri so bivali, je prodal sorodnikom soseda
                     Franceta Zotlarja. S tem denarjem je kupil parcelo, v hiši pa so smeli bivati
                     še naprej, dokler si ne zgradijo nove. Stara je postala premajhna. Spodaj je
                     imela en prostor za spanje izgovorjen stara mama, čez dan je hodila k sosedom k
                     Štefucu in tam popazila na otroke. Fantje so spali na podstrehi, se pozimi
                     stiskali skupaj in gledali srež na strehi. Janez se spominja, s kakšnim
                     veseljem jim je ata povedal, da je že kupil svet za gradnjo, »zdaj bomo pa
                     gradili!« Bila je že vojna, ko je zaprosil za gradbeno dovoljenje, a ga ni
                     dobil, ker so mu na uradu zagotovili, da bo po vojni dosti hiš na
                     razpolago.</p>
                  <p>Bilo je pomladi leta 1944 in ata je pri mizi popravljal del pletilnega stroja,
                     tudi na to se je moral spoznati. Vsake toliko časa je udaril s kladivom po
                     njem, se spominja sin Janez. Pomlad je zahtevala popravila tudi zunaj. Sosed
                     France Zotlar je popravljal plot in tudi on je nekaj pribijal, vmes pa se
                     oziral zdaj proti njihovi hiši, zdaj proti poti za hišo.</p>
                  <figure>
                     <graphic url="slike_z_69/z_69_24.png"/>
                     <head>Oče Janez Tonejc</head>
                  </figure>
                  <p>Nenadoma se pojavi na kuhinjskih vratih neznan moški. »Ste vi Tonejc?« vpraša
                     ata. »Ja,« mu ata odgovori in se obrne proti prišleku. V tistem trenutku poči
                     strel. Krogla je zadela ata v vrat in tam obtičala. Ata je pograbil kladivo, ga
                     vrgel za neznancem, toda ta je bil urnejši in ni ga bilo nikjer več. Ata je
                     stekel za njim, preskočil sosedov plot, a tudi soseda Zotlarja ni bilo nikjer
                     več … Ata je hotel steči do orožniške postaje, a se je po nekaj korakih zgrudil
                     na tla. Nemški orožniki so ga z rešilcem odpeljali na Golnik. Tam je ostal šest
                     tednov in ves čas so bili otroci sami doma. Toda to ni bilo najhujše. Zdaj so
                     vse dni v strahu in trepetu čakali, če se morda spet ne pojavi neznani moški s
                     pištolo v roki … Na srečo krogla atu ni poškodovala žil in živcev, ampak samo
                     glasilke. Samo? Ata od takrat naprej ni mogel več govoriti. Konec je bilo
                     pogovorov z njim, konec atovega pripovedovanja, ki so mu otroci vedno radi
                     prisluhnili. Tako zanimivo jim je znal praviti o svojem otroštvu, mladosti,
                     tako radi so zapeli, kljub vojni. Pa tako srčno jim je govoril, kako naj bodo
                     pridni, kako lepo jim bo v novi hiši po vojni!</p>
                  <p>Soseda Zotlarja zdaj ni bilo več tako pogosto na spregled. Odšel je v gozd med
                     partizane, so pravili. Aje kljub temu občasno še prihajal domov. Niti se ni
                     preveč skrival in nekaterim se je bahal s svojo partizanščino. Videli bomo, da
                     je bilo to zanj usodno.</p>
                  <figure>
                     <graphic url="slike_z_69/z_69_25.png"/>
                     <head>Mati Neža Tonejc, roj. Iskra</head>
                  </figure>
                  <p>Najstarejši brat Milan, ki je hodil v gimnazijo v Beljak, je bil še mladoleten
                     vpoklican v nemško vojsko. Poslan je bil na rusko fronto. Poleti 1944 je prišel
                     na dopust. Zgrožen je bil, ko je videl, kaj so partizani storili atu. Seveda je
                     atu pripovedoval o strahotah na ruski fronti, toda, tako kot nekoč, se z njim
                     pogovoriti ni mogel. V gozdu se je takoj zvedelo, da je Milan doma. Tisti, ki
                     so si prilastili pravico, da odločajo o ljudeh, morda je bil med njimi tudi
                     sosed Zotlar, so sklenili, da se Milan ne bo vrnil na fronto, ampak se jim bo
                     moral pridružiti v gozdu.</p>
                  <p>Ponovno se je lepega dne od nekod prihulil na dvorišče neznanec, a tokrat ga je
                     izdal Tonejčev pes. Zbežal je, potem ko je psa le obstrelil. Po nekaj tednih se
                     je pes zlizal, a je od takrat pri hoji opletal z zadnjim delom telesa. Vsem
                     otrokom se je smilil. Ata in Milan pa sta imela drugačne skrbi. Vedela sta, da
                     strel ni bil namenjen psu, ampak enemu od njiju. Atu? Milanu? Morda obema?
                     Milan se doma ni več počutil varnega. Odločil se je, da se bo po končanem
                     dopustu vrnil na fronto. Ubijalcem iz gozda se ne bo pridružil. Žal pa ni
                     vedel, da bo to zanj usodno po vojni.</p>
                  <p>Kakšen dan pred Milanovim odhodom se pojavijo pred hišo soseda Zotlarja Nemci,
                     jo obkolijo, v hiši naredijo preiskavo, Zotlarja aretirajo, odženejo na
                     orožniško postajo in čez nekaj časa ljudje zvejo, da so ga Nemci ustrelili.
                     Takoj za tem se že razširijo govorice, da ga je izdal Milan. Pa so Zotlarja vsi
                     v vasi videvali, kadar je prihajal iz gmajne domov. Toda izdajalci postanejo
                     Tonejčevi. Nad hišo je legla tesnobna mora. Klub temu niti slutijo ne, kakšno
                     maščevanje jim pripravljajo terenci in aktivisti ter partizani v gozdu.</p>
                  <p>»Bilo je proti večeru, jeseni leta 1944,« se spominja takrat enajstletni sin
                     Janez, »ko smo z atom sedeli na klopci pred hišo kot že velikokrat prej.
                     Najmlajšega Draga je imel ata v naročju, midva z Gustlom sva sedela vsak na eni
                     strani ob atu, Vali in Malka sta v hiši pletli, stara mama je že odšla spat v
                     svojo sobo. Pripovedovali smo atu vse mogoče in še vedno nas je motilo, da ata
                     molči in se ne more z nami pogovarjati. A vedeli smo, kako rad nas ima in
                     počutili smo se ob njem varne. Okrog hiše je bilo mirno, nobenega človeka nismo
                     opazili. Nenadoma je strahovito počilo in se zabliskalo. Začutil sem pekočo
                     bolečino na levi strani obraza in prsi. Sedel sem najbližje vrat in planil sem
                     v hišo. V veži sem se zaletel v staro mamo: 'Kaj je? Kaj je počilo?' je
                     spraševala. Nič nisem vedel. Z roko sem se tiščal za prsi, ker mi je iz rane
                     curljala kri. Krvavel sem tudi iz leve roke. Čakal sem, da bodo pritekli za
                     menoj še ata z Dragom, pa Gusti. Pa ni bilo nikogar.</p>
                  <p>Stekel sem za staro mamo in Vali v kuhinjo in skozi zadnja vrata v štalo, Malka
                     je stekla naprej k sosedu Štefucu. Živine nismo imeli, le majhen kup premoga je
                     bil v stali. Sedli smo nanj in v trepetu čakali, kaj bo. Slišali smo posamezne
                     strele. Čez nekaj časa so nehali streljati. Potem so verjetno tisti, ki so
                     streljali, prišli v hišo. Delali so velik hrup. Mislili smo, da nas iščejo in
                     da bodo vsak trenutek prišli v hlev in nas postrelili. Vso noč smo od groze
                     otrpli preždeli na premogu. Proti jutru je hrup iz hiše utihnil. Ko se je
                     pričelo svitati, se je Vali opogumila in odšla v hišo. 'Ne hodi!' ji je
                     govorila stara mama. Šla je, a takoj priteče nazaj. 'Grozno! Joj, kaj so
                     storili!' med jokom ponavlja. 'Kaj?' sprašuje stara mama. 'Povej!' Vali se
                     sesede na premog, molči in glasno joka.</p>
                  <figure>
                     <graphic url="slike_z_69/z_69_26.png"/>
                     <head>Sin Janez Tonejc</head>
                  </figure>
                  <p>Opogumim se in grem v hišo. Pletilni stroji so bili razbiti, kosi pohištva
                     razmetani vsevprek in prazni. Stopim skozi vhodna vrata pred hišo … Ata leži
                     vznak, ob njem Gustl in Drago. Beton je bil razstreljen in ves krvav. V nas so
                     zvečer vrgli ročno bombo. Ne vem, ali so bili vsi trije takoj mrtvi. Stopim
                     bliže in vidim, da so ata zatem še prerešetali s streli, oba bratca, Gustl in
                     Drago, sta imela od udarcev puškinih kopit udrte in razbite čeljusti.</p>
                  <p>Kasneje mi je Pugeljčev Rudi, leto starejši od mene, pravil, da so na vasi
                     slišali eksplozijo bombe in zatem posamezne strele, pa niso vedeli, kaj se
                     dogaja. Iz hiše si ni upal nihče. Tudi pri njih so prebedeli do jutra in
                     čakali. »Ali bodo vdrli tudi k nam?« so se prestrašeni spraševali.</p>
                  <p>Potem se spominjam dogodkov, kot da se ne bi dogajali meni, ampak nekomu
                     drugemu. Ves čas sem se tresel od strahu in se držal za krilo stare mame. Pome
                     je prišel neki moški iz Zgornih Gorij, ne vem, kako se je pisal, opravljal je
                     službo grobarja. Odpeljal me je v bolnico v Celovec, ker mi je pod levim očesom
                     obtičal drobec bombe, levo roko in prsi sem imel polno ran. Težko sem gledal in
                     vse videl motno. V bolnici sem ves čas prejokal. Bil sem osamljen, nihče se ni
                     zame zanimal, nobenega ni bilo k meni. Po šestih tednih me je isti moški
                     pripeljal domov.</p>
                  <p>Domov? Takrat sem šele začel dojemati, da nimam več doma in razen stare mame
                     nikogar več. Malči in Vali sta zbežali iz Gorij: Vali nekam na Koroško in
                     zaposlila se je pri nekem vrtnarju, kot smo zvedeli kasneje. Za Malči sem
                     zvedel šele leta 1960, ko se je javila iz Nemčije. Naši hiša je bila prazna,
                     tiha in bal sem se iti mimo. Pa tako sem si ves čas v bolnici želel samo domov!
                     S staro mamo sva bila pri sosedovih, pri Štefucu. Kot senca sem hodil za staro
                     mamo, še vedno sem se jo držal za krilo in se od strahu tresel in jokal. Ko sem
                     moral v šolo, nisem dojemal učne snovi, ničesar si nisem zapomnil, nisem bil
                     zbran. Naučil se nisem nič.</p>
                  <p>Okoli ranjenega očesa me je vedno huje bolelo, oko me je skelelo in skoraj
                     nisem več videl. Vse lice mi je zateklo in nekdo me je ponovno odpeljal v
                     Celovec v bolnico. Ko sem bil prvič tam, mi niso odstranili drobca granate
                     izpod očesa. Zdaj so me privezali na posteljo in mi brez narkoze odstranili
                     oko. Luknjo so mi prekrili z gazo in obvezo. Ne vem koliko časa sem bil v
                     bolnici, a bilo meje še bolj strah kot prvikrat in še bolj sem se čutil
                     osamljenega. Ko sem se vrnil, sva bila s staro mamo pri Štefucu, a v šolo nisem
                     več šel. Šele čez nekaj časa sem se navadil hoditi tako, da se nisem zaletaval
                     in se ob hoji oprijemal predmetov.</p>
                  <p>Potem se je spet zgodilo nekaj strašnega. Ob koncu vojne je umrla stara mama.
                     Zdaj sem ostal popolnoma sam in še bolj nesrečen. Ne spominjam se, kako sem se
                     znašel v sirotišnici na Bledu. Verjetno zato, ker nisem imel nikogar, ki bi
                     zame skrbel. Brat Milan se je šele čez nekaj časa vrnil iz ruskega ujetništva.
                     Nič ni vedel, kaj se je zgodilo z nami. Vrnil se je v prazen dom. Ostale so le
                     še gole stene in posamezni deli pletilnih strojev. Spraševal je po meni. Tudi
                     teta in sestrični nista vedeli, kje sem. Pravili so jim, da sem verjetno tudi
                     jaz umrl. Milan se je moral javiti na občini v Gorjah. Mislil si je, kako jim
                     bo ponosno pripovedal, kaj hudega je prestajal na fronti in v sibirskem
                     ujetništvu.</p>
                  <p>Tam pa so planili po 'izdajalcu' in ga takoj zaprli. Deset let je prebil po
                     zaporih in v delovnih taboriščih! Bil je v sodnih zaporih na Miklošičevi v
                     Ljubljani in tam nekaj časa v samici, v Mariboru, na Igu. Pisal je prošnje za
                     pomilostitev kot so mu svetovali, a so ga s tem samo psihično uničevali, ker ni
                     bil nikoli pomiloščen. Na koncu je povsem otopel. Prvič sva se srečala šele, ko
                     je prišel iz zaporov in zvedel, da sem še živ.«</p>
                  <figure>
                     <graphic url="slike_z_69/z_69_27.png"/>
                     <head>Mladi Janez Tonejc v gozdu</head>
                  </figure>
               </div>
               <div type="div3">
                  <head>Životarjenje sirote po vojni</head>
                  <p>»Naj se vrnem v sirotišnico na Bled,« nadaljuje Janez svojo pripoved. »Star sem
                     bil dvanajst let. Tam smo se skupaj znašli otroci in starčki. Najraje se
                     spominjam Ludvika, fanta mojih let, ki je zaradi skrivenčenih nog in rok,
                     verjetno je imel sklerozo multipleks, lahko sedel samo po turško. Užival je,
                     kadar sem ga v prostem času posadil na cizo z lojtrcami in dvema kolesoma in ga
                     vozil naokoli. S seboj sem vozil steklenico in postal izurjen bolniški
                     strežnik. Ludvik ni mogel sam na vodo, in če steklenice nisem imel, je Ludvik
                     pomočil hlače in ostal v mokrih hlačah, dokler se na njem niso posušile.
                     Velikokrat sva hodila prosit miloščino za starčke. Bili so srečni, če sva jim
                     prinesla moko, da smo si skuhali žgance, ker smo bili vsi zelo lačni. Ni me
                     motilo, da smo spali skupaj, saj sem bil vajen stare mame.</p>
                  <p>V šoli se še vedno nisem mogel učiti, bil pa sem ročen za delo. Da sem si lahko
                     kupil zvezke in si prislužil kakšen dinar, so me poslali delat na kmete. Šole
                     sem se bal tudi zaradi tega, ker mi otroci niso dali miru. Posebno eden me je
                     kar naprej zmerjal: »Švaba! Z Nemci si delal!«</p>
                  <p>Najbolj sem se bal v sirotišnici obiskov neznanih moških. Bil sem vedno na
                     preži in se skrival pred njimi. Nekoč sem namreč slišal enega, ki je spraševal
                     pri vratarici: »Ali imate tukaj nekega slepega fanta? Kako pa je z njim?« –
                     »Nič slabega ne morem reči o njem,« mu je odgovorila vratarica. Od takrat sem
                     se še bolj bal, da bi me vzeli iz sirotišnice in ustrelili!</p>
                  <p>Jeseni 1946 so sirotišnico zaprli, verjetno zanjo ni bilo denarja. Že pred tem
                     me je enkrat obiskala neka mlada ženska, doma s Sv. Križa, danes Planina pod
                     Golico. Bila je poročena, pisala se je Jakopič Minka, živela pa je doma pri
                     starših, Joku in Jeri Razinger, po domače se je reklo pri Markeljnu.
                     Nagovarjala me je, da bi prišel k njim. »Boš bolje jedel kot tukaj v
                     sirotišnici! Mi imamo kmetijo!« Odšel sem, saj druge izbire nisem imel. V
                     sirotišnici so bili veseli, da se nas čim prej znebijo. Kaj šele, da bi bilo
                     komu mar, kam kdo gre! Bil sem ničla.</p>
                  <p>Trinajstleten sem jeseni 1946 prišel k Markeljnu. Bil sem suh in slaboten, ker
                     smo bili v sirotišnici lačni. Na paši sem si zlomil nogo, zato nisem mogel niti
                     v štiriletno šolo. Moral pa sem paziti na Minkinega komaj dve leti starega
                     fantka, tekati z berglami za njim in ga nositi. Kljub temu, da sem bil slaboten
                     in nevajen težaških del, sem moral žagati, sekati in opravljati vsa kmečka
                     dela. Še vedno sem bil lačen. Videl sem, da oni bolje jedo kot jaz: ko so
                     pojedli meso, so mi dali kosti, da sem jih oglodal. Klobase mi niso dali
                     nikoli. Omedel sem kislo mleko, a masla nikoli pokusil. Kruha ni bilo, le kislo
                     mleko in krompir. Če pa sem kdaj s slastjo kaj jedel, so mi oponesli: 'Ali imaš
                     v Radovljici podn?'</p>
                  <figure>
                     <graphic url="slike_z_69/z_69_28.png"/>
                     <head>Z bagancami pred cerkvijo Sv. Križa – Janez prvi z leve</head>
                  </figure>
                  <p>Minka in mož Francelj sta si gradila hišo. Takrat šele sem moral garati. Nekoč
                     sva s Francljem vozila velike skale za temelje hiše. Francelj je šel pred menoj
                     s konjsko vprego, jaz pa sem moral voditi dve volovski vpregi. Prvo je vlekel
                     starejši vol, drugo mlajši. Ves čas sem moral pogledovati nazaj in paziti nanj.
                     Ko smo šli mimo pašnika, kjer se je jeseni pasel mlajši vol, nanj nisem bil
                     zadosti pozoren. Nenadoma je skrenil s poti na pašnik, voz se je prekucnil in
                     vse skale so se zvalile v travo. Francelj je prihrumel do mene in vpil:
                     'Preklet mulc hudičev, nisi vreden, da te svet nosi! Zakaj te nismo že takrat
                     pospravili!' Podrl me je na tla in tako brcal z okovanimi gojzarji v prsi, da
                     sem obležel na tleh in se nisem mogel pobrati. Šele čez nekaj časa sem se
                     spravil pokonci, a sem mislil, da me bo zadušilo in sem kar lovil sapo. A sem
                     moral pomagati Franclju, da sva naložila skale nazaj na voz. Kako, ne vem.
                     Nekako sem se privlekel 'domov' in še kakšne tri tedne sem komaj dihal. Stari
                     Markelj me je spraševal, kaj mi je, a se mu nisem upal črhniti besedice, ker
                     sem se bal, da me bo Francelj še enkrat pretepel.</p>
                  <p>Gotovo sem imel polomljena rebra, a to ni bilo nikomur mar. Z največjo muko sem
                     delal, kar so mi ukazali. V takih trenutkih se mi je zazdelo neznosno in nisem
                     vedel, kako bom sploh še zdržal. Za nagrado nisem dobil niti dinarja. Delal sem
                     od jutra do noči, vse nedelje. Oblečen sem bil tako, kakor sem prišel iz
                     sirotišnice: v kratkih raševinastih hlačah in dolgih nogavicah, ki pa so mi
                     segale malo čez kolena. Tudi pozimi. Kožo med hlačami in nogavicami sem imel
                     živo rdečo in otrdelo. Pri najmanjšem dežju so bile hlače v trenutku mokre in
                     sušil sem jih tako, da sem ponoči legel nanje. Poleti, ko so bile hlače suhe pa
                     so bile tako grobe, da so me odrgnile do živega. S čevlji je bilo podobno. Bili
                     so iz svinjskega usnja in v dežju in snegu so se napojili z vodo, da je teklo
                     od njih, poleti pa so bili trdi kot kamen in me do krvi ožulili. Če sem jih
                     pozimi dal sušit v črno kuhinjo pod peč, so mi jih vrgli ven in zjutraj sem
                     obul zledenele.</p>
                  <figure>
                     <graphic url="slike_z_69/z_69_29.png"/>
                     <head>Janez Tonejc pri zimskem delu</head>
                  </figure>
                  <p>Vedno so mi govorili, da sem le 'posel' in ne spadam k njim. Francelj se je
                     ponosno hvalil, da je bil borec. Vrstnikov nisem imel in nobenega prijatelja.
                     Ko so hodili otroci iz šole, so me zmerjali: 'Gorjanski izdajalček! Ali naj te
                     malo s krepelcem?' Da bi jaz hodil v šolo, ali se šel izučit kakšne obrti, ker
                     sem bil ročen, niti misliti ni bilo.</p>
                  <p>V skrajnem obupu sem nekoč že mislil, da se mi je nasmehnila sreča in bom rešen
                     vsega gorja. Lepega dne se je pojavil pri Markeljnu moj stric Janez Iskra s
                     Poljan pod Mežaklo. Bil je mamin brat. Rad sem ga imel; pred vojno in še med
                     vojno smo se večkrat obiskovali. Zdaj šele je zvedel, kje sem. Povedal je, da
                     mu je umrla žena, sina so mu med vojno ubili. Meni je preskrbel delo na žagi
                     Fortuna v Gorjah, stanoval bi pri njem. Preden sem sploh dojel, da se pred
                     menoj odpirajo vrata v prostost in lepše življenje, sta me Minka in Francelj
                     nagnala v štalo. Prepričala sta strica, ne vem s kakšnimi besedami in
                     obljubami, da sem ostal še naprej pri njih. Morda pa sta mu tudi grozila.
                     Francelj je bil borec in po vojni je to pomenilo imeti moč in oblast. Stric pa
                     ni imel niti enega niti drugega.</p>
                  <p>Z leti sem postajal bolj drzen, pogumen in jezikav. Ko mi je bilo šestnajst
                     let, se je v meni pričel prebujati fantovski ponos in kljubovalnost. Nekoč sem
                     posedel v hotelu Belcijan, kjer je po partijski liniji postal oskrbnik Jože
                     Klinar, po domače Lešnikov. Med vojno je bil terenec in aktivist OF. Bil je
                     tudi eden najbolj 'zaslužnih' za izselitev Žbatnikovih leta 1947 na Kočevsko.
                     Leta 1949 je pustil službo v tovarni in postal 'hotelir'. Bil pa je brez
                     hotelirskih manir. Tisti večer sem nalašč jezikal in se mu upiral, ko meje
                     neupravičeno seganjal iz hotela. On pa je vzkipel in vpil name: 'Kaj, ti se boš
                     obregoval! Preklet mulc hudičev! Zakaj te nismo takrat likvidirali, ko bi te
                     lahko!'</p>
                  <p>S tem mi je počasi postajalo bolj jasno, zakaj se je šlo med vojno, kakšni
                     ljudje so likvidirali in zakaj. Še vedno sem bil samo 'preklet mulc hudičev'.
                     Celo okno je kdo odprl, ko sem šel mimo njegove hiše, da me je lahko
                     zmerjal.</p>
                  <figure>
                     <graphic url="slike_z_69/z_69_30.png"/>
                     <head>Janez Tonejc, hlapec pri Jeriču</head>
                  </figure>
                  <p>Pri Marklju sem zdržal tri leta. Leta 1949 je bila ustanovljena Kmečka zadruga
                     in sem se s šestnajstimi leti zaposlil v njej. Pozimi smo vozili les, poleti
                     kosili. Stanoval sem pri Kopišarju. Bil sem popolnoma brez vsega. Vendar sem
                     bil zdaj vsaj socialno zavarovan. Delal sem le za borno hrano in prenočišče.
                     Čevlje sem še vedno imel iz svinjske kože, tako da je pozimi teklo od njih, in
                     v takih sem vozaril vso zimo. Ko je ta zadruga razpadla, so ustanovili
                     Poljedelsko zadrugo. Dve leti sem bil zaposlen tam in delal vsa kmečka dela. Na
                     pomlad 1951 sem šel za sekača v Gozdarsko zadrugo in sekali smo les za državo.
                     Pri sekanju sem se ponesrečil in moral sem si poiskati drugo službo. Še posebej
                     pri delu v gozdu me je oviralo, da sem videl le na eno oko. Zaposlil sem se kot
                     spremljevalec voznika na kamionu, ki je po trgovinah razvažal blago, jaz pa sem
                     ga nakladal in razkladal. Ko je Kmečka zadruga razpadla, sem pri Kopišarju
                     takoj naslednji dan izgubil prenočišče. Spal sem po hlevih, če so mi gospodarji
                     dovolili. Enkrat sem dobil celo sobo, kjer je po steni curljala gnojnica in se
                     v luži zbirala na tla.</p>
                  <p>Ne vem, kako bi preživel, če me ne bi leta 1956 Pavel Lipovec, po domače Jerič,
                     vzel za hlapca. Takrat sem bil že triindvajsetleten fant in sem si upal
                     povedati, da ga ne bom slepo ubogal, če mi bo ukazoval nemogoče stvari. Bil sem
                     močan in vajen vsakega dela, zato mi ni bilo nobeno delo odveč. In spet sem
                     delal vse dneve, brez nedelj in dopustov. Toda dobil sem plačo. Dovolil mi je,
                     da sem lahko sedel za peč. Dovolil, da sem jedel pri skupni mizi. Poročen ni
                     bil in gospodinja je vedela, kaj pomeni služiti in ne imeti nič svojega. Z
                     menoj je bila dobra kot mati in zdelo se mi je, kot da sem spet našel dom.
                     Vzpodbujala me je, da si bom enkrat moral ustvariti svoj dom in si zgraditi
                     hišo. Veliko veselja mi je prinašalo petje v raznih zborih in vem, da mi je
                     ohranjalo veselje do življenja. Lahko sem imel tudi svojega psa. Spominjal me
                     je na otroška leta v Gorjah, na našega psa, ki ga je obstrelil partizan.
                     Navadil sem ga, da je podal tačko, prosil z dvema dvignjenima tačkama, zalajal,
                     se od veselja valjal po tleh in podobno. Odkril sem, da sem po mami podedoval
                     smisel za šivanje. Znal sem si iz stare, ponošene suknje sam sešiti suknjič.
                     Nove obleke nisem imel niti za poroko leta 1970.</p>
                  <p>Pri Jeričevemu sosedu, reklo se je pri Kosmaču, mi je vzbudila pozornost
                     njihova hčerka Francka. Opazil sem, da je bila zelo pridna. Čeprav hčerka, je
                     morala delati kot dekla, vsak dan, od zore do mraka, kdaj še pozno v noč. Ona
                     pa še plače ni dobila za to in tudi socialnega zavarovanja ni imela. Jaz sem
                     zdaj imel oboje. Zasmilila se mi je. Če se ne bom poročil z njo, sem si mislil,
                     bo ostala na domu za deklo vse življenje. Toda prej moram biti na svojem.</p>
                  <p>Imel sem že nekaj prihrankov, leta 1964 sem se zaposlil pri Gozdni upravi, si
                     vzel še posojilo, kupil svet blizu Kosmača in pričel zidati svojo hišo. V
                     prostem času sem veliko delal sam. Hotel sem ustvariti dom za Francko, zase in
                     najina otroka. Tega leta se nama je rodila hčerka. Toda gradnja je počasi
                     napredovala, Francka z deklico je morala še vedno čakati in biti doma za deklo.
                     Bila je brez porodniškega dopusta, brez sredstev. Čez štiri leta se nama je
                     rodil še sin in šele dve leti po njegovem rojstvu sva se končno lahko poročila
                     in odšla na svoj dom. Žal sem se šest let po poroki pri delu težko poškodoval
                     in se moral invalidsko upokojiti. Pri delu v gozdu sem najbolj občutil, da sem
                     na eno oko slep in se tudi zaradi tega ponesrečil. Nisem pravočasno opazil
                     hloda, ki mi je stisnil medenico.«</p>
               </div>
               <div type="div3">
                  <p>Ko sem prišla k Tonejčevim, si nisem mislila, da bom slišala tako pretresljivo
                     pripoved. Ob prihodu me je oblajal njihov pes, zato me je ob slovesu gospodar
                     pospremil. Peljal me je do psa. Zdaj je prijazno mahljal z repom in se mi
                     pustil trepljati. Pokazal mi je vse, kar ga je gospodar naučil z dresuro. Vse
                     to je nekoč znal tudi Tonejčev obstreljeni pes, ki so ga imeli doma v Gorjah.
                     »Vsaj en živ in otipljiv spomin na dom,« sem pomislila in opazovala gospodarja,
                     s kakšnim veseljem se je smehljal psu. Kot otrok … Danes si človek ne more
                     predstavljati, da so se lahko borci narodnoosvobodilne vojske s takim
                     maščevalnim besom izživljali nad nedolžnimi otroki. V eni sami družini so
                     zločinsko ubili dečka dvanajstih in devetih let, štiri pa psihično dotolkli za
                     vse življenje in jim za vedno uničili dom. Ni bilo zadosti, da so bili sirote
                     brez matere, ubiti so jim morali še očeta. Po vojni sta Milan in Janez okušala
                     le partijski pekel. Do šestnajstega leta Janez ni bil socialno zavarovan in ko
                     mu je pri delu padlo na tla stekleno oko, ki so mu ga vstavili še med vojno v
                     Celovcu, ga je lahko le pobral in dal v žep … Danes se preživlja z invalidsko
                     pokojnino nekvalificiranega delavca. Za šolanje, za izučitev v poklicu zanj ni
                     bilo mesta.</p>
                  <p>Zakon o popravi krivic še vedno ni sprejet. Zdi se, kot da bi nekateri tovariši
                     v parlamentu in današnji družbi hoteli še naprej ostati zagrizeni sovražniki
                     takih nedolžnih sirot, kot je bil Janez in še na tisoče njemu podobnih. Noben
                     zakon o popravi krivic jim sicer ne more vrniti izgubljenega otroštva in
                     mladosti. Morda bi jim le simbolično vrnil poteptano človeško dostojanstvo in
                     omilil krivico, ki je ni moč izbrisati.</p>
               </div>
            </div>
            <div type="div2">
               <head>Erklavčevi v povojnem brezpravju</head>
               <docAuthor>Vida Cvelbar</docAuthor>
               <div type="div3">
                  <p>Spomladi leta 2003 sva bila z možem v družbi, kamor je bil povabljen tudi
                     takratni novomeški kanonik Martin Erklavec. V pogovoru nam je gospod Erklavec
                     dejal: »Mene, sedemletnega otroka, in leto starejšega brata je ugrabila OZNA in
                     naju za celih šest let ločila od najinih staršev.«</p>
                  <p>Dogodek meje zelo pretresel, ker česa takega doslej še nisem slišala. Takoj sem
                     mu dejala naj ta dogodek opiše in nekje objavi. On pa je odvrnil, da je to že
                     opisal in poslal na neko uredništvo, vendar še ni bilo objavljeno.</p>
                  <p>Kasneje sem se še večkrat spomnila na to pripoved in vsakokrat želela izvedeti
                     kaj več o tem. Rada bi še srečala gospoda Erklavca, da bi ga natančneje
                     povprašala o »ugrabitvi«, saj kot mati treh otrok tega enostavno nisem mogla
                     razumeti, pa tudi ne pozabiti. Žal je gospod Martin leta 2004 nenadoma umrl.
                     Mislila sem že, da bo s tem vse pozabljeno, ne da bi bilo kaj napisanega za
                     širšo javnost. In priznati moram, da mi je za to bilo žal.</p>
                  <p>Po srečanju s sorodniki, ki so nas takrat povabili, sem izvedela, da živi v
                     Novem mestu Martinov brat France, ki je prav tako kanonik na kapitlju. Povezali
                     so se z njim in mi kmalu poslali obsežen Francetov zapis dogodkov v družini
                     Erklavčevih in v njegovem življenju. Zapisu je dal naslov: »Božji klic zori v
                     preizkušnjah ali Duhovnikov križev pot«. Temu zapisu je bil priložen tudi
                     »življenjepis« njegovega brata Martina. Verjetno je to zapis, ki ga je gospod
                     Martin sam omenjal ob našem srečanju, ker se povsem ujema z njegovimi
                     takratnimi izjavami. Ujema pa se tudi z opisom, ki mi ga je poslal njegov brat
                     France. Razlika je le v tem, da je bil France nekaj let starejši od Martina in
                     več doma, zato je natančneje opisal te in še druge dogodke pred »ugrabitvijo«,
                     ki so bili povod za vse, kar je sledilo. Na primer velik povojni politični
                     pritisk na kmete, nenormalno visoke davčne obveznosti in obvezne oddaje. Vse to
                     je spravljalo mnoge kmete v revščino in obup. Prav zaradi tega me je Francetov
                     zapis še spodbudil k pisanju, saj sem bila kmečki otrok in sem v tem delu
                     pisanja osvežila spomine na tiste, za kmete zelo težke čase. Sklenila sem, da
                     naj bo tudi to obdobje nekje opisano. Na osnovi svojih takratnih opažanj in
                     kasnejših ugotovitev menim, da je bilo podobnih dogodkov v zvezi z obvezno
                     oddajo in davki veliko. Le po intenzivnosti zahtev in pritiskov so se
                     razlikovali, saj so jih v veliki meri krojili lokalni funkcionarji. Zato v
                     nadaljevanju navajam medvojne in povojne dogodke, tako kot sta jih opisala
                     brata Martin in France Erklavec.</p>
               </div>
               <div type="div3">
                  <p>Družina Erklavec je živela v Daljni vasi 23, ki so jo po drugi svetovni vojni
                     preimenovali v Lavrico št. 10 in kasneje še v Dolenjsko cesto št. 262. Kraj
                     spada v župnijo Rudnik in sedaj v občino Ljubljana ter leži ob stari cesti
                     Ljubljana–Novo mesto.</p>
                  <p>V družini je bilo dvanajst otrok. Sedem jih je umrlo že v zgodnjem otroštvu,
                     ostali preživeli otroci pa so se po starostnem vrstnem redu imenovali: Jože,
                     rojen 1931. leta, France (1932), Janez (1940), Martin (ali Tine, 1941) in
                     najmlajša Marija (Micka, 1949). Starša sta bila zelo verna in vsakodnevni rožni
                     venec je bil nekaj samoumevnega ter prav tako molitev ob jedi, kljub obilnemu
                     delu na kmetiji. Kmetija je obsegala le sedem hektarjev zemlje, zato se je
                     družina preživljala predvsem s prodajo mleka v Ljubljani. Mleko je mati vozila
                     s triciklom, pozimi pa s sanmi na konjsko vprego ali celo brez nje (samotež).
                     Do Ljubljane je bilo deset kilometrov, zato je odhajala na delo že zgodaj
                     zjutraj, ko je bila še tema, ob svetilki na karbid. Doma je oče poskrbel za
                     živino, zajtrk in otroke, predno so šli v šolo. Čez dan je oče opravljal razna
                     hišna popravila, različna ročna dela in dela na njivah. Pri teh delih je bil
                     zelo spreten. Kruh so morali kupovati, ker zaradi močvirnate zemlje ob
                     dolenjski progi žitarice na njivi niso uspevale. Zato pa je bilo pri hiši
                     veliko košnje, pridelovali so še krompir, koruzo in zelje, ki so ga tudi
                     prodajali v Ljubljani.</p>
                  <p>Starši so otroke že zelo zgodaj navajali k delu. Mati je bila pri vzgoji otrok
                     veliko bolj stroga kot oče, ki je bil popustljiv in redkobeseden, skromen, a
                     izredno delaven in praktičen. Otroci lačni niso bili, uživali pa so preprosto
                     kmečko hrano, saj je mati raje delala na polju kot gospodinjila.</p>
                  <p>Poleti leta 1942 so Italijani odpeljali očeta v taborišče na Rab. Tako je
                     ostala mati sama s štirimi majhnimi otroki in kmetijo. V taborišču je bila
                     strašna lakota. Očetu je uspelo preživeti le, ker je menjeval cigarete za kruh
                     in ker mu je mati vsak mesec pošiljala 15 kilogramov težak paket prepečenega
                     belega kruha, v katerega je dajala med, olje in mast. Po amnestiji, to je leta
                     1943, seje oče vrnil domov ves sestradan in izčrpan, a hvala Bogu, vsaj živ.
                     Otroci ga niso prepoznali, dokler ni spregovoril. Mislili so, da je prišel
                     berač.</p>
                  <p>Po kapitulaciji Italije so neke noči partizani obkolili Erklavčevo hišo. Mati
                     jih je zaslišala, ko so domačina spraševali, kako je očetu ime. Zaslutila je,
                     da ga bodo aretirali, zato je očeta takoj zbudila in ga skrila v neko luknjo na
                     podstrešju hiše. Trkali so in klicali očeta po imenu. Mati je končno odprla in
                     vstopila sta dva neznana partizana. Oblečena sta bila v angleško »uniformo« s
                     puško v rokah in čez roko obešeno čelado ter z bombami za pasom. Vprašala sta,
                     kje je oče. Mati je odgovorila, da je šel z doma, pa ne ve kam. Preiskala sta
                     hišo in podstrešje, a ga nista našla. Potem sta zagrozila, da bosta še enkrat
                     preiskala hišo, in če ga najdeta, ga bosta vpričo vseh ustrelila. Dvakrat sta
                     vse preiskala, a ga nista našla, mati pa ga tudi ni izdala. Po tem dogodku se
                     oče do konca vojne ni več upal stopiti iz hiše. Ves čas je bil skrit na
                     podstrešju.</p>
                  <figure>
                     <graphic url="slike_z_69/z_69_31.png"/>
                     <head>Rojstni dom s kapelico na Lavrici</head>
                  </figure>
                  <p>V tem času se je tudi izvedelo, da so ponoči odpeljali iz vasi vso Dežmanovo
                     družino: očeta, mater in sina; bili so lastniki trgovine.</p>
                  <p>Partizani so neke noči po lestvi vdrli tudi v bližnje župnišče na Rudniku. Iz
                     »dimne kamre« so izvlekli osemnajstletnega fanta, po imenu Jožeta Golija. Bil
                     je dober in neoporečen fant, ki je župniku pogosto pomagal pri delu. Kasneje so
                     ugotovili, da so ga s polomljenimi kostmi zakopali v gozdu pri Molniku. Župnik
                     Karel Zajc se je po tem dogodku takoj odselil v Ljubljano. Tudi po vojni je
                     zbežal iz Slovenije v Argentino.</p>
                  <p>Po končani vojni je bila uvedena obvezna oddaja živil in živine ter velik
                     pritisk oblastnikov za vstop kmetov v zadrugo. Kdor se je upiral, je bil lahko
                     zaprt ali pa je doživljal drugačne pritiske. Nekateri kmetje so zaradi teh
                     pritiskov tudi psihično zboleli ali pa celo delali samomore. Izgovarjali so se
                     na vse načine in tako tudi na Erklavčevega očeta: »Ko bo šel on v zadrugo, pa
                     bomo šli še mi« Zato je bil strašen pritisk na Erklavčevega očeta. Nosilci tega
                     pritiska so imeli politična navodila, ki so narekovala kraju socialistični
                     utrip. Posebej aktiven je bil krojač Franc Vodenik, ki je imel glavno vlogo v
                     kraju. Čeprav je bil invalid, se je rad prevažal s kolesom. Zavzeto je
                     propagiral zadružništvo bodisi sam ali s pomočjo »funkcionarjev« iz Ljubljane
                     ali pa celo milice. Po sedem odločb o obvezni oddaji živine je bilo izdanih
                     Erklavčevim v enem letu. Hlev je bil že skoraj prazen, a nikogar ni zanimalo,
                     kaj naj jedo otroci. Potrebno je bilo oddati zahtevano količino vseh živil in
                     mesa ne glede na okoliščine. Tako je bilo tudi po božiču leta 1947, ko so
                     hoteli Erklavčevi zaklati dva prašiča, a je zopet pripeljal tovornjak in
                     odpeljali so jim oba pitana prašiča in še največjo kravo. Pri oddaji živine je
                     oče dobival neke bone, ki jih je skrbno hranil, čeprav jih je veliko kmetov
                     zavrglo. V povračilo niso verjeli. Nekaj let kasneje je šel oče zamenjat te
                     bone, za katere naj bi dobil usnje. Ko je pokazal vse bone, mu je prodajalec
                     dejal: »Ste vi šef čevljarske zadruge?« »Zakaj to sprašujete?« je rekel oče.
                     »Ker imate toliko bonov.« »Sem kmet. Večkrat so mi izpraznili štalo«, je
                     odgovoril oče. Potem sta naložila poln voz raznega usnja in oče je sam
                     izdeloval čevlje za otroke.</p>
                  <p>Vse to dogajanje za nekatere še ni bilo dovolj. Ker so med vojno očeta toliko
                     zalezovali, da bi ga likvidirali, se je zaobljubil, da bo postavil kapelico, če
                     preživi. Leta 1947 je zabetoniral spodnjo in zgornjo ploščo z vmesnimi
                     nosilnimi stebri, a »nekdo« mu je ponoči spodbil vmesni steber, da se je
                     kapelica zrušila. Ponovno se je lotil dela in kapelico dokončal. Vanjo je
                     namestil kip srca Jezusovega. Kmalu je »nekdo« kipu odbil glavo, razmetal in
                     razbil vse vaze. Oče je napeljal v kapelico še električno luč, a jo je ponoči
                     spet »nekdo« odtrgal. Večkrat je bilo razmetano tudi cvetje. Ker je bilo
                     nabožne kipe tedaj težko dobiti, je mati v kapelico namestila sliko brezjanske
                     Marije Pomagaj. Potem je bil mir. Čez kakih deset let je Erklavčev Jože vodil
                     izkopavanja pri Vodni skupnosti za melioracijska dela na Barju. V nekem
                     sproščenem pogovoru se mu je njegov delavec, daljni sosed Kubot razkril, da je
                     on tisti, ki jim je delal škodo na kapelici.</p>
                  <p>Leta 1948 sta se starejši brat Jože, ki je bil star 17 let, in osemletni brat
                     Janez ob mraku z vozom vračala z njive, kjer sta orala. Na Lavrici pred
                     Krajevnim uradom ju je ustavil vedno zagnani »funkcionar« in poklical Jožeta v
                     pisarno. Janez ga je na vozu čakal do desetih zvečer, a ga ni bilo nazaj, zato
                     se je, čeprav komaj osemletni, sam odpeljal domov. Jožeta pa je »funkcionar«
                     odpeljal na svoj dom, ga zaprl v sobo, ga zasliševal in mu grozil. Soseda,
                     Cimermanova mati, je kasneje povedala, da je tedaj spraševal njenega moža, kaj
                     naj naredi z Jožefom, ali naj ga ustreli ali izpusti. Seveda mu je sosed
                     odločno odsvetoval, da ga ustreli. Jožetova mati je šla ponoči k</p>
                  <p>»funkcionarju« s prošnjo, da ga izpusti. Ta je odgovoril: »Naredil bom, kakor
                     bodo odločili na Hrenovi (OZNI).« Zgodaj zjutraj je šla mati v Ljubljano na
                     Hrenovo in prosila, da Jožeta izpustijo. Dokler ni dobila zagotovila, da ga
                     bodo izpustili, ni hotela iti domov.</p>
                  <p>V tistih letih so organizirali delovne brigade za sekanje lesa na Mokrcu in v
                     kočevskih gozdovih. Tako so prišli tudi k Erklavčevim, vzeli konja z vozom
                     (parizerjem) ter odpeljali v neznano, seveda brez nadomestila.</p>
                  <p>Zopet nekega dne, ob deseti uri zvečer, je prišel zagnani »funkcionar« z
                     miličnikom po Jožeta, da mora v delovno brigado na Kočevsko. Jože je že ležal v
                     postelji, in ker je bil on edina delovna sila pri hiši, ga mati ni pustila v
                     brigado. Pustila ga pa ni tudi zato, ker je bilo življenje v brigadi po
                     splošnem mnenju preveč razpuščeno. »Funkcionar« in miličnik sta vlekla Jožeta
                     iz postelje, ta pa se je upiral. Vmes se je vmešala še mati in prišlo je do
                     prerivanja, kričanja in lovljenja po hiši, da je mlajši brat France kljub pozni
                     večerni uri zbežal ven ter se zaprl v klet. Čez nekaj časa je »funkcionar«
                     dejal, da gre po tovornjak, ker bodo vse odpeljali pobit, in odšel. Miličnika
                     je pustil na straži. Ker ga do enih ponoči ni bilo nazaj, je tudi miličnik
                     popustil in odšel. Ves ta čas je mladoletni France prestrašen čepel v kleti in
                     poslušal vpitje. Še danes ve, kakšne peklenske občutke je doživljal v tisti
                     noči.</p>
                  <p>Poleg tega so Erklavčevim pošiljali odločbe za plačilo visokih davkov. Prvi
                     obrok je mati nekako poplačala, a čez teden dni je dobila novo odločbo za enak
                     znesek 6.000 din. Sposodila si je denar pri sosedi in poravnala še drugi obrok.
                     A kaj, ko je čez štirinajst dni, ko sosedi še niti ni vrnila denarja, prispela
                     nova odločba, zopet za 6.000 din, tokrat napisana kar na »škrnicelj
                     papirju«.</p>
                  <p>Potem se je materi vse uprlo. Dejala je: »Saj nas bodo popolnoma izropali! Saj
                     ni nobene pravice in poštenja več!« Od tedaj ni hotela dajati ne mleka v
                     zbiralnico, ne živine, ne pridelkov, kar je sodilo pod obvezno oddajo. Tudi
                     davkov ni več plačevala. Ob nekem prisilnem odvzemu krompirja so ji grozili, da
                     bodo objavili v časopisu, kako se upira državi. Ona pa je dejala: »Kar dajte,
                     ampak si ne upate, da ne bi še drugi tako delali.« Uprla se je tudi na ta
                     način, da otrok ni več pustila v šolo. Čez kakšen mesec se je oglasila delavka
                     socialne službe, kmalu za tem še krajevni funkcionar Miha Martinc in socialna
                     delavka. Hotela sta odpeljati Janeza in Martina, a so ju domači iztrgali iz
                     njunih rok.</p>
                  <p>Zaradi vsega tega sta bila oče in mati pogosto aretirana. Zaprta sta bila po
                     dva ali tri mesece. Nekajkrat se je zgodilo, da so iz zapora izpustili očeta,
                     medtem ko je prišel on domov, so pa že odpeljali mater. Da bi ju pred okoličani
                     povsem razvrednotili, so vsakega dali za nekaj mesecev tudi v »norišnico« na
                     Studenec. Tam so ju skušali prevzgojiti, a jim to ni uspelo. Po eni taki
                     očetovi aretaciji se je France odločil, da ugotovi, kje je zaprt. Iskal ga je
                     po vseh možnih zaporih: na Šubičevi, Prešernovi in Miklošičevi ulici. Ob
                     prihodu ga je miličnik vprašal: »Kaj bi rad?« »Iščem očeta Jožeta Erklavca«, je
                     odvrnil in vprašal: »Je pri vas?« Slednji pa je odgovoril: »Izgini mulec, da ne
                     dobiš brce v rit!« Fant je še dejal: »Svojega očeta menda imam pravico
                     iskati!«</p>
                  <p>Celo takrat, ko je šla mati sama peš na Brezje, so jo aretirali in za en mesec
                     zaprli, ker ni imela legitimacije. Mati je bila večkrat po ves dan zaradi
                     zaslišanj zadržana na OZNI v Hrenovi ulici.</p>
                  <p>V šolskem letu 1944/45 je France obiskoval šolo v Baragovem semenišču v
                     Ljubljani. Jeseni 1945 pa se je tako kot večina zavodskih dijakov vpisal na
                     Državno klasično gimnazijo. Ker so imela njihova spričevala štampiljko
                     Škofijska klasična gimnazija, so bili vsi ti dijaki »zaznamovani«. Slišati je
                     bilo: »Pazite, da ti dijaki ne bodo šli v lemenat!« Čutiti je bilo vedno večje
                     zaostrovanje politične oblasti. Leta 1947 je bilo ukinjeno tudi poučevanje
                     verouka v šoli, čeprav je bil obisk prostovoljen.</p>
                  <p>Zaradi velikega domotožja se je France vozil od doma v klasično gimnazijo s
                     kolesom ali vlakom. Ker mu je oče »zložil« staro kolo, ki ni imelo tablice, so
                     mu ga miličniki na poti v šolo zaplenili. Potem je hodil ali peš in s tramvajem
                     ali z vlakom. Mati mu je svetovala, naj se vpiše kam na Hrvaško, da bo imel
                     mir, a zaradi že omenjenega domotožja tega ni hotel. Postajal pa je vedno bolj
                     borben, če je šlo za njegove pravice.</p>
                  <p>Po opravljeni mali maturi se je France vpisal v peti razred klasične gimnazije.
                     Že med počitnicami je zvedel od profesorja Prebila, da ga bo poklical ravnatelj
                     z namenom, da ga odslovi s klasične gimnazije. In res je dobil sporočilo
                     ravnatelja Meliharja, naj se oglasi pri njem. Ob obisku ga je hotel prepričati,
                     naj se prepiše na učiteljišče. Ker je France učiteljišče odločno zavrnil, mu je
                     ravnatelj prepovedal vpis v peti razred klasične gimnazije. Na spričevalo pa mu
                     je napisal: »Ravnateljstvo ne nasprotuje prestopu na drugo gimnazijo.
                     Ljubljana, 8. septembra 1948.«</p>
                  <p>Nato se je France vpisal v peti razred II. realne gimnazije pri Sv. Jakobu v
                     Ljubljani. Med letom so morali dijaki na listke napisati, kaj bo kdo študiral,
                     in te listke oddati. France je napisal: »teologija«. Razredničarka Detela je
                     njegov listek pokazala profesorju Ladislavu Lampiču, ki je bil tudi duhovnik in
                     je poučeval mineralogijo. Med odmorom je profesor Lampič Francetu naskrivaj
                     povedal, da tega ne bi smel napisati in da je on popravil v »filozofijo«.</p>
                  <p>Doma se je politični pritisk še stopnjeval in zato je moral France na materino
                     zahtevo in proti svoji volji v začetku šeste gimnazije pustiti šolanje. Doma je
                     ostal tri leta in kmetoval. Vsako jutro je ministriral v bližnji župnijski
                     cerkvi, kamor je tudi mati zahajala vsak dan, odkar ni več vozila mleka in
                     poljščin na ljubljanski trg.</p>
                  <p>V septembru 1949 je mlajši brat Martin, ki so ga domači imenovali Tine, sam
                     doma kuhal kosilo, čeprav je komaj končal prvi razred osnovne šole. Staršev in
                     bratov takrat ni bilo doma. Zaradi dogodka, ki se mu je zgodil ta dan, si je za
                     vse življenje zapomnil, da je takrat kuhal juho iz svinjskih kož. Zopet je
                     prišel »funkcionar« z miličnikom. Sprva sta bila z njim prijazna. »Fantek, kaj
                     delaš?« »Kuham,« je odgovoril Martin. »Si pa priden!« Potem sta ga zgrabila in
                     odpeljala v Langusov dom, v Kamno Gorico na Gorenjskem.</p>
                  <p>Mati je vsa obupana poizvedovala za otrokom, a ni mogla izvedeti, kje živi.</p>
                  <p>Po desetih dneh je bil leto dni starejši brat Janez slučajno spet sam doma.
                     Opazil je, da gresta proti njihovemu domu »funkcionar« in miličnik. Zbal se je
                     in se skril za butare drv za kozolcem, da ne bi še njega odpeljala. A bil je
                     prepozen. Sosed ga je opazil in nanj miličniku pokazal z roko. Miličnik ga je
                     izvlekel izza butar in odpeljala sta ga s seboj, prav tako v Kamno Gorico.</p>
                  <p>Obupana mati je sedaj še bolj intenzivno poizvedovala za svojima otrokoma, a ji
                     nekaj mesecev nihče ni povedal, kje sta. Ko je končno izvedela, kje živita, ju
                     je šla neke nedelje obiskat in takoj ju je odpeljala kar domov. Nekaj časa sta
                     bila doma, a že po mesecu dni je pozno zvečer prišel miličnik in zahteval, da
                     gresta fanta z njim. Odločna mati je temu nasprotovala. Potem je miličnik
                     Martinu usmeril pištolo v glavo in dejal: »Če ju ne pustiš, bom oba ustrelil.«
                     Nato je oba fanta zopet odpeljal nazaj v Kamno Gorico.</p>
                  <p>V novembru 1949 sta otroka sama pobegnila proti domu, ker sta že poznala pot do
                     Ljubljane, saj je šla vsa družina dvakrat peš na Brezje po isti poti. Pri neki
                     hiši v Podbrezju so jima dobri ljudje plačali avtobusno karto do Ljubljane,
                     neki moški pa ju je v Ljubljani tudi pospremil do Magistrata na tramvaj za smer
                     Rakovnik. Domov sta prišla ob deseti uri zvečer, ko je bila mati še v kuhinji.
                     Toda doma sta bila le do januarja 1950, potem pa so ju miličniki zopet
                     odpeljali. Ker pa so Erklavčevi že predvidevali, da ju bodo lahko spet
                     odpeljali, je brat France pred tem Janezu vložil v suknjič na rami dopisnico, z
                     izpisanim domačim naslovom, da bi se lahko javila, kje sta. Čez nekaj časa je
                     prispela dopisnica s sporočilom, da sta v Slivnici pri Mariboru. Tam je bil
                     star grad in nad vrati je pisalo: Poboljševalnica. Tu sta preživela dve leti.
                     Martin je moral spet v prvi razred osnovne šole, ker mu prejšnjega spričevala
                     niso izdali. Najprej sta pisno le ohranjala stike z domačimi, kmalu pa so jima
                     vse stike prepovedali. Zato sta pisma naslavljala na soseda v vasi in vanj
                     vložila še eno kuverto, ki je bila naslovljena na njune domače. Domači pa so
                     pošiljali pisma, ki so bila naslovljena na kakega drugega gojenca v domu. A so
                     v domu kmalu ugotovili, da se le dopisujeta in njima ponovno prepovedali stike
                     z domačimi. Ves čas so jima tudi govorili, da sta siroti brez staršev. Po
                     uveljavitvi predpisa, da mora vsak okraj pokrivati stroške za otroke, ki so
                     bili prej tam doma, so ju poslali v Ljubljano, najprej v Dom Titove mladine v
                     Mostah, po enem letu pa v Dom Ivana Cankarja. Zaradi selitve ni Tine nikjer
                     dobil spričevala in je bil trikrat vpisan v prvi razred. Iz strahu in že delne
                     odtujenosti domov nista upala sporočiti, da so ju premestili v Ljubljano. V
                     Ljubljani sta ostala še štiri leta, ne da bi za to vedela njuna družina.</p>
                  <figure>
                     <graphic url="slike_z_69/z_69_32.png"/>
                     <head>Erklavčevi (manjka Janez, ki je bil pri vojakih), Martin, mati,
                        novomašnik France, oče, Jože in (spredaj) Marija</head>
                  </figure>
                  <p>Pozimi leta 1952 je zapadlo 1,5 metra snega. Ogrožene so bile vse večje strehe
                     stanovanjskih hiš in gospodarskih poslopij. Predvsem ženske in starejši ljudje
                     so prosili za pomoč pri odmetavanju snega. France je najprej očistil sneg na
                     rudniški cerkvi, naslednji dan pa naj bi z očetom odmetala še sneg z domače
                     hiše in »štale«. Toda že med jutranjo mašo, kjer je France vsak dan
                     ministriral, so prinesli Erklavčevim poziv, da morata iti z očetom odmetavat
                     sneg na železniško postajo v Lavrico. France je najprej odmetal sneg aktivistki
                     AFŽ, potem pa sta se z očetom podala na domačo hišo in 23 metrov dolg hlev.
                     Komaj sta začela, sta po strehi priplezala dva miličnika. France je skočil s
                     strehe na kup snega in ušel, očeta pa sta zgrabila in ga napol odvlekla na
                     postajo milice v Škofljico. Kmali sta miličnika prišla nazaj, da bi našla še
                     Franceta, a ta se je zaklenil v hišo in ga nista dobila. Sredi popoldneva sta
                     se miličnika zopet vrnila, in ker mati ni hotela povedati, kje je, doma pa ga
                     ni bilo, sta miličnika materi zvijala roko, da jo je France zvečer našel doma
                     jokajočo in polno modric po roki. Še živine ni mogla krmiti zaradi bolečin. Oče
                     se je vrnil s postaje milice še kasneje zvečer in ves pretepen.</p>
                  <figure>
                     <graphic url="slike_z_69/z_69_33.png"/>
                     <head>Marija (sestra Elizabeta), France, srebrnomašnik Martin, Jože in
                        Janez</head>
                  </figure>
                  <p>Nekega dne sta dva miličnika zopet prišla po očeta. Ker je ta na njivi okopaval
                     krompir nekaj kilometrov daleč, sta miličnika zahtevala, da jima France pokaže
                     pot do njive. France se je zbal za očeta in ni hotel iti. Zato ga je eden izmed
                     miličnikov v veži tako brcnil v zadnjico, da je čez šest stopnic zletel na
                     dvorišče. Potem so šli k očetu. Ko so vsi trije dospeli do njive pri osamelcu
                     Grmez, je moral France ostati na cesti. Najprej je miličnik zavpil očetu, naj
                     odvrže grablje, s katerimi je grabil plevel med vrstami krompirja. Ker ga oče
                     ni takoj ubogal, je kričal, da bo streljal, »Kar daj, če imaš za kaj«, je
                     odvrnil oče. Francetov brat Jože. ki je bil z očetom, se je moral umakniti
                     stran, na travnik, miličnik pa je z brzostrelko meril v zrak in kričal. Potem
                     mu je izpulil grablje iz rok. Medtem je pristopil še drugi miličnik, da sta
                     skupaj očeta uklenila. Čez verigo sta mu dala suknjič, da ne bi ljudje videli,
                     da je uklenjen. Odvedla sta ga po morostu na postajo milice v Škofljico. Zopet
                     so ga zaprli za nekaj mesecev.</p>
                  <p>Kmalu sta zopet prišla miličnika, vedno ista, eden svetlolas in drugi rdečelas,
                     a oba Primorca. V kuhinji so bili oče, mati in France. Na vse načine sta
                     miličnika sekirala očeta. Eden izmed njiju je izvlekel iz aktovke neko železo
                     in z njim udaril očeta po glavi, da bi ga skoraj ubil. Oče je čutil posledice
                     udarca do svoje smrti. Miličnika sta hodila po kuhinji in v kredenci med
                     krožniki opazila daljnogled. »Tega bova vzela, ker je vojaški,«je rekel eden.
                     Oče pa je odgovoril: »Ni, kupil sem ga v Ljubljani leta 1923, ko sem hodil
                     delat v Strojno tovarno.« »Imate račun?« je sledilo vprašanje. »Le kdo bo tako
                     dolgo hranil račun,« je odvrnil oče. »Potem ga bova vzela.« In sta z njim
                     odšla.</p>
                  <p>Kot davčni rubež so očetu vzeli krojaški šivalni stroj, sinu Jožetu pa lepo
                     novo kolo, ki ga je sam sestavil. Kolo so imeli na Krajevnem uradu in se z njim
                     vozili. Šele čez kakšno leto je Jožetu uspelo dobiti kolo nazaj, a je bilo
                     čisto »zdelano«.</p>
                  <p>Potem so postajo milice preselili na Ig in zopet sta prišla dva miličnika prav
                     takrat, ko so imeli kosilo. Bilo je ob 13. uri. »Kateri je Franc Erklavec?« je
                     zadonelo. »Jaz, kaj želite?« je vprašal France. »V imenu postave te aretiram.«
                     »Me nimate za kaj,« je odvrnil France in nadaljeval: »Tatove lovite, poštene
                     ljudi pustite pri miru!« Nato je eden skočil in Franceta potegnil izza mize.
                     Hotela sta ga ukleniti in nastalo je prerivanje, ker France tega ni dovolil.
                     Nato sta ga zvlekla na dvorišče in odpeljala proti Igu. Šla sta za Francetom z
                     brzostrelkama na prsih. A že na Lavrici sta zavila v gostilno in prav tako na
                     Škofljici. Na cesti med Škofljico in Igom, čez morost, sta se izživljala nad
                     Francetom. Kjer so bile na cesti večje luže, sta zahtevala, da uporablja
                     »strojni korak«, tako da je bil moker do kolen. Ob štradonu je moral plezati po
                     travi. Vsega mokrega, umazanega in utrujenega sta v mraku izročila iškemu
                     komandirju milice. Takoj je dobil ukaz, da mora pomiti pisarno: »Če ne boš
                     dobro poribal, boš do jutra poribal vse sobe«, je dejal komandir. France je z
                     desetlitrsko posodo izpod kapelice, ki je bila kakih sto metrov stran, nanesel
                     vodo in pošteno pomil pisarno. »Dovolj! Pojdi spat!« je dejal komandir in
                     pokazal pograd z golimi deskami pod strešno opeko. Vrgel je še deko in zaprl
                     vrata. Čez nekaj časa mu je miličnik prinesel še večerjo. Zgodaj zjutraj ga je
                     miličnik prebudil in potem ga je odpeljal na avtobus za v Ljubljano. Privedel
                     ga je k bivši trgovini »Urbanc« nasproti frančiškanske cerkve. V gornjem
                     nadstropju je bila takrat okrajna policija za okolico Ljubljane. Pustili so ga
                     čakati celo uro. Potem se je nekdo le ustavil ob njem in mu rekel: »Še čakaš?
                     Pojdi noter!« Komandir je miličnika odslovil, Francetu pa dejal: »Kako se
                     pišeš? Kdaj si rojen? Kje stanuješ? Katere prijatelje imaš?« Ko mu je France
                     odgovoril, da so mu na vasi enakovredni vsi fantje, je vprašal: »Kaj misliš
                     študirati?« France je odgovoril: »Saj dobro veste. Zato me preganjate.«
                     Komandir pa je nadaljeval: »Mi hočemo slišati iz tvojih ust.« »Teologijo,« je
                     odgovoril France. »Pa boš še?« je vztrajal. »Trenutno slabo kaže, ker sem moral
                     prekiniti šolanje. Imam tudi finančne težave in politični pritiski so hudi. Bom
                     nadaljeval, čim bo mogoče.« Komandir pa spet: »Tudi če boš hotel, ti bomo mi
                     preprečili.« France pa je ostro odgovoril: »Vi, nikoli! Če bom jaz hotel, ne pa
                     vi.« »Misliš?« je rekel zasliševalec. France pa: »Sem prepričan!« »Pojdi!« je
                     zakričal in z roko zamahnil proti vratom. »Kam?« je vprašal France. »Domov!« je
                     kratko odgovoril komandir. France ni mogel verjeti, da je res že konec
                     zasliševanja, saj sta ga oba miličnika med potjo strašila, da bo dobil štiri
                     leta zapora. Tudi sosed se je močno začudil, ko se je France vrnil. Prepričan
                     je bil, da ga bodo zaprli.</p>
                  <p>V maju mesecu 1952 je dobil France poziv, da mora na vojaški nabor. Mati je
                     odločno nasprotovala temu, da bi se France pozivu odzval, vedar je ta šel. Bil
                     je med prvimi fanti z Lavrice. Stal je za vozom drugih nabornikov in čakal. Iz
                     vojaškega »urada« je tedaj stopil lavriški funkcionar in France je slišal, ko
                     je ta dejal nekemu oficirju: »Po eno barabo bo treba iti na Lavrico z vojaško
                     policijo.« France je stopil predenj in dejal: »Ne bo treba, Jamnik, sem že
                     tukaj.« On pa je ves zmeden dejal: »Kje so pa drugi?« France je odgovoril: »Ne
                     vem. Pojdite jih iskat z vojaško policijo!«</p>
                  <p>V naborni sobi je sedelo pet oficirjev in nekaj političnih funkcionarjev.
                     France jim je izročil poziv in nekaj dokumentov, med njimi spričevalo pete
                     gimnazije. »Kaj imaš?« zakriči prvi. »To je rudniški mežnar! Zdaj te imamo.
                     Dobil boš svoje!« vsi po vrsti so si podajali liste naprej in govorili: »Četiri
                     godina.« France je bil prepričan, da so ga uvrstili v kazenski bataljon za
                     štiri leta. Šele zunaj je videl, da je razporejen za dve leti v pešadijo.</p>
                  <p>Zaradi vsega hudega so bili materini živci že tako načeti, da je odklanjala vse
                     stike s tedanjimi oblastniki. To je zahtevala tudi od otrok. Po vrnitvi z
                     vojaškega nabora je Francetu celo odpovedala hrano in bivanje doma. Preveč svež
                     je bil zanjo tudi dogodek, ki se je pripetil v vojski starejšemu sinu Jožetu.
                     Služil je vojsko na bolgarski meji. Ponoči ga je na straži napadel ruski vohun
                     in mu ob prerivanju prerezal žilo na nogi. Samo pes ga je rešil, da ni umrl.
                     Moral pa se je zdraviti v bolnici.</p>
                  <p>Zato je France odšel od doma in sprejel ga je župnik na Rudniku. Spal je v
                     kuhinji, kjer je moral vsak dan sproti postavljati in odnašati improvizirano
                     ležišče. Materi je bilo potem žal, vendar je France vztrajal v župnišču, ker je
                     želel nadaljevati šolanje na gimnaziji in postati duhovnik.</p>
                  <p>Z župnikom sta mrzlično iskala možnost vpisa v šesti razred gimnazije, a France
                     je naletel na veliko ovir. Štirinajst dni je hodil na Rakovnik, kamor so
                     preselili bivšo šentjakobsko gimnazijo. Ravnateljica je bila Danica Gregorič,
                     partizanska majorka. Postavljala mu je vsemogoče zahteve: potrdilo o
                     nekaznovanju s sodišča, potrdilo od Sveta za prosveto in kulturo, potrdilo za
                     spregled starosti s Kresije in priporočilo s Krajevnega urada na Lavrici.
                     Povabila je celo nekega oficirja, da ga je prepričeval, naj gre raje v vojsko
                     in opusti šolanje. Ker je France vztrajal, je končno popustila. Žal pa sta nato
                     oba ugotovila, da je ovira še nemščina, ki je bila medtem uvedena na tej
                     gimnaziji, prej pa je bila angleščina. Zato zopet ni bilo nič. Po vsem tem mu
                     je ravnateljica celo napisala priporočilo za poljansko gimnazijo, kjer pa so
                     prav tako poučevali samo nemščino. Zato se zopet ni mogel vpisati. Na poljanski
                     gimnaziji so mu svetovali, naj se vpiše na gimnazijo v Vegovi ulici. Tam je bil
                     v pisarni sam ravnatelj. France mu je vse razložil in mu podal šop potrdil za
                     vpis. On pa je dejal: »Kaj hočete s tem?« »Vse to so zahtevali na II. gimnaziji
                     za vpis,« je odgovoril France. On pa: »Tega ne potrebujete, dajte mi samo
                     spričevalo.« Prav spričevala pa France ni imel, ker se je v vmesnem času
                     gimnazija preselila na Rakovnik in spričevala niso našli. Ravnatelj je nato
                     dejal: »Duplikat prinesite naknadno, jaz vas bom vpisal.« Ravnatelj je bil
                     njegov bivši profesor matematike, gospod Franc Čemažar. Učil ga je tri leta.
                     Takoj je izstavil tudi potrdilo o šolanju, da ga je France lahko še pravočasno
                     predložil takratnemu Vojnemu odseku. Ker ni imel štipendije, se je ves čas
                     šolanja preživljal s popoldanskim in nočnim delom pri urarskem mojstru Otmarju
                     Lečniku na Starem trgu ali s pleskarskimi deli.</p>
                  <p>France je bil že vsa gimnazijska leta trdno odločen, da bo po gimnaziji
                     študiral bogoslovje, a v anketi, ki so jo morali izpolniti gimnazijci pred
                     maturo, tega ni upal vpisati. Vpisal je »stomatologijo« in zato kot maturitetni
                     predmet izbral kemijo, ki jo je poučevala ena izmed najstrožjih profesoric.
                     Hotel je biti prepričljiv, da mu vendarle ne bi kdo preprečil opravljati
                     mature.</p>
                  <p>Leta 1955 se je bližal čas Francetovega odhoda k vojakom. Zato je sklenil, da
                     mora prej najti svoja brata. Tri tedne pred Francetovim odhodom je šel rudniški
                     župnik na Francetovo prošnjo vprašat na občino Rakovnik, kje sta Janez in
                     Martin Erklavec, saj že več kot pet let nihče ne ve, kje živita. Odgovorili so
                     mu, da sta odšla v Ameriko k sorodnikom. Pokazali so mu celo njune prečrtane
                     osebne dokumente. Začudil se je, kako je to mogoče. Temu pogovoru je s strani
                     prisluhnil upravitelj rudniške šole Mihevc. Ko je župnik odšel, je ta stopil k
                     uradnici in jo o tem povprašal.</p>
                  <p>Ker ga je dobro poznala kot vplivnega komunista, mu je povedala, kje otroka
                     resnično živita.</p>
                  <p>Nekaj dni za tem je šel France mimo upraviteljeve šole. Naenkrat se je odprlo
                     okno in upravitelj je poklical Franceta: »France, kje praviš, da sta tvoja
                     brata?« France je ves iznenaden odgovoril: »Župniku so na občini rekli, da sta
                     v Ameriki, toda mi nimamo nobenega sorodnika v Ameriki.« Upravitelj pa je
                     dejal: »Pridi noter, bova dobila zvezo z Ameriko!« Po vstopu ga je vprašal:
                     »Veš kje je DIC (Dom Ivana Cankarja)?« »Vem,« je odgovoril France ves začuden.
                     »Tam sta,« je dejal in že držal v rokah telefonsko slušalko ter rekel: »Zdravo!
                     Sta pri vas Erklavec Janez in Martin?«. Odgovor je bil: »Da.« Upravitelj je
                     nadaljeval: »Ju lahko obiščem?« »Kdo pa ste?« se je slišalo iz slušalke.
                     »Upravitelj šole Rudnik,« je dejal. Nato je sledil glas iz telefonske slušalke:
                     »Lahko.« France je presenečen zapustil upravitelja in tekel povedat župniku,
                     kaj je zvedel. Seveda je bil tudi župnik izredno presenečen.</p>
                  <p>Takoj naslednji dan je šel France s kolesom na lov za svojima bratoma. Potem je
                     še več dni hodil vsak dan pred Dom Ivana Cankarja in opazoval, kdo bi bil
                     njegov brat. Po šestih letih sta oba fanta že preveč zrasla in se spremenila,
                     zato ju ni našel. Nekega dne pa se je le posrečilo. Na najožjem delu ulice, na
                     Ambroževem trgu, je prislonil kolo na zid in čakal ter opazoval mimoidoče
                     šolarje od 11. ure do 13.30. Ker je večina učencev že odšla na poljansko
                     gimnazijo, je France vprašal mimoidočega zamudnika, če v domu pozna brata
                     Erklavca. On pa je nekaj časa gledal Franceta, potem pa dejal: »O, glej ga!«
                     France še vedno ni spoznal svojega brata, ki je bil oblečen v zgornji del
                     trenirke, kratke hlače, kratke nogavice, scefrane konice na »šolnih« in na
                     glavi ponošeno beretko. V eni roki je imel šibo, v drugi zguljeno aktovko.
                     Dajal je vtis otroka sirotišnice, ki nima staršev. Martin pa je spoznal svojega
                     brata Franceta po rdečem znamenju na obrazu. France mu je nato dal nekaj
                     bombonov in denarja. Na Francetovo vprašanje, zakaj se nista nič oglasila, je
                     Martin samo skomignil z rameni. Nato ga je France vprašal: »Kje je Janez?«
                     Martin pa mu je ravnodušno odgovoril: »On hodi v gimnazijo v Moste.« France je
                     še prosil: »Tine, skoči pogledat v dom, če je še doma, jaz ga ne vem kje
                     iskati.« Kmalu se je Martin vrnil s sporočilom, da je Janez že odšel. France je
                     vprašal Martina, če ga lahko še obišče, predno gre k vojakom. »Lahko, če
                     hočeš,« je bil odgovor in že je Martin stekel v šolo.</p>
                  <p>France je takoj za tem sedel na kolo in odhitel v Moste, da bi dobil Janeza še
                     pred poukom. Prispel je pravočasno in takoj v avli vprašal nekega dečka, če
                     pozna Janeza Erklavca. »Poznam, saj je bil lani moj sošolec« »Prosim te, poišči
                     ga.« Fant se je kmalu vrnil in France ga je vprašal: »Ga nisi našel?« »Sem,
                     tale za menoj je,« je dejal. Bil je za celo glavo višji od onega dečka. Oblečen
                     je bil v sivo bluzo in pumparice. »Si ti Janez?« ga je vprašal France in fant
                     je odgovoril: »Sem.« France ga še vedno ni mogel prepoznati, zato ga je ponovno
                     vprašal, če je zares Janez. Fantu je bilo kar nerodno zaradi ponovljenega
                     vprašanja, Francetu pa se je potem zazdelo, da mu je fant podoben edino po
                     prednjih zobeh. Predstavil se mu je in mu dal bombone ter nekaj denarja, da bo
                     imel za najnujnejše. Denar si je France z delom sam prislužil in prihranil za
                     odhod v vojsko, kamor je moral čez deset dni. Medtem je zazvonilo in morala sta
                     se posloviti, a ga je prej še vprašal, zakaj se z bratom Martinom nista nič
                     oglasila. Žal tudi brat Janez na to vprašanje ni nič odgovoril. Šele kasneje je
                     Janez povedal Francetu, da je kdaj videl iti mimo kakega soseda, a se nikoli ni
                     izdal, kdo je, da ne bi imel v domu sitnosti. France je o vsem tem poročal
                     župniku, domačim pa še ne.</p>
                  <figure>
                     <graphic url="slike_z_69/z_69_34.png"/>
                     <head>Martin in France, kanonika v novomeškem kapitlju</head>
                  </figure>
                  <p>Drugi dan je šel France zopet v mesto, da obišče brata. Na dvorišču sta oba
                     igrala nogomet, ko pa sta zagledala Franceta, sta takoj pustila igro in stekla
                     k njemu. Malo so se pogovarjali in France njima je obljubil, da bo uradno
                     zaprosil za njuno izpustitev iz doma, takoj ko se bo vrnil iz vojske, češ da v
                     desetih dneh tega ne bo mogoče izpeljati. Naslednji dan je France spet obiskal
                     svoja brata in onadva bi mu najraje izročila kar vse svoje stvari, da bi jih
                     France odnesel domov.</p>
                  <p>Prišla je nedelja in France je povabil še starejšega brata Jožeta, da skupaj
                     obiščeta svoja brata. Jože je počakal na pločniku ob ograji, France pa je
                     stopil do vratarja in mu dejal: »Bi lahko dobil brata Erklavca?« »Kdo pa ste?«
                     je vprašal vratar. »Njun brat,« je odgovoril France in še dodal: »Ju lahko
                     vzamem s seboj v mesto?« Vratar je dejal: »Lahko, samo do opoldne. Do kosila
                     morata biti nazaj.« Francetu se je odvalil kamen od srca in je še dodal: »Kaj
                     pa če jima jaz dam kosilo?« »Potem do šestih popoldne,« je sledil odgovor.
                     France se je ves vesel povzpel nadstropje više, našel brata praznično oblečena
                     in ju odpeljal ven. Povedal jima je, da na cesti čaka tudi brat Jože, zato je
                     Janez takoj stekel do njega, a se je hitro vrnil, češ da ni to pravi brat, saj
                     ga tisti človek, ki je tam zunaj, ni poznal in tudi on njega ne pozna. Tudi
                     Jožetu je bil prišlek povsem neznan.</p>
                  <p>Ko so se vsi med seboj spoznali, so veselo odbrzeli do obeh bratovih koles in
                     hiteli proti domu. Med potjo so se še fotografirali. Blizu doma so dohiteli
                     mamo, ki se je vračala od desete maše. Vsi so jo glasno pozdravili, ona pa je
                     vsa začudena gledala, kdo sta mlada fanta, ki ju prevažata Jože in France na
                     svojih kolesih. Potem so se odpeljali proti domu. Veselo so pozdravili očeta,
                     ki je takrat kuhal kosilo. On pa jih je gledal in nato vprašal: »Kje sta pa to
                     dobila?« »Ne vidite, da sta Janez in Tine?« Oče ju je nekaj časa samo nejeverno
                     gledal in nadaljeval s kuhanjem.</p>
                  <p>Brata sta se že tako navezala na Franceta, da sta hotela kar zapustiti DIC in
                     ostati doma. Toda France jima je svetoval, naj ostaneta v domu še do konca
                     šolskega leta 1955/56, potem pa bodo že nekako uredili, da se vrneta. Domov naj
                     hodita le na obisk, da se povežeta še s starši. In že je prišel čas, ko je
                     moral France na služenje vojaškega roka. Ob poslovitvi je Janez dal Francetu že
                     kar nekaj svojih stvari, da jih odnese v Francetovo skrinjo v župnišče.</p>
                  <p>Po Francetovem odhodu v vojsko sta brata zaprosila upravnika doma, če bi lahko
                     ob nedeljah in četrtkih obiskovala starše. On pa jima je dejal: »Saj nimata
                     staršev« »Kako da ne, oba sta še živa«, sta odgovorila. On pa je nadaljeval: »K
                     nam so vaju poslali kot taka, ki jih nimata« in ni mogel skriti začudenja.
                     Končno jima je dovolil, da dvakrat tedensko obiščeta starše. Toda to ni dolgo
                     trajalo, saj so se kmalu oglasili škodoželjni in nevoščljivi domačini, ki jih
                     je motilo, da sta brata, gojenca doma, ob četrtkovih popoldnevih pomagala
                     staršem pri kmečkem delu. Kmalu so jima v domu prepovedali obiskovati starše ob
                     četrtkih, lahko sta jih obiskovala le ob nedeljah.</p>
                  <p>Ves čas služenja vojske se je France dopisoval z obema bratoma. Medtem pa sta
                     brata kovala načrte za vrnitev k staršem. Mesec dni pred koncem šolskega leta
                     sta šla k upravniku doma in ga prosila, da do zaključka šolskega leta uredi vse
                     potrebno za njun uradni odhod domov. Upravnik o tem ni hotel ničesar slišati.
                     Zadnji dan pouka sta šla oba brata zopet k upravniku in mu dejala, da po
                     končanem šolskem letu ne prideta več v dom, ampak gresta domov. Ukazal jima je,
                     da se morata vrniti v dom. Brata ga nista ubogala in sta ob začetku počitnic
                     odšla domov k staršem. Nekaj časa se ni nič zgodilo, po enem mesecu pa je
                     prispel domov račun, ki je bremenil starše za stroške bivanja otrok v domu.
                     Mati se je zelo razburila in temu ugovarjala, češ: »Najprej ste mi otroka
                     ukradli, zdaj pa naj zanju še račune plačujem! Kakšna neumnost!«</p>
                  <p>Janez je potem obiskoval že takratni tretji razred gimnazije, a je šolanje
                     prekinil in se šel učit pasarstva. Pozneje je le vpisal dopisno srednjo
                     tehnično šolo in ob službi študiral še na strojni fakulteti ter opravil diplomo
                     strojnega inženirja.</p>
                  <p>Tudi Martin je hotel v drugem razredu gimnazije prekiniti šolanje in postati
                     avtomehanik. K sreči ni nikjer dobil učnega mesta za avtomehanika, zato je
                     nadaljeval šolanje na gimnaziji v letih od 1959 do 1964. Mature pa mu takrat
                     niso dovolili opravljati, ker je imel njegov brat France leta 1961 novo mašo.
                     Opravil jo je privatno šele leta 1965. Po opravljeni maturi se je vpisal na
                     teološko fakulteto in leta 1970 postal duhovnik, tako kot devet let prej njegov
                     brat France.</p>
                  <p>France je v vojski, kjer so ga dali v oficirsko šolo, že na začetku sklenil, da
                     bo samo vojak in nič drugega, saj je vedel, da je šla z njim v vojsko tudi
                     osebna »karakteristika«. Zato je pazil na vse izrečene besede. Previden je bil
                     tudi pri anketah, ki so jih morali izpolnjevati vsaka dva meseca. V njih je
                     bilo vedno vprašanje: »Kaj boš študiral v civilu?« On pa je vedno pustil to
                     okence prazno. Zato ga je četni komandir nekoč poklical v pisarno in ga
                     vprašal, zakaj tega okenca ne izpolni. On pa je dejal: »Še tisti, ki že
                     študirajo na fakultetah, se premislijo in gredo drugam. Zato jaz o tem še ne
                     razmišljam.« Tudi na sprehodu ni upal obiskati cerkve, saj je bil vmes vedno
                     kak partijec. Kljub temu mu je komandir na koncu napisal politično slabo
                     karakteristiko, tako da mu je kapetan, komandir voda Trifunović dejal, naj mu
                     jo vrže nazaj, ker mu bo v civilu škodovala.</p>
                  <p>Ko se je France vpisal v prvi letnik teologije, so ga že čez dva meseca
                     poklicali na Vojni odsek. Tam ga je major vprašal, kaj študira. »Teologijo,« je
                     odvrnil France. Oficir pa: »Ampak vi kot študent take šole ne morete
                     poveljevati vojski! Vrnite mi vojaško knjižico!« Čeprav je France vztrajal, da
                     jo je vojno-pravno zaslužil in da bi razumel odvzem le, če bi storil
                     disciplinski prekršek, major ni popustil. Potem je France dejal: »Dam le pod
                     pogojem, da mi vse, kar v njej piše, prepišete v novo.« Čez četrt ure je zares
                     dobil prepis vojaške knjižice, izvirnik pa je major obdržal.</p>
                  <p>Klicali so ga tudi na notranjo upravo. Na teološki fakulteti se je ob
                     podpisovanju indeksa profesor Trstenjak zagledal v Francetovo fotografijo in
                     dejal: »Ta je pa takšen, kot bi ravnokar prišel od zasliševanja.« In res se je
                     France fotografiral pri fotografu »Holinski« po zaslišanju na notranji upravi.
                     Imel je trd, mrk in odločen izgled.</p>
                  <p>Bilo je v petem letniku teologije. Na notranji upravi so ga spraševali, če je
                     njegov mizni sosed dobil pismo v zvezi s škofom Rožmanom. Ker je France
                     vztrajal, da o tem nič ne ve, mu je zasliševalec zaupno dejal: »No, vseeno nam
                     boste prišli povedat, če boste pri njem kaj podobnega opazili.« France pa je
                     odgovoril: »Nisem nikoli nikogar ovajal in ga tudi ne bom. Nisem izdajalec ne
                     hinavec.« On pa je še vztrajal: »Pa vendar moramo skrbeti za varnost, moramo
                     vedeti.« France pa je še dejal: »Nad menoj je predstojnik, rektor semenišča. Če
                     je kaj takega, se bom z njim pogovoril, ne z vami.« On pa še: »Lahko
                     greste.«</p>
                  <figure>
                     <graphic url="slike_z_69/z_69_35.png"/>
                     <head>Martin, Marija in France</head>
                  </figure>
                  <p>Zagnani povojni »funkcionar« Vodenik se je kasneje zapil in nekega dne je
                     opitega povozil avto do smrti. Že nekaj let pred smrtjo je s kolesom dohitel
                     Erklavčevo mamo in ji rekel: »Mat, si kaj huda name?«. Mati mu je odgovorila:
                     »Nič, molim za vas, da se poboljšate.« On pa: »Daj roko, da res nisi jezna
                     name!« In mati mu je rekla: »Nate« ter mu segla v roko. Tudi bratu Jožetu je ob
                     neki priliki dejal: »Jože, si kaj jezen name? Veš, moral sem tako delati.« Jože
                     pa je dejal: »Nisem jezen, lepo pa tudi ni bilo od vas.«</p>
                  <p>Pred novo mašo je šel Martin v domačo gostilno po nekaj piva, ki naj bi ga
                     porabili za njegovo novomašno pogostitev. Ob točilnem pultu, preko katerega naj
                     bi dali Martinu pivo, je slonel bivši zagnani »funkcionar«. Ne da bi se Martin
                     z njim kaj pogovarjal, mu je ta naenkrat rekel: »Veš, to sem moral delati.«</p>
                  <p>Z vsemi opisanimi političnimi pritiski, izsiljevanji, žalitvami, aretacijami in
                     šestletno nasilno prevzgojo dveh otrok takratnim oblastnikom ni uspelo
                     preobraziti Erklavčevih. Nasprotno! Vse to je v prizadetih stopnjevalo odpor in
                     vztrajanje pri svojem. Tako so se od petih takrat živih otrok kar trije
                     odločili za duhovni poklic. France in Martin sta bila zelo uspešna in
                     priljubljena v njem. Oba sta bila nekajkrat zaporedoma izvoljena tudi za
                     dekana: France dva mandata v Šentjerneju in Martin štiri mandate za
                     radovljiškega dekana. Najmlajša Marija se je leta 1973 odločila za redovništvo.
                     Sedaj živi in dela pri redovnicah v Mali Loki.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Kraji</head>
               <docAuthor>France Papež</docAuthor>
               <div type="div3">
                  <lg>
                     <l>Zadnjikrat sem se ustavil v domovini, </l>
                     <l>kjer se svet dviga strmo v goró; </l>
                     <l>vedril ob cesti, ki zavije </l>
                     <l>med trtjem</l>
                     <l>in si zelišč nabral za zdravje</l>
                     <l>pri škriljah – </l>
                     <l>tam sem se tudi boril,</l>
                     <l>krvavel vso pot</l>
                     <l>in gledal že v druga obzorja.</l>
                     <l>Ležal sem na gorskih košenicah</l>
                     <l>pri Ponikvah,</l>
                     <l>zadnjikrat sanjal in postajal</l>
                     <l>po najbolj samotnih poteh. </l>
                     <l>Bilo je v maju in juniju, </l>
                     <l>trave so opojno dišale, </l>
                     <l>a sem moram naprej … </l>
                     <l>Zadaj je ostal Stražnji vrh, </l>
                     <l>Kot</l>
                     <l>in vse drugo.</l>
                  </lg>
                  <figure>
                     <graphic url="slike_z_69/z_69_36.png"/>
                     <head>Zadnjikrat sem se ustavil v domovini <name type="author">Mirko
                           Kambič</name></head>
                  </figure>
                  <figure>
                     <graphic url="slike_z_69/z_69_37.png"/>
                     <head>Človek in morje <name type="author">Tamino Petelinšek</name></head>
                  </figure>
               </div>
            </div>
            <div type="div2">
               <head>Kaj je socializem? (1957)</head>
               <docAuthor>Leszek Kolakowski</docAuthor>
               <div type="div3">
                  <p>Povedati vam hočemo, kaj socializem je. Vendar vam moramo poprej razložiti, kaj
                     socializem ni. Dajmo torej.</p>
                  <p>Socializem ni:</p>
                  <p>Družba, v kateri človek, ki ni zagrešil nobenega hudodelstva, sedi doma in čaka
                     na policijo.</p>
                  <p>Družba, v kateri eden zabrede v nesrečo, ker pove, kaj misli, medtem ko je
                     nekdo drug srečen, ker ne pove, kaj se dogaja v njegovih možganih.</p>
                  <p>Družba, v kateri nekdo živi udobneje, ker sploh ne misli.</p>
                  <p>Družba, v kateri je nekdo nesrečen, ker pripadaj judovski veri, medtem ko se
                     drugi šteje za srečnega, ker ni Jud.</p>
                  <p>Država, katere vojaki hitreje zasedejo ozemlje drugih ljudstev.</p>
                  <p>Država, v kateri gre bolje tistemu, ki glasneje od drugih slavi voditelja
                     dežele.</p>
                  <p>Država, v kateri si lahko obsojen brez sodnega postopka.</p>
                  <p>Družba, v kateri voditelji sami sebe postavljajo na svoje položaje.</p>
                  <p>Družba, v kateri ima deset ljudi za bivanje eno samo sobo.</p>
                  <p>Družba, ki ima nepismene in epidemije osepnic.</p>
                  <p>Država, ki ne dovoljuje potovanj v tujino.</p>
                  <p>Država, ki ima več ovaduhov kakor bolniških sester in več ljudi v zaporu kakor
                     v bolnišnicah.</p>
                  <p>Država, v kateri število funkcionarjev raste hitreje kakor število
                     delavcev.</p>
                  <p>Država, v kateri si prisiljen lagati.</p>
                  <p>Država, v kateri ti ne preostaja drugega, ko da kradeš.</p>
                  <p>Država, ki ima v lasti kolonije.</p>
                  <p>Država, katere sosedje preklinjajo geografijo.</p>
                  <p>Država, ki izdeluje odlična raketna letala in uborne čevlje.</p>
                  <p>Država, v kateri bolje uspeva strahopetec kakor pokončen človek.</p>
                  <p>Država, v kateri se skoraj pri vseh procesih odvetnik strinja z državnim
                     tožilcem.</p>
                  <p>Država, ki podeljuje nagrade psevdopesnikom in trdi, da se na slikarstvo spozna
                     bolje kakor slikarji.</p>
                  <p>Narod, ki zatira druge narode. </p>
                  <p>Narod, ki ga zatira neki drug narod.</p>
                  <p>Država, ki zahteva, da imajo vsi njeni državljani enake poglede na filozofijo,
                     zunanjo politiko, narodno gospodarstvo, literaturo in moralo.</p>
                  <p>Država, ki odreja pravice svojih državljanov, njeni državljani pa ne smejo
                     določati pravic vlade. </p>
                  <p>Država, v kateri si odgovoren za svoje očete in praočete.</p>
                  <p>Država, v kateri majhen del dobiva štiridesetkrat višjo plačo kakor celotno
                     preostalo prebivalstvo.</p>
                  <p>Sleherna oblika državne ureditve, ki jo večina ljudstva odklanja.</p>
                  <p>Država, katere vladi se ne zdi nobena stvar pomembnejša kakor njena oblast.</p>
                  <p>Država, ki se obremeni s hudodelstvi in potem iz njih ustvari ideologijo.</p>
                  <p>Država, ki bi rada, da bi njen zunanji minister vsemu človeštvu narekoval
                     politično naziranje. </p>
                  <p>Država, ki ima težave z razločevanjem med osvobajanjem in zasužnjevanjem. </p>
                  <p>Država, ki ni zmožna razločevati socialne revolucije od nasilnega napada.</p>
                  <p>Država, ki ne verjame v to, da bi morali biti ljudje v socializmu srečnejši
                     kakor v katerem koli drugem sistemu.</p>
                  <p>Družba, ki je polna malodušnosti.</p>
                  <p>Država, ki zmerom pozna voljo ljudstva, še preden je ljudstvo po njej
                     povprašala. Država, ki lahko nekaznovano slabo ravna s svojim ljudstvom.</p>
                  <p>Država, v kateri filozofi in pisatelji vedno govorijo enako kakor ministri in
                     generali, ampak vedno šele pozneje kakor oni.</p>
                  <p>Država, v kateri lahko izide parlamentarnih volitev zmerom napovemo že vnaprej.
                     Država, v kateri obstaja suženjsko delo.</p>
                  <p>Država, v kateri so celi majhni narodi brez svoje lastne želje preseljeni na
                     čisto druga območja. </p>
                  <p>Država, v kateri nimajo delavci nikakršnega vpliva na vlado.</p>
                  <p>Država, v kateri državljanom ni dovoljeno brati velikih del mednarodne sodobne
                     literature, gledati velikih del sodobnega slikarstva in poslušati velikih del
                     sodobne glasbe.</p>
                  <p>Država, v kateri moraš dolgo trpeti, preden prideš do zdravnika.</p>
                  <p>Država, v kateri mnoge nevedneže slavijo kot učenjake.</p>
                  <p>Država, v kateri nič ne de, če te sovražijo, samo da se te istočasno tudi
                     bojijo.</p>
                  <p>Država, v kateri se vedno znova dogaja, da moraš tisto, kar si trdil prejšnji
                     dan, naslednji dan preklicati in pri tem ves čas verjeti, da je to eno in
                     isto.</p>
                  <p>Država, ki ne vidi rada, če njeni državljani berejo včerajšnje in
                     predvčerajšnje časopise.</p>
                  <p>Tako torej, prijatelji, to je bil prvi del. Zdaj pa le dobro poslušajte, zdaj
                     vam hočemo povedati, kaj socializem je: <emph>Socializem je dobra
                     stvar</emph>.</p>
                  <byline>(Besedilo je prevedla Katarina Bogataj Gradišnik)</byline>
               </div>
            </div>
         </div>
         <div type="div1">
            <head>Slovenske teme – poletje 2008</head>
            <div type="div2">
               <head>Parada norosti</head>
               <docAuthor>Anton Drobnič</docAuthor>
               <div type="div3">
                  <p>Medškofijski odbor za kulturo (MKO) je 4. in 5. aprila 2008 v Lovranu priredil
                     4. forum za dialog med vero in kulturo pod geslom Resnica vas bo osvobodila (Jn
                     8, 32) – škof dr. Gregorij Rožman in njegov čas. Zgodovinar dr. France M.
                     Dolinar je med svojim predavanjem z naslovom Med pastoralo in politiko prebral
                     del pisma, ki naj bi ga konec leta 1945 duhovnikom ljubljanske škofije napisal
                     tedanji generalni vikar Anton Vovk, kasneje ljubljanski škof. Udeleženci foruma
                     so na koncu sprejeli izjavo, s katero so objavili tudi prebrano »Vovkovo
                     pastirsko pismo".</p>
                  <p>Bistvo tega pisma je priznanje hudih zločinov, ki naj bi jih po komunističnem
                     pojmovanju med vojno proti slovenskemu narodu, poosebljenemu v t. i.
                     Osvobodilni fronti, storili verniki, duhovniki in zlasti vodstvo ljubljanske
                     škofije, torej škof dr. Gregorij Rožman. O tem pismu je bilo v zadnjih dneh že
                     mnogo napisanega in izrečenega. Za tukaj obravnavan pogled so pomembni zlasti
                     zapisi, ki nedvomno kažejo, da objavljeno besedilo v resnici ni Vovkovo pismo,
                     da gre samo za osnutek ali predlog bolj ali manj znanih avtorjev, ki pa ga škof
                     Vovk ni sprejel, ni podpisal in ne odposlal. Sam sem o tem prepričan tudi brez
                     teh zapisov, ker sem škofa Vovka osebno poznal, ga videl in poslušal skoraj
                     vsak dan že od leta 1942 dalje. Zato vem, da je bil odločen, pošten in trden
                     mož, ki takšnih laži in obtožb, kot so zapisane v objavljenem pismu, ne bi
                     nikoli izrekel ali zapisal.</p>
                  <p>Ne vem, zakaj je znani zgodovinar prebral to pismo in ne morem soditi, čemu, s
                     kakšnim namenom je to storil, če je kakšen poseben namen sploh imel. Glede na
                     znana dejstva, zlasti pa »nedejstva«, pa je mogoče objavo tega »nepisma«
                     razumeti tudi kot dober test modrosti, kot učinkovit preizkus, kako naši javni
                     ljudje, kot so politiki, časnikarji, profesorji in drugi izobraženci,
                     razmišljajo, ali so sposobni samostojnega preudarka in modre presoje, zlasti če
                     gre za ideološko ali politično postavljene zadeve. Poglejmo, koliko modrosti
                     pri Slovencih je ta test pokazal.</p>
                  <p>Z iskanjem modrosti bi morali začeti že pri prirediteljih foruma in vprašati,
                     zakaj so po treh kulturnih temah za zadnji forum izbrali izrazito zgodovinsko
                     temo s skrajno občutljivo politično in ideološko vsebino, ki se – razen tega,
                     da je bil to čas izstopa iz civilizacije – bolj malo dotika razmerja med
                     religijo in kulturo. Dodatno težo to vprašanje dobi spričo dejstva, da je bila
                     v istem času objavljena že prej napovedana knjiga Škof Rožman v zgodovini, v
                     kateri so mojstri ideološke manipulacije škofa Rožmana ponovno zlorabili za
                     prikrivanje boljševiškega napada na slovenski narod in za pranje t. i. NOB.
                     Vsaj ena avtorica knjige – dr. Spomenka Hribar – je bila obenem tudi udeleženka
                     foruma in forum so končali s podobno izjavo o »instrumentalizaciji« škofa
                     Rožmana, kot je uvodni očitek knjige o »popredmetenju« škofa Rožmana. Oboje pa
                     se je dogajalo v času, ko zadeva škofa Rožmana čaka na sodno odločitev o
                     nadaljevanju postopka. Težko je ne postaviti vprašanj!</p>
                  <p>Prireditelji so v internetni najavi foruma v Lovranu zapisali: »Pri tem
                     izhajamo iz prepričanja, da noben človeški forum – ne znanstveni ne etični ne
                     kulturni ne filozofski ne cerkveni – ne more podati dokončne sodbe in ocene o
                     ljudeh in dogodkih, o katerih bomo spregovorili. Vsi smo samo napoti k resnici,
                     ki je visoko in daleč pred nami vsemi.« Noben znanstvenik ne filozof in ne
                     teolog torej po prepričanju prirediteljev ne more oceniti resnice o času škofa
                     Rožmana. Toliko manj lahko resnico spozna in presodi navaden zemljan, kar
                     pomeni, da je za ljudi resnica nedosegljiva in nerazpoznavna, visoko in daleč
                     pred nami vsemi, da torej resnice na svetu ni.</p>
                  <p>Zopet se vsiljuje vprašanje, čemu potem svetopisemsko geslo foruma »Resnica vas
                     bo osvobodila«? Kako naj nas resnica osvobodi, če je nikakor ne moremo doseči,
                     niti oceniti? In kako vemo, kje je prava pot k resnici, če je ne moremo niti
                     videti, ker je visoko in daleč pred nami vsemi? Kako vemo, da se resnici
                     približujemo, da nismo na napačni poti in da ne gremo proč od resnice? In čemu
                     sploh forum, če resnice ne moremo ne spoznati in ne oceniti, če niti ne vemo,
                     ali se ji približujemo? Ali ne bi bilo sedaj potrebno reči kaj o modrosti ali
                     vsaj o razumu?</p>
                  <p>Morda pa je rešitev v znamenitih »več resnicah«! Vendar, kako naj spoznamo kar
                     več resnic (koliko?), če prireditelji foruma pravijo, da ne moremo spoznati
                     niti ene same? Ne, tako ne bo šlo, razen če več resnic niso različne resnice,
                     ampak samo različne besede za isto resnico, od katerih je ena beseda prava,
                     drugo pa so laži. Ko pa ne moremo oceniti, katera je prava in katere so laži,
                     bi bilo modro, če foruma sploh ne bi bilo. No, tudi pri tem smo v zagati, saj
                     menda ne moremo spoznati resnice, kaj je modro in kaj ne! O, prireditelji
                     foruma, nekaj bo treba domisliti in popraviti, drugače so vsi vaši forumi in
                     vse pisanje navadno žabje regljanje!</p>
                  <p>Tudi javni odzivi na sklepno izjavo lovranskega foruma s »pastirskim pismom
                     škofa Vovka« niso kaj več kot žabje kvakanje. Vsa postboljševiška srenja je
                     izjavo pričakala kot naročeno in hitro je enotno zakvakala: »Sami so priznali
                     vse, kar smo jim očitali. Vse se začenja znova!« Niso se vprašali, ali je
                     pastirsko pismo resnično napisal ali ga odobril škof Vovk, ali ga je res poslal
                     svojim vernikom. Še manj je bilo pomislekov in preudarka, ali so očitki in
                     obtožbe katoličanov in njihovih voditeljev v pismu resnične in v skladu s
                     splošno znanimi dejstvi. Ne, kot jata vrabcev so se brezglavo zapodili in
                     obviseli na limanicah »pisma iz zgodovine« (Dnevnik), ki »bo dogajanje obrnilo
                     na glavo« (Mladina), na »trdnih temeljih "rdečega škofa"« (Nedeljski) itd. V en
                     glas so zaregljali žabci, kot vodja borcev Janez Stanovnik, po katerem naj bi
                     »pismo dokazovalo, da je cerkev med vojno podprla napačno stran«, ali
                     zgodovinar Janko Pleterski, po katerem naj bi škof Vovk v pismu povedal, »da je
                     naša cerkvena skupina, ki je vodila kolaborativno akcijo, popolnoma napačno
                     razumela vatikansko politiko«.</p>
                  <p>Še posebej glasno je zapela vseslovenska ustavljavka in vzpodbujevalka
                     kulturnega boja Spomenka Hribar, brez katere se Slovenci niti pogovarjati ne
                     moremo, kaj še, da bi se kulturno ali kako drugače bojevali. Zanjo je
                     »katarzično pastirsko pismo škofa Vovka« enkratno sporočilo iz preteklosti,
                     objava pisma pa zgodovinski dogodek in priložnost za nov začetek (Sobotna
                     priloga Dela, 12. 4. 2008). Čeprav sama ugotavlja, da iz Vovkovega pastirskega
                     pisma »ve je povsem drugačen duh« kot iz duhovniške izjave lojalnosti iz julija
                     1945, se ne zdrami iz svoje zasvojenosti in nikakor ne pomisli, kaj je vzrok te
                     bistvene drugačnosti, ali kako bi mogel škof Vovk v tako kratkem času podpisati
                     dve bistveno različni javni pismi o boljševiški revoluciji v Sloveniji.
                     Nasprotno, dejstvo, da sta tako zelo različni, ji ni intelektualna vzpodbuda za
                     globlji preudarek, ampak je kar dokaz za iskrenost in resničnost katarzičnega
                     pisma. Sveta preproščina ali vražja pretkanost?</p>
                  <p>S petjem tristranske slave »katarzičnemu pismu«, v katerem po njenem mnenju
                     škof Vovk »daje popolno moralno priznanje narodnoosvobodilnemu boju« in v
                     katerem je izrekel »vse, kar je bilo treba izreči ob lastni sokrivdi za
                     medvojna dogajanja«, je Spomenka Hribar z vso ihto, ki jo premore, uvedla nov
                     začetek narodnega razdora. Ona temu pravi sprava.</p>
                  <p>Nekritičnost dosedanjih gospodarjev javnega mnenja – po potrebi tudi delivcev
                     državne oblasti – nas ne preseneča. So pač miselni dediči sistema, ki je bil
                     zgrajen na laži in je sam bil laž. Zanje resnica ni skladnost besed z dejstvi,
                     ampak skladnost besed z njihovimi interesi. Ker je vsebina domnevnega Vovkovega
                     pisma v skladu z interesi boljševiške revolucije, je za postboljševike pismo
                     resnično in o tem ne dvomijo. S tem v praksi potrjujejo nauk historičnega
                     materializma, da je merilo resničnosti skladnost z interesi boljševiške
                     partije.</p>
                  <p>Bolj zastrašujoče pa je dejstvo, da je kar tri tedne po objavi Vovkovega
                     »nepisma«, ko je že polno javnih zapisov in dokazov, da takšnega pastirskega
                     pisma škof Vovk v resnici ni izdal, ta pisma – celo v množini – nekritično
                     sprejel kot resnična celo predsednik republike dr. Danilo Türk. Dne 27. 4. 2008
                     se je v svojem govoru na proslavi v Begunjah na Gorenjskem moral tudi on
                     obesiti na »nedavno objavljena pisma škofa Antona Vovka iz časa takoj po drugi
                     svetovni vojni«, ki po predsednikovem mnenju izkazujejo škofovo globoko
                     etičnost. Če je predsednik republike tako neobveščen o dejstvih, da kar
                     mimogrede pade v jamo ideološke manipulacije, se smemo upravičeno bati, ali
                     niso tudi njegove državniške odločitve in poteze prav tako ideološke,
                     nekritične in nepreudarne, brez podlage v dejstvih.</p>
                  <p>Naš test modrosti je pokazal na parado norosti: Vidni voditelji ljudstva so se
                     brez sramu vdali laži, ko jim je ta ponudila korist. Svoj lastni ugovor proti
                     instrumentalizaciji škofa Rožmana so izkoristili še za grdo manipulacijo s
                     škofom Vovkom. Vse za pranje lažne Osvobodilne fronte in prikrivanje začetnega
                     zločina!</p>
               </div>
            </div>
            <div type="div2">
               <head>Zdaj pa vemo?</head>
               <docAuthor>Blaža Cedilnik</docAuthor>
               <div type="div3">
                  <p>Vsi smo opazili, da tako imenovana levica izjemno ubrano nastopa skupaj,
                     posebej, kadar je treba udariti po tako imenovani desnici. Za tako imenovano
                     desnico oziroma pomladnike se štejejo ljudje in stranke, ki so nastale ob
                     razpadanju bivšega režima, ljudje, ki se niso nikoli strinjali s preteklim
                     režimom, so se mu pa bolj ali manj prilagodili – preživeti je pač treba.</p>
                  <p>Vsi pa vemo, da gre pri tako imenovani levici za različne naslednike vodilnih
                     ljudi in organizacij iz bankrotiranega bivšega sistema oziroma režima, najsi
                     bodo to, ne vem kolikokrat že, preimenovani komunisti, (ki so zdaj celo
                     zamenjali svojo zgodovino, ampak samo na pol, še vedno se hkrati s
                     socialdemokratsko tradicijo držijo tudi Čebin in Kočevskega zbora in podobnih
                     pasjih procesij, kot bi rekla moja stara mama) ali pa njihova mladež,
                     komsomolci, ki so se zdaj razdelili na dve stranki, da o ZB (Zvezi borcev) ne
                     govorimo, ki si je uzurpirala penzioniste in jim podtaknila stranko, ki naj bi
                     se zavzemala za njihovo boljše življenje, obenem pa budno pazila, da »tekovine
                     revolucije« razen seveda revolucije same ne poniknejo na dno smetišča
                     zgodovine. Torej, vedno znova nas je presunilo, kako enotno nastopajo, kako so
                     skupnomisleči, ali kakor se je temu v »dobrih starih časih« reklo, kako so na
                     liniji.</p>
                  <p>Torej, vsi smo opazili to skupno mišljenje in usklajeno govorjenje in delovanje
                     in se spraševali, kako je to mogoče oziroma na kakšen način so ti ljudje
                     povezani.</p>
                  <p>In pojavile so se različne teorije, ki so iz različnih zornih kotov poskušale
                     pojasniti ta fenomen skupnega mišljenja in vsaka po svoje iskala Arhimedovo
                     točko (Dajte mi TOČKO in preobrnil bom svet).</p>
                  <p>Ena prvih, če ne celo prva, je bila »hobotnica«. Če je med vami kdo, ki je ni
                     videl ali bral, naj povem, da je bil to seznam vidnih ljudi z vseh področij
                     človeškega delovanja, seveda tudi iz politike, in prikaz njihovih medsebojnih
                     povezav, predvsem sorodstvenih, pa tudi kakšnih drugih. Vsekakor je bila
                     zanimivo in poučno branje. Marsikaj, kar nam prej ni šlo v račun, nekako ni
                     »štimalo«, je postalo jasno.</p>
                  <p>Vojteh Ravnikar je »izumil« udbomafijo. Kar se mene tiče, je to nadgradnja
                     hobotnice. Tudi pri mafiji gre za sorodstvene in prijateljske vezi, pa tudi za
                     ljudi, ki jih držiš »v šahu«, ker nekaj o njih veš, ker imaš kakšen
                     obremenjujoč dokument ali karkoli že, ali imaš »v šahu« nekoga od njemu dragih
                     ljudi. In če dodamo zraven še UDBO z vsem, kar je bila, z vsemi njenimi
                     metodami in dejanji in vplivom in nevidnostjo in nedotakljivostjo, oziroma če
                     vzamemo UDBO kot središče ali izhodišče mafije, potem se nam obzorje še malo
                     poveča, še malo bolj razjasni.</p>
                  <p>Danilo Slivnik pa je izumil Kučanov klan in tako personificiral udbomafijo in
                     močno izpopolnil hobotnico, vendar mislim, da daje Kučanu preveliko veljavo.
                     Vsekakor, če pogledam na Kučanov klan z udbomafijske perspektive, on ni
                     začetnik, ampak zelo uspešen nadaljevalec in morda zaradi razmer v slovenski
                     republiki in državi najbolj viden in izpostavljen voditelj udbomafijske
                     združbe. Slivnik kot pronicljiv opazovalec političnega dogajanja pri nas bi
                     lahko raziskal, kako se je vse skupaj začelo, kdo je bil začetnik in kako je
                     šlo to potem naprej. In morda še namignil, kdo so potencialni nasledniki, ki
                     jih je sigurno več, ne more biti en sam. Vsekakor mafijski oziroma udbomafijski
                     šefi niso nujno najbolj vidni njeni predstavniki, tako kot v dobri kriminalki
                     ni morilec tisti, na katerega najbolj očitno kažejo vsa dejstva, ampak nekdo iz
                     ozadja, na prvi in sedmi pogled popolnoma nedolžen in nevpleten.</p>
                  <p>Sama pravim vsemu skupaj orkester, ki pa mu seveda nekdo, ki ga ne vidimo,
                     dirigira, pa tu gre bolj za prispodobo kot za teorijo, ker sem prepričana, da
                     so omenjene teorije blizu resnici in bi jih bilo treba samo še razširiti in
                     poglobiti in dodelati in opremiti z dejstvi. Ampak to je bolj posel za čebele,
                     jaz pa nisem čebela. Čebelam rečeš, to je panj, tam je med in one lepo pridno
                     nabirajo med in ga nosijo v panj. Jaz pa rabim za vsako stvar navdih, celo za
                     pomivanje posode. In če se mi ta luč ne prižge, če se navdih ne pojavi, potem
                     ni nič. Na srečo mi raznih idej in navdihov ne manjka, tako da kar nekako
                     funkcioniram.</p>
                  <p>Ampak. Vse, kar sem do tu napisala, je za v koš, za na odpad, za podkurbo, kot
                     je zapisala Džuli Šviga, skratka, brez zveze. Sanje malega Japončka. Kajti 6.
                     aprila zvečer se je pojavil Hribar. Pa ne Radio Ga-ga ali Hri-bar, ampak sami
                     oni dr. Tine Hribar in nam pojasnil, kdo vedri in oblači v slovenski družbi in
                     državi, kdo je hobotnica in udbomafija in kučanov klan in, če že hočete,
                     dirigent orkestra, kdo je zvezda, stalnica na slovenskem nebu, kdo je
                     TOČKA.</p>
                  <figure>
                     <graphic url="slike_z_69/z_69_38.png"/>
                     <head>Zrcalo <name type="author">Mirko Kambič</name></head>
                  </figure>
                  <p>Torej, iz intervjuja z dr. Tinetom Hribarjem smo izvedeli, da ves čas z enim
                     očesom gleda, kaj se v politiki dogaja, in po potrebi se tudi angažira, ko je
                     treba. Tako, da politika ni nikoli izključena iz njegovega delovanja. Pravi, da
                     je bil preveč determiniran s politiko, da je bila njegova življenjska usoda
                     veliko odvisna od politike, predvsem pa iz skrbi za obstoj slovenskega naroda,
                     da se je potem angažiral v času Nove revije in takrat potem pravzaprav vstopil
                     v politiko, najprej prek kritike totalitarizma, od Marxa prek Lenina do
                     Kardelja, to je bila prva faza, potem pa so prišli do vprašanja osamosvojitve
                     in seveda to je vse povezano s politiko. Sestavljal je slovensko ustavo, eden
                     izmed sopiscev, in to ga je potegnilo. Ampak zmeraj se je skušal potem iz tega
                     potegniti ven in se vrniti k filozofiji.</p>
                  <p>Nekateri jima očitajo, njemu in Spomenki, da se politično pomikata z ene strani
                     na drugo. V resnici pa sta onadva premočrtna, politični voz pa vijuga okoli
                     njiju enkrat na desno, enkrat na levo.</p>
                  <p>Na vprašanje, kje je nastala tista iniciativa, tista pobuda, glavna, da so se
                     potem dogajale stvari v osemdesetih letih, recimo, 70. številka Nove revije, pa
                     potem plebiscit pa tako naprej, je odgovoril, da so bili to oni, razsvetljenci,
                     zagovorniki svobodomiselstva.</p>
                  <p>Sestavljal je slovensko ustavo in na začetku bil pri Demosu, eden od
                     utemeljiteljev Demosa, pri Novi reviji in tako naprej. Ko sta s Spomenko
                     začutila, da se Demosa polašča cerkvena hierarhija, da je prišla na dan ideja o
                     rekatolizaciji Slovenije, sta se uprla. Eden in drugi sta napisala neki tekst,
                     Zaustavite desnico.</p>
                  <p>In zaradi tega razloga sta se odločila skupaj s še nekaterimi ljudmi, da dajo
                     oblast levici ali pa sredini, LDS-u. Se pravi, da je niso dobili na volitvah,
                     ampak so jim jo podarili. Ocenili so, da je situacija taka, da morajo zamenjati
                     vlado in so se potem dogovorili z Drnovškom, ga podprli in samo na ta način je
                     bil izvoljen. To so storili oni in ne neki »pikzibnarji«. »Pikzibnarji so nekam
                     bezljali in so se ob tem popolnoma izgubili.</p>
                  <p>»Lahko bi rekli, da smo državo vzeli od tukaj in jo dali, recimo Demosu, vendar
                     ni šlo za državo, ampak samo za vlado, samo za izvršno oblast je šlo. A je bila
                     možnost tedaj, da LDS ne dobi teh volitev? Če bi takrat Demos zdržal, bi Demos
                     ponovno zmagal. Zaradi razkola Demosa, in Demos smo mi bili in Pučnik ga je
                     ukinil, je potem LDS zmagala tudi na volitvah. Če bi pa takrat Demos skupaj
                     držal, če ne bi bilo tega desnega puča, ko so hoteli zrušiti Demokratsko
                     stranko, potem bi Demos ponovno zmagal. Tako, da je krivda teh rušiteljev.« Ko
                     se je LDS in Drnovškova vlada preveč oddaljila od demokratičnih norm, je Hribar
                     nekajkrat zagrozil, če ne bo drugače, bo on osebno ponovno ustanovil Demos. »O,
                     ja in jaz sem Zbor za republiko.«</p>
                  <p>Morda iz napisanega ni tako očitno, morda se je samo meni tako zdelo. (Što se
                     babi snilo, to se babi strilo.) Vendar, ko sem poslušala intervju, se mi ni
                     prižgala samo ena lampa, prižigale se mi vsevprek: To je bog, ki je ustvaril
                     Slovenijo in brez katerega človeku ne pade las z glave! To je nadbog, ki je nad
                     hobotnico, ki so mu podrejeni vsi bogovi in se mu morata, hočeš, nočeš,
                     podrediti tudi Kučanov klan in udbomafija, ki neviden z nevidno taktirko
                     dirigira orkestru! To je zvezda stalnica na slovenskem nebu! To je TOČKA!</p>
               </div>
            </div>
            <div type="div2">
               <head>Kočevski Rog</head>
               <docAuthor>Urška Eniko</docAuthor>
               <div type="div3">
                  <p>Ko sem zvedela, kaj se je zgodilo v Rogu, se me je polastilo nerazumljivo
                     vznemirjenje in splet zmedenih in nasprotujočih si misli, ki jih še danes ne
                     morem popolnoma razvozlati in pa velika jeza in razočaranje, zakaj meni o tem
                     ni nihče povedal. Nekako nejasno, a vztrajno sem zgodbe, ki sem si jih
                     prebrala, navezovala na precej močna čustva: predvsem ponižno in daljno
                     občudovanje, hvaležnost in nedoločno tesnobo. Kdaj, kje in kako se je to
                     zgodilo, ne vem natančno, vem pa, da je bilo nekako povezano s knjigo
                        <emph>Ušli so smrti</emph> in da je bilo nekje sredi študija zgodovine.
                     Spomnim se namreč, da sem v četrtem letniku pri predmetu <emph>Slovenci v 20.
                        stol.</emph> posebno vlekla na ušesa, da bi kaj slišala o Rogu, pa sem komaj
                     kaj ujela, mogoče nekaj stavkov v smislu, da so bili domobranci vrnjeni iz
                     Vetrinja in da so se maščevali nad njimi. Težko verjamem, da sem slišala kaj o
                     Teharjah, kajti bila sem nemalo začudena, ko mi je nekdo pripovedoval, da je
                     bil tam zaprt. Še vedno mi je nerodno, ker med njegovim pripovedovanjem nisem
                     vedela, kaj se je tam zares zgodilo.</p>
                  <p>Naj povem še tri stvari, ki omenjeno postavijo v poseben kontekst, namreč, da
                     je tisti predmet zgodovine obsegal le čas druge svetovne vojne in obdobja do
                     danes, prva svetovna vojna je bila zajeta pri drugem predmetu, in da sem bila
                     zvesta obiskovalka predavanj in je težko verjeti, da bi zamudila ravno
                     predavanje, ki je govorilo o Rogu. In tretjič, kar je najvažnejše, predavanja
                     nisem obiskovala v petdesetih letih prejšnjega stoletja, ampak pred desetimi
                     leti.</p>
                  <p>Od takrat, ko sem zvedela za Rog, sem pomislila nanj velikokrat in na veliko
                     načinov. Kakšen trenutek me je celo presunila misel, da to ne more biti res. Ko
                     pa sem pred kratkim drugič stala pred breznom pod Macesnovo gorico, se mi je
                     porodil zelo neposreden in silen vzgib, ki ga ni mogoče več zatajiti, namreč,
                     da je potrebno povedati drugim, ki ne vedo ali nočejo vedeti. Ta izjemna želja
                     povedati se je še dodatno okrepila, ko sem nedavno obiskala Pokrajinski muzej v
                     Kočevju in zopet izvedela samo en stavek o Rogu. Razsvetlili so me s podatkom,
                     da je bilo Kočevsko po vojni tudi prizorišče povojnih pobojev. Nekoč sem nekje
                     prebrala, da tako kot pajek ne more živeti brez mreže, boljševik ne more na
                     oblast brez zločina. Ne vem več, kje sem to brala, in tudi moje iskanje po
                     morebitni literaturi, kjer naj bi to pisalo, ni obrodilo sadov, a prav ta misel
                     meje vznemirila, ko sem stala ob breznu.</p>
                  <p>Prebrala sem nekje tudi čudno misel, ki nas sprašuje, ali je res nujno, ali je
                     dobro, da se o tem izjemnem človeškem in narodnem dogodku sploh ohrani kak
                     spomin. Seveda moram in moramo odgovoriti samo pritrdilno in Rogu nameniti
                     globok razmislek, ki bi moral vsakemu, tudi nam navadnim ljudem, marsikaj
                     povedati. Verjetno pa bi komu, ki je obdarjen s posebnimi darovi, lahko služil
                     celo za navdih, za izjemna dela.</p>
                  <p>Očitno je, da se vsaj del pomembnih akterjev, ki oblikujejo javni slovenski
                     spomin, strinja z idejo, da je treba Rog pozabiti. Če bi le malo želeli ne
                     pozabiti, bi Kočevje imelo muzej domobranske epopeje, ker se je prav tam
                     pričela njihova zadnja postaja križevega pota. V Pokrajinskem muzeju pa ni niti
                     ene razstavne sobe za domobrance, mislim, da niti enega samega panoja ne. Res
                     ni nikogar, ki bi protestiral ob tem? Prepričana sem, da so v Kočevju še
                     ljudje, ki se spominjajo domobranske zadnje poti, ki bi morala postati del ne
                     samo krajevnih, ampak kar narodnih izročil. A o tem bo nekaj več govora v
                     naslednji številki Zaveze.</p>
                  <p>Ena sama kitica Prima Levija, zapisana v knjigi <emph>Ali je </emph>
                     <emph>to človek</emph>, ki je na tem mestu sicer iztrgana iz celotne pesmi in
                     je bila napisana za neki drug, a tudi grozljiv dogodek, more izraziti, kaj je
                     potrebno povedati in razmisliti.</p>
                  <lg>
                     <l>»Razmislite, da se je to zgodilo: </l>
                     <l>zapovedujem vam te besede, </l>
                     <l>vtisnite sijih v srca, </l>
                     <l>ko ste doma, ko hodite po cesti, </l>
                     <l>ko ležete ali vstajate, </l>
                     <l>ponavljajte jih svoji deci«</l>
                  </lg>
                  <p>Odgovor na osnovno vprašanje, komu in kako povedati, se še ni izoblikoval,
                     močna želja pa je ostala, a se včasih že prikradejo dvomi ob vedenju, da
                     nekateri le govorijo, pa niso slišani. Nekdo mi je celo potožil: saj govorim,
                     pa nisem poslušan. Včasih je potreba povedati tako velika, da se mi zdi, da bi
                     bilo potrebno pripovedovati vsakemu Slovencu posebej in da bi tudi poslušani
                     imel kaj povedati meni. Iščem tudi prave besede, s katerimi bi mogla povedati,
                     pa sem se ovedla, da naš jezik ne pozna besed, ki bi lahko izrazile to rušenje
                     človeka in naroda, ki se je zgodilo v Rogu. Misli, ki jo želim izraziti, se
                     lahko le približam, če zapišem, da smo Slovenci v Rogu dosegli dno. Globlje ni
                     mogoče, ni bolj bednega človeškega stanja in ni ga mogoče misliti, kot je
                     stanje tistih, ki so nam naredili Rog. Zločin v Rogu bi zahteval posebno ime,
                     ne bi se smel imenovati samo zločin, ker ga v marsičem presega. Kar se trudim
                     povedati, bi najlažje ponazorila z besedami nekoga, ki je preživel nemško
                     taborišče: »Tako kot naša lakota ni primerljiva z občutkom, ko človek preskoči
                     obrok, bi način, kako nas zebe, zahteval posebno ime. Ljudje pravimo 'lakota',
                     'utrujenost', 'strah' in 'bolečina', pravimo 'zima', a vse to je nekaj drugega,
                     a vse to je nekaj drugega. To so svobodne besede, ki so jih ustvarili svobodni
                     ljudje, ki so živeli, uživali in trpeli na svojih domovih.«</p>
                  <p>Če si izposodim še naslov že omenjene knjige <emph>Ali je to človek</emph>, mi
                     ta zopet povzroči marsikatere misli. Ali je to človek, ki si je domislil Rog?
                     Ali je to človek, ki poleg vsega, kar je bilo narejeno in nam je vsaj v obrisih
                     znano, mladega človeka postavi pred brezno, ga pogleda v oči, ubije in zvali v
                     jamo, če ne pade sam. Verjetno občasno še pogleda z vrha jame, kaj se dogaja v
                     njej. Zdi se mi pomembno poudariti »mladega človeka«, kajti pri njem bi morala
                     biti mladost in radost, ne pa smrt. Kaj umor pomeni za tistega, ki je žrtev,
                     vem, pomeni smrt. Kaj pa to pomeni za narod, ki ima poldrugi milijon ljudi in
                     se taka smrt zgodi za 12 000 fantov, ne vem. Čuditi pa me mora, da se še niso
                     našli psihologi, psihiatri, politologi, demografi, zgodovinarji in drugi
                     strokovnjaki, da bi to proučili in nam povedali. Saj gre tudi za njihov
                     narod.</p>
                  <figure>
                     <graphic url="slike_z_69/z_69_39.png"/>
                     <head>Klečeči vojak <name type="author">Bara Remec</name></head>
                  </figure>
                  <p>Bojim se, da bi dobili le neke statistične podatke s splošno ugotovitvijo »saj
                     je bilo res hudo« in »ni prav, da se je to zgodilo«, kje bi se porazgubila
                     bolečina in trpljenje in strašna krivica, ki se je zgodila človeku, ki je
                     prišel do brezna in bil mrtev ali še živ vržen vanj. Brezimna množica
                     zapečatenih obrazov, nekaterih jasno razpoznavnih, mnogim bi se dalo podeliti
                     tudi ime, čaka, da povemo, kaj se je zgodilo z njimi.</p>
                  <p>Razmislimo, da se je to zgodilo in da smo s tem na neki nepojasnjen način
                     zaznamovani. Rog je med nami, čeprav ga zavestno ali nezavestno potiskamo stran
                     in se pretvarjamo, da ga ni. Je in bo, pa če nam je prav ali ne. Rog je
                     presekal slovensko zgodovino na dvoje. Večno, z vidika našega kratkega
                     življenjskega časa, lahko razmišljamo, pa verjetno ne bomo doumeli, tako
                     nečloveško se je zgodilo tisto v lepem Rogu.</p>
                  <p>Kakor se vedno zgodi, ko je osnovna lakota potešena, se zbudi druga, globlja
                     lakota. Se bo to kmalu zgodilo pri nas? Bo prišla lakota po vedenju in
                     razumevanju? Mogoče, če nas bo veliko in vedno več, ki bomo govorili.</p>
               </div>
            </div>
         </div>
         <div type="div1">
            <head>Aktualistika</head>
            <div type="div2">
               <head>Še ena refleksija na refleksijo</head>
               <docAuthor>Justin Stanovnik</docAuthor>
               <div type="div3">
                  <p>Svoje življenje sem preživel kot učitelj. Ker je boljševiška država slabo
                     prenašala latinščino in grščino, za kar sem bil nekako izučen, sem učil druge
                     predmete, med njimi tudi slovenščino. To pomeni, da sem popravil veliko domačih
                     nalog in bil mnogo bojev za uveljavljanje osnovnega soglasja med stvarnostjo in
                     jezikom, med tem, kako svet je, in tem, kako se o svetu govori. Ko pa sem
                     prebral odziv dr. Spomenke Hribar na neko moje pisanje (Družina, 17. februarja
                     2008), sem pomislil, da do nepokritosti med življenjem in jezikom prihaja tudi
                     v izdelkih učenih sociologov, če jih pošiljajo izpod goste sence
                     ideologije.</p>
                  <p>V izvornem besedilu dr. Spomenke Hribar – Refleksija ob pogledu, ki ubija,
                     Revija 2000 – nas avtorica seznani z dvema podobama, ki si ju je ustvarila o
                     škofu Perku. Iz osebnega srečanja ji je ostal v spominu kot »izredno prijeten
                     in plemenit človek«. Intervju na primer, ki ga je nekoč dal za Novo revijo, je
                     bil »izjemen: po pronicljivosti in direktnosti, po globini vere, ki jo je
                     izpričal, po ljubezni do bližnjika«. Na omizju o procesu proti škofu Gregoriju
                     Rožmanu pa ga je videla povsem drugačnega. Njegov pogled je bil »sovražen«,
                     »pogled, ki ubija«. Bil je to pogled, »ki je bil tako poln sovraštva, da to že
                     ni bilo več nekaj osebnega. Ne, sploh ni bilo osebno sovraštvo, bilo je nekaj
                     več, nekaj globljega, nekaj zloveščega. Pravzaprav bi bilo treba natančneje
                     reči: bilo je globoko, 'objektivno', metafizično sovraštvo, ki se je
                     subjektiviralo, 'poosebilo' v osebo.«</p>
                  <p>Ti dve podobi sta tako različni, da bi človek komaj verjel, da bi mogli
                     pripadati istemu človeku: ali bi mislil, da je prva pristna in druga potvorjena
                     ali pa prva potvorjena in druga pristna. Če o človeku, o katerem govorita, ne
                     bi ničesar vedeli in bi bili odvisni samo od tega, kako sta obe podobi
                     narejeni, bi nam takoj padlo v oči, da je prva sestavljena iz najpreprostejših
                     slovenskih besed, ki poleg tega pomenijo stvari, ki lahko normalno soobstajajo
                     na kakem človeku druga ob drugi. Zato lahko sklepamo, da je bila ta podoba
                     narejena brez napora, oziroma sploh ni bila narejena, ampak zgolj sporočena.
                     Besede, ki sestavljajo drugo podobo, pa niso preproste in naravne, ampak
                     nasprotno dajejo vtis iskanosti; poleg tega pa nikakor ni mogoče z gotovostjo
                     reči,</p>
                  <p>kaj v kontekstu pomenijo, pa tudi, ali so stvari, ki naj bi jih pomenile,
                     sooobstojne. Učinkujejo ne samo iskano, ampak nabreklo in forsirano. V njih
                     oziroma za njimi ne moremo spregledati volje in hotenja. Druga podoba ni bila
                     zgolj sprejeta in potem sporočena, ampak je bila izdelana – izdelana z nekim
                     namenom. Stvari izdelujemo z namenom.</p>
                  <p>Vsiljuje se nam tudi vprašanje, zakaj avtorica podobe, ki se ji je vsiljevala
                     izza omizja, ni soočila s podobo, ki jo je že imela o Perku, in se vprašala, če
                     se mogoče le ne moti. Kako, da sta jo tako malo zaposlili Perkova
                     »pronicljivost in direktnost«? Kako to, da je s tako lahkoto žrtvovala svoje
                     laskavo mnenje o škofu? Vse kaže na to, da je na možnost, ki je prihajala z
                     omizja, pravzaprav čakala, zlasti ker jo je v nadaljevanju opremila s svojo
                     običajno protikatoliško orkestracijo. Toliko glede obeh podob.</p>
                  <p>Kar je škofa Perka na omizju o Rožmanovem procesu tako vznemirilo, so bili
                     znaki, da se bo tu v nekem smislu obnovil nekdanji proces. Šokirala ga je
                     nezaslišana žaljivost dejstva, da je to mogoče. Način, kako se je pogovor začel
                     razvijati, ga je brutalno soočil z nekim temeljnim slovenskim stanjem, ki ga
                     latentno vsi vedno nosimo v sebi, včasih pa se razžari v ponižujočo zavest, da
                     še nismo svobodni. To stanje je izraženo v dejstvu, da so ljudje, ki so narodu
                     prizadeli toliko gorja, kot mu ga ni prizadel še nihče, in ki so z nami ravnali
                     s takim prezirom, kot ni ravnal še nihče, da so ti ljudje spet tu in – mutatis
                     mutandis – ženejo svojo staro stvar naprej. In ker je bil »pronicljiv«, je
                     jasno videl neznosno žaljivost tega stanja, in ker je bil »direkten«, je
                     občutje, ki se je nabiralo v njem, tudi izrazil. Pravzaprav ga je izrazil tudi
                     za nas – za vse. Neki slovenski škof je na nedvoumen način protestiral proti
                     nevarnemu protislovju med konstitucijo demokratične države in
                     intransingentnostjo postboljševiške kontinuitete. Pri tem je razbil nekaj
                     malovrednega porcelana, pri čemer je takoj pritekla na oder visoka uradnica z
                     zavoda za zaščito ideološke dediščine in začela vpiti in viti roke.</p>
                  <p>Dr. Spomenka Hribar je bila, kakor je zaupala nekemu tujemu novinarju,
                     šestindvajset let komunistka. To pomeni, daje bila na nekaj sto partijskih
                     sestankih, na katerih se je redno dogajalo eno od dvojega: ali je žalila lastno
                     pamet ali pa pamet drugih ljudi. Kako to vemo? Zato, ker vemo, kaj se je
                     dogajalo z nami, kako so komunicirali z nami – z ljudskimi množicami. Vsak
                     shod, vsaka manifestacija je bila nekakšen partijski sestanek. Ljudje so morali
                     molčati ob stvareh, ki so bile v koničastem nasprotju z njihovim izkustvom: da
                     živijo v demokraciji, v najboljšem od vseh možnih svetov, prosti in svobodni,
                     čeprav je bilo vsem jasno, da to ni res. Nekaj časa so ljudje vzdrževali v sebi
                     oba svetova, svojega, resničnega in skušanega, ter proklamiranega in
                     fiktivnega. A ker je človek konec koncev le eno, so se ljudje nazadnje vdali in
                     pristali na to, kar je prihajalo iz razglasnih postaj ideološkega imperija. Da
                     so mogli živeti, so se podredili fikciji in jo naredili za resnico. Od tod
                     deformacija, ki traja še danes in bi ji morali reči <emph>totalitarna
                        poškodovanost</emph>.</p>
                  <figure>
                     <graphic url="slike_z_69/z_69_40.png"/>
                     <head>Tako se je leta 1942 začelo</head>
                  </figure>
                  <p>To, kar se je dogajalo z nami, se je na mnogo bolj intenziven način dogajalo v
                     partiji. A to je bilo nekoč, zakaj mora še vedno trajati? Odgovor je v
                     nenavadni svojosti in odpornosti boljševiškega genija. Še danes ne vemo, kaj je
                     boljševizem in kaj so boljševiki. Kako so mogli prenesti tolikšen poraz, ki ni
                     mogel, da jih ne bi spomnil, kaj so bili. In vendar jih peza ni strla in so
                     ostali, kakor da se ne bi bilo nič zgodilo. Kaj takega svet še ni videl. Kar je
                     v Sloveniji ostalo za njimi, je bilo šeststo morišč ali šeststo grobišč. To so
                     bili nasadi smrti, v katerih jih leži po eden, po dva, po pet, po deset, po
                     sto, po tisoč, po desettisoč. Kako je mogoče govoriti o njih v isti sapi kot o
                     osvobodilnem boju? Pa saj se o njih ne govori. Govori se o Srebrenici, a ne o
                     Kočevskem Rogu; o Ruandi, a ne o Hrastniškem hribu; o Kambodži, a ne o
                     Brezarjevem breznu. Slovenska polja smrti se zamolčujejo, zavestno. Sprašujemo
                     se, iz kakšne snovi so, da to morejo – da še kar naprej ženejo svojo stvar.</p>
                  <p>S presenetljivo in še neraziskano trpežnostjo boljševiške duhovne in politične
                     substance je tesno povezan način, kako sta Srednja in Vzhodna Evropa prešli
                     oziroma kako prehajata iz boljševizma v demokracijo. Ko boste prebrali odlomka
                     iz esejev dveh evropskih premišljevalcev tega dogajanja, boste začutili, da
                     sledite zelo znani in zelo točni zgodbi.</p>
                  <p>Prvi odlomek je vzet iz daljšega besedila, ki ga je napisal Timothy Garton Ash
                     iz ustanove St. Antony's College v Oxfordu:</p>
                  <figure>
                     <graphic url="slike_z_69/z_69_41.png"/>
                     <head>Boljševiška era</head>
                  </figure>
                  <p>V Srednji Evropi se je model iz leta 1989 v neki važni točki izkazal za
                     problematičnega. Prav zato, ker se je sprememba zgodila s pogajanji, ljudje
                     niso imeli občutka revolucionarne katarze. Še več, predaja oblasti na način
                     pregovorov terja kompromise. Tisti, ki prepuščajo oblast, morajo od tega kaj
                     imeti. Za pripadnike nekdanjega vladajočega razreda – za nomenklaturo – je leta
                     1989 ta »nekaj« obstojal v možnosti, da so se uveljavili v zasebnem
                     gospodarstvu, pri čemer so za začetni kapital uporabili na hitrico
                     sprivatizirano ali protipravno prilaščeno državno lastnino. Pri takšni
                     privatizaciji nomenklature je človek dobil vtis, da se je tu nekdanja politična
                     moč zamerjala za gospodarsko moč. Pri tem je treba upoštevati tudi to, da so
                     bile komunistične partije s svojimi, po celi deželi razdeljenimi aktivisti, s
                     svojo vsedržavno organizacijo in s svojimi starimi in novimi resursi bolj
                     uspešne v tekmi za politično oblast.</p>
                  <p>(Deset let pozneje, Transit 18)</p>
                  <figure>
                     <graphic url="slike_z_69/z_69_42.png"/>
                     <head>Leto 1991 – Slovenski teritorialci</head>
                  </figure>
                  <p>Avtor drugega odlomka pa je Aleksander Smolar, poljski politolog, ki deluje v
                     nekem znanstvenem centru za družbene vede v Parizu:</p>
                  <p>Pri tem ni manjkalo argumentov za široko in sistematično razkomunistenje.
                     Dokazano je, da je mogoče postaviti trdne temelje demokracije le tako, da se
                     odpravijo stare mafijske zveze: da se onemogoči prednost v desetletjih nastalih
                     elit, ki s svojim nakopičenim vedenjem, s svojimi sposobnostmi in možnostmi
                     organiziranega ravnanja v času postavljanja demokracije uveljavljajo svojo
                     premoč nad demokratično opozicijo. Tudi pravičnost terja, da se starim elitam
                     odvzame privilegiran dostop do oblasti in imetja. Bila je velika nuja, da se
                     znova vzpostavijo osnovne vrednote resnice in dobrega – po sistemu, ki je
                     počival na laži, na manipulaciji jezika in na propagandi. Komunizem je
                     razkrojil spomin celih narodov, zato ga je treba rekonstruirati, treba je
                     obnoviti vedenje o tistih desetletjih, ki so jih obsodili na pozabo, ali pa
                     spremenili v potemkinovo pokrajino lažnih dejstev in dogodkov. Če naj se
                     ustvari pravna država, demokratizacija in tržno gospodarstvo, je treba najprej
                     postaviti pravo; treba je zločinska dejanja preganjati in kaznovati. Poleg tega
                     je tu še moralen problem: Ali ima kdo, razen žrtev samih, pravico odpuščati?
                     Ali je mogoče konsenz, ki je potreben za premagovanje zgodovinskih razkolov,
                     zgraditi na čem drugem kot na resnici?</p>
                  <p>(Politika do preteklosti po 1989, Transit 18)</p>
                  <p>Po zmagi Demosa leta 1990 so se skraja v Sloveniji začele stvari razvijati v
                     smeri integralne družbene in politične prenove – v smeri, ki bi lahko
                     nevtralizirala razvoj, ki sta ga nakazala zgoraj navedena odlomka. Prenova
                     pomladnih sil bi mogoče uspela, če ne bi bilo »nekih ljudi iz Demosa«, kakor se
                     je pozneje izrazil dr. Tine Hribar, »ki so preventivno izročili oblast
                     liberalnim demokratom«. Hribar je to nato še preciziral: »Niso je (eldeesovci,
                     op. p.) osvojili na volitvah, predali smo jim jo ljudje iz Demosa.« Te besede
                     je Zavezin komentar (Zaveza 60) pospremil takole: »V Demosu je bila torej neka
                     skupina, ki je imela to v sebi, da je svojevoljno – na način klike – posegla v
                     demokratski proces. To pa so mogli imeti v sebi samo tisti 'ljudje iz Demosa',
                     ki jim je ob strani stala izučenost, ki so si jo pridobili v dolgih letih
                     prebivanja v Partiji. Nekoliko torej vemo, kdo so bili ljudje, ki so preprečili
                     demokratično dozorevanje tranzicijskih procesov – ki niso imeli drugega namena
                     kot restavracijo demokracije in uveljavljanje človekovih pravic.«</p>
                  <figure>
                     <graphic url="slike_z_69/z_69_43.png"/>
                     <head>Nepospravljeno <name type="author">Tamino Petelinšek</name></head>
                  </figure>
                  <p>Intransingentnost slovenske postboljševiške substance je torej ena stvar, ki je
                     tako zelo vznemirila škofa dr. Franca Perka. Druga pa je bilo stanje jezika v
                     javnem diskurzu, h kateremu se v obupu zatekajo nekdanji boljševiki, potem ko
                     jih je zgodovina začela vedno bolj potiskati na periferijo. Po prvi katastrofi
                     – potem ko jim je zgodovina dala vedeti, da nanje ne računa več – jih je zadela
                     druga: izkazalo se je, da v normalnem jeziku ne morejo legitimirati ne svojega
                     preteklega angažmaja ne nadaljnega obstajanja v okviru nekdanje formiranosti.
                     Kako je to videti, nam je v nekem nedavnem intervjuju ilustriral znan slovenski
                     zgodovinar. Tam smo izvedeli za njegovo odločitev, da se bo, potem ko je
                     spoznal »utopičnost političnega gibanja«, ki mu je pripadal – s tem evfemizmom
                     je rahločutno pokazal na svojo partijsko preteklost – sedaj lotil študija
                     »slovenskega klerikalizma«. A če v tem sporočilu še lahko vidimo humorno noto,
                     nas drugo brutalno prestavi v rdeče polje nedovoljenega. V njem nas avtor
                     seznani s tezo, da je škof Rožman »generiral konflikt med drugo vojno«. To je
                     tako, kakor če bi kdo zahteval priznanje tezi, da smo 6. aprila 1941 Slovenci
                     »generirali« konflikt, ki je nastal z nemškim in italijanskim napadom. Jasno
                     je, da na izhodiščih te vrste ni mogoč racionalen razgovor.</p>
                  <p>S takim jezikom poizkušajo postboljševiški <emph>desperados</emph> tako
                     degradirati komunikacijski teren, da je že domala neprehoden. Ljudje, ki imajo
                     kaj povedati – ki mislijo, da morajo na vsak naš način nekaj povedati po
                     petdesetletnem molku in po petdesetletnem potvarjanju – , se na njem čutijo
                     vedno bolj izgubljene. To je drugi razlog za obup, ki je izhajal iz škofa Perka
                     tistega večera na slovenski nacionalni televiziji.</p>
                  <p>To dvoje je v teh refleksijah in protirefleksijah zares važno: neokusno
                     vztrajanje postboljševiške elite v javnem prostoru – njena pohujšljiva
                     neposlušnost zgodovini – na eni strani, na drugi pa nevarnost, v katero
                     spravlja jezik in s tem možnost normalne nacionalne kulture. O drugem tu ne
                     bomo govorili.</p>
                  <figure>
                     <graphic url="slike_z_69/z_69_44.png"/>
                     <head>Igra sonca in oblakov <name type="author">Mirko Kambič</name></head>
                  </figure>
                  <p>Razen morda še o nečem. Dr. Hribarjeva nekje namiguje na domobransko
                     kolaboracijo. S tem nas je spomnila na eno največjih krivic, ki so nam jih
                     naredili boljševiki in ki je mogoče obenem razlog, da v Evropi nimamo tistega
                     ugleda, ki bi ga sicer lahko imeli in nemara celo morali imeti. Da bi namreč
                     opravičili svoja genocidna dejanja nad nami, so morali kazati na kolaborantsko
                     naravo našega naroda. To je ta kričeča krivica. V resnici je namreč tako, da je
                     bilo v Sloveniji v primerjavi z drugimi evropskimi državami, ki so doživele
                     okupacijo, najmanj kolaboracije. Praktično lahko rečemo, da je ni bilo. Tony
                     Judt nas je v <emph>Zgodovini Evrope po 1945</emph> nekoliko poučil, kako je
                     bilo drugod. Avstrijci, ki so predstavljali samo desetino predvojnega nemškega
                     prebivalstva, so dajali polovico vseh stražarjev v nemških koncentracijskih
                     taboriščih; na Nizozemskem se je 23.000 mož prostovoljno javilo za služenje v
                     esesovskih divizijah; na Norveškem je eden od petih predvojnih oficirjev stopil
                     v Quislingovo neonacistično stranko; in vichyska Francija je, ne da bi jo
                     Nemčija k temu silila, uvedla in izvajala »judovske zakone«. Nič približno
                     podobnega se ni dogajalo v Sloveniji. Tudi po tem ne, ko so boljševiki
                     septembra 1941 zaplenili narod, da bi na njem izvedli svoj ideološki poizkus.
                     Šele po enoletnem boljševiškem terorju, v katerem je v nepopisnih mukah umrlo
                     tisoč Slovencev, so ljudje zahtevali od Italijanov orožje, da se branijo. (Po
                     »letu strahote«, ki ga je učiteljiščnik Vinko Mravlje v dnevniku povzel s
                     stavkom: »Iz pograjskih hribov diha groza.«)</p>
                  <p>Opazili smo seveda tudi to, da je dr. Hribarjeva v svojo obrambo investirala še
                     enega od trubadurjev izpod svojega okna, še eno žrtev svojega »spravnega«
                     šarma. Kakor vsakemu človeku je tudi njej mnogo za to, da bi bila razumljena
                     takšna, kakor misli, da je. To razumemo. Ne razumemo pa, da ni bila bolj
                     pretresena nad tem, kar je videla. (Če nismo še vedno neumni in je vse skupaj
                     bila samo ena od njenih vlog v nekem tranzicijskem scenariju.)</p>
                  <p>(Kakor ni bilo tistih petnajst ali dvajset tisoč ljudi, ki so leta 1945
                     uprizorili Kočevski Rog, dovolj pretresenih nad tem, kar so počeli, da bi nam
                     povedali, kako je tista reč potekala. Da bi nam izpolnili srčno željo in nam
                     povedali, kaj so fantje govorili, ko so padali v jame. Katere so bile njihove
                     zadnje besede? To bi zelo, zelo radi izvedeli. A nič. A nič. Kakšna zakrknjena
                     žlota je to bila!)</p>
                  <figure>
                     <graphic url="slike_z_69/z_69_45.png"/>
                     <head>Slovenija <name type="author">Simon Dan</name></head>
                  </figure>
                  <p>Ko prihajajo leta, ki nas drugega za drugim kličejo na zadnji breg, ni najbrž
                     nikogar od nas, ki ne bi pomislil, kaj vse je bilo in kaj vse bi lahko tudi
                     izostalo. A da ubežna leta (Eheu fugaces, Postume, Postume!) zapraviš za to, da
                     postaneš boljševik, to je preveč, to presega vse meje. Tak človek bi imel
                     pravico, da se pritoži. (A bi vseeno predlagali, da svoji pritožbi priloži
                     potrdilo o številu udarniških ur, opravljenih pri kakem delu za zmanjševanje
                     totalitarne poškodovanostiv državi Sloveniji.)</p>
                  <p>P. S.: Kak dan, predem sem oddal to pismo, me je dosegla novica, da je škof
                     Perko dobil <emph>Družino</emph> z mojim prispevkom, ko je bil že na smrtni
                     postelji in ga ni mogel prebrati. Prebrali so mu ga drugi. Pravijo, da je bil
                     zadovoljen. Ta vest me je razveselila kot že dolgo ne katera. Včasih se kaka
                     stvar le prav obrne. Za konec tudi bralcem <emph>Družine</emph> želim, da se
                     jim kaka stvar prav obrne.</p>
               </div>
            </div>
            <div type="div2">
               <head>Resolucija 1481</head>
               <docAuthor>Lana Olup</docAuthor>
               <div type="div3">
                  <head>Uvod</head>
                  <p>Prispevek Obsodba zločinov totalitarnega komunističnega režima in »Resolucija
                     1481« se nanaša na dokument Parlamentarne skupščine Sveta Evrope iz leta 2006
                     in na potrebo po mednarodni obsodbi zločinov totalitarnih komunističnih
                     režimov. V javnosti, to je v časopisih, na TV, na okroglih mizah, in tudi v
                     osebnih pogovorih se pogosto pojavljajo ocene o življenju v Sloveniji pred
                     njeno osamosvojitvijo. Mladi o tem vprašanju nimamo lastne izkušnje. Zato smo v
                     razmišljanju najprej vezani na pogovore in odgovore v ožjem družinskem krogu,
                     potem pa se vedenje širi. Preučevanje nastanka neke države je treba umestiti v
                     širši zgodovinski kontekst. Zgodovinska vedenja o posameznih dogodkih iz
                     preteklosti se odkrivajo na novo. Pogosto slišimo, da se pogovarjamo o »tabu«
                     temah. V totalitarnih sistemih velja, da je vladajoči režim nezmotljiv in
                     najbolj pravičen. Tak položaj je bil tudi v Sloveniji pred njeno
                     osamosvojitvijo. Vendar tudi totalitarni sistemi delujejo v okviru nekih
                     pravnih norm. Po padcu totalitarnih sistemov pa je dana možnost objektivnega
                     ocenjevanja njihove nezmotljivosti in pravičnosti. Radi rečemo, da to
                     ocenjujemo z zgodovinske distance. Ker velja, da so bili totalitarni sistemi
                     moderne dobe zločinski, je do tega treba zavzeti stališče. Na več mestih, z
                     različnimi deklaracijami, torej pravnimi akti, sta bila obsojena nacizem in
                     fašizem. Take obsodbe komunizem v Sloveniji še ni doživel, čeprav smo bili s
                     strani mednarodne skupnosti k temu izrecno pozvani. In prav ta poziv je predmet
                     mojega razmisleka. Uvodoma moram še povedati, da sprva nisem imela predstave o
                     tem, koliko strokovne literature obstaja in kako jo bom zbrala.</p>
                  <p>Obisk v knjižnicah Državnega zbora, Ministrstva za pravosodje in Muzeja novejše
                     zgodovine Slovenije pa mi je odkril ogromno knjig in tudi razprav na to temo.
                     Zato je bilo treba zbrati in prikazati le nekaj tega obsežnega gradiva, ki pa
                     vseeno daje dovolj pregledno podlago za odločitev o potrebnosti obsodbe
                     totalitarnega komunističnega režima pri nas.</p>
               </div>
               <div type="div3">
                  <head>Resolucija 1096</head>
                  <p>Preden se lotimo naslovne teme, se je treba ozreti še deset let v preteklost.
                     Parlamentarna skupščina Sveta Evrope je na svojem rednem zasedanju leta 1996
                     sprejela Resolucijo o ukrepih za odpravo dediščine nekdanjih totalitarnih
                     komunističnih režimov. Resolucija ugotavlja, da je dediščina nekdanjih
                     komunističnih totalitarnih sistemov vprašanje, ki ga ni lahko obravnavati.
                     Rešitev ponuja v dveh smereh. Najprej je to institucionalna raven, se pravi
                     vzpostavitev take strukture državnih organov, ki bo zagotavljala uresničevanje
                     enega temeljnih načel demokratične družbe, to je vladavine prava ter
                     spoštovanja človekovih pravic in različnosti. Iz besedila je moč razumeti, da
                     bi to nalogo še lahko uresničili. Toda na tej podlagi je treba stare strukture
                     in način razmišljanja odpraviti in premagati, kar pa je že težji zalogaj.
                     Resolucija opozarja v primeru neuspelega prehodnega procesa na nevarnost pojava
                     korupcije namesto vladavine prava in organiziranega kriminala namesto
                     človekovih pravic. V najslabšem primeru bi bila posledica lahko »žametna
                     obnovitev« totalitarnega režima, če ne celo strmoglavljenje porajajoče se
                     demokracije. Po mnenju, ki izhaja iz Resolucije, je ključ do mirnega sožitja in
                     uspešnega prehodnega procesa v doseganju občutljivega ravnovesja pri
                     zagotavljanju pravičnosti brez iskanja maščevanja. Demokratični državi, ki
                     temelji na vladavini prava, je naloženo, da mora pri odpravljanju dediščine
                     nekdanjih totalitarnih komunističnih sistemov uporabiti proceduralna sredstva.
                     Drugih sredstev ne sme uporabiti. Veljati mora, da ima demokratična država, ki
                     temelji na vladavini prava, na voljo dovolj sredstev za zagotovitev spoštovanja
                     pravičnosti ob upoštevanju spoštovanja človekovih pravic in temeljnih
                     svoboščin. Taka država bi se tudi morala učinkovito ubraniti pred ponovno
                     oživitvijo komunistične totalitarne grožnje, saj ima na voljo sredstva, ki niso
                     v nasprotju s človekovimi pravicami in vladavino prava. Za dosego teh ciljev je
                     Skupščina oblikovala več priporočil, kako bi države članice dediščino nekdanjih
                     komunističnih totalitarnih režimov odpravile. Pripravljavci teh priporočil so
                     se očitno zavedali, da ciljev ni moč doseči čez noč, ampak da to pomeni proces,
                     ki bi moral temeljiti na več načelih. Poseben poudarek je na tem, da mora
                     proces vključevati spremembo miselnosti (spremembo v srcu in duhu), katere
                     glavni cilj naj bo odprava strahu pred prevzemanjem odgovornosti, nespoštovanja
                     različnosti, skrajnega nacionalizma, nestrpnosti rasizma in ksenofobije, kot
                     del dediščine starih režimov. Vse to naj bi nadomestile demokratične vrednote,
                     kot so strpnost, spoštovanje različnosti in odgovornost posameznika za svoja
                     dejanja. Ker se v Sloveniji v javnosti pogosto negativno prikazuje postopek
                     vračanja premoženja, ki so ga posamezniki zgubili v času trajanja
                     komunističnega režima z nacionalizacijo, naj tu navedem še nasvet Skupščine, ki
                     svetuje, naj se premoženje, vključno s premoženjem cerkev, ki je bilo
                     nezakonito ali nepravično odvzeto s strani države, praviloma in integrum vrne
                     prvotnim lastnikom, seveda brez povzročanja novih krivic. Pomemben del
                     obravnavane Resolucije je namenjen tudi lustracijskim ukrepom ali
                     dekomunizaciji, pri čemer pa morajo biti izpolnjena določena merila. Ne glede
                     na vse ukrepe pa iz Resolucije izhaja, da so najboljše jamstvo za odpravo
                     nekdanjih komunističnih totalitarnih sistemov temeljite politične, pravne in
                     gospodarske reforme, ki vodijo k oblikovanju pristnega demokratičnega duha in
                     politične kulture.</p>
                  <figure>
                     <graphic url="slike_z_69/z_69_46.png"/>
                     <head>Vrnitev</head>
                  </figure>
               </div>
               <div type="div3">
                  <head>Resolucija 1481</head>
                  <p>Parlamentarna skupščina Sveta Evrope je deset let po Resoluciji 1096 sprejela
                     še Resolucijo 1481, s katero je izrazila potrebo po mednarodni obsodbi zločinov
                     totalitarnih komunističnih režimov. Deset let je dovolj dolgo razdobje, da so
                     se v tem času lahko pokazali učinki prej sprejete Resolucije. Lahko domnevamo,
                     da Komite za politične zadeve ni bil ravno najbolj zadovoljen z njenim
                     desetletnim uresničevanjem, zato je smatral, da je treba sprejeti še eno in
                     dodatno poudariti potrebo po obsodbi zločinov komunističnih režimov. Imel pa je
                     uresničevanje svoje prejšnje Resolucije za tako pomembno, da se v 1. točki
                     Resolucije 1481 naravnost sklicuje na prejšnjo, očitno nezadovoljen z ukrepi za
                     odpravo zapuščine bivših komunističnih totalitarnih sistemov. Druga točka
                     Resolucije zelo neposredno pove, da so bile za totalitarne komunistične režime,
                     ki so v prejšnjem stoletju vladali v srednji in vzhodni Evropi, kamor sodi tudi
                     Slovenija, brez izjeme značilne množične kršitve človekovih pravic. Resolucija
                     pa priznava, da so se kršitve razlikovale glede na kulturo, državo in
                     zgodovinsko obdobje ter so obsegale individualne in kolektivne umore in
                     usmrtitve, smrti v koncentracijskih taboriščih, stradanje, deportacije,
                     mučenje, suženjsko delo in druge oblike množičnega fizičnega nasilja,
                     preganjanja na etnični ali verski osnovi, kršitve svobode vesti, mišljenja in
                     govora, svobode tiska in tudi odsotnost političnega pluralizma. Danes se lahko
                     z začudenjem vprašamo, kako je mogoče, da se je vse to dogajalo. Resolucija nas
                     pouči, da so se zločini opravičevali s teorijo razrednega boja in načelom
                     diktature proletariata. Razlaga obeh načel je opravičevala »odstranitev« ljudi,
                     ki so jih šteli za škodljive za izgradnjo nove družbe in kot takšne za
                     sovražnike totalitarnih komunističnih režimov. Ogromno število žrtev v vseh teh
                     državah so bili njihovi lastni državljani. Ob tem pa skupščina priznava, da so
                     kljub zločinom totalitarnih komunističnih režimov nekatere evropske
                     komunistične partije prispevale k uvedbi demokracije. Že omenjena distanca
                     desetih let od sprejetja prejšnje Resolucije o ukrepih za odpravo dediščine
                     nekdanjih totalitarnih komunističnih režimov je dala možnost Komiteju, da
                     preveri njeno uresničevanje. Zato je lahko prišlo do ugotovitve, da padcu
                     totalitarnih režimov v srednji in vzhodni Evropi ni v vseh primerih sledila
                     mednarodna preiskava zločinov, ki so jih ti zagrešili. Poleg tega mednarodna
                     skupnost storilcem teh zločinov ni sodila, kot je to storila v primeru
                     grozljivih zločinov, ki jih je zagrešil nacizem. Razumljivo je, da na podlagi
                     te ugotovitve Resolucija nadaljuje, očitno z obžalovanjem, da je prav zaradi
                     tega javna ozaveščenost o zločinih, ki so jih zagrešili totalitarni
                     komunistični režimi v preteklosti, zelo majhna. Pri nas pogosto slišimo pozive,
                     naj pozabimo preteklost in se zazremo v prihodnost. To je morda lepo slišati,
                     toda Skupščina je prepričana, da je zavedanje zgodovine eden od pogojev za to,
                     da se v prihodnosti izognemo podobnim zločinom, in nadaljuje, da imata moralno
                     ovrednotenje in obsodba storjenih zločinov pomembno vlogo pri vzgoji mladih
                     generacij. Kakor bom skušala pojasniti še kasneje, je le jasno stališče
                     mednarodne skupnosti o preteklosti lahko jasen napotek za njihovo bodoče
                     ravnanje. Ta želja izhaja iz globoke humane naravnanosti, saj Skupščina
                     verjame, da si še živeče žrtve zločinov, ki so jih zagrešili totalitarni
                     komunistični režimi, ali njihove družine zaslužijo sočutje, razumevanje in
                     priznanje svojega trpljenja. Deseta točka Resolucije je povsem nedvoumna in
                     jasna: razprave in obsodbe, ki so doslej na nacionalni ravni potekale v
                     nekaterih državah članicah Sveta Evrope, mednarodne skupnosti ne morejo
                     odvezati od tega, da zavzame jasno stališče do zločinov, ki so jih zagrešili
                     totalitarni komunistični režimi. Njena moralna dolžnost je, da to stori brez
                     slehernega nadaljnjega odloga. Tako stališče pa ni zgolj deklarativne narave,
                     saj v nadaljevanju naravnost zavezuje, ko se razglasi, da je Svet Evrope
                     ustrezno mesto za takšno razpravo na mednarodni ravni prav zato, ker sta
                     varovanje človekovih pravic in vladavina zakona temeljni vrednoti, za katere se
                     zavzema. Parlamentarna skupščina nedvoumno in ostro obsoja množične kršitve
                     človekovih pravic, ki so jih zagrešili totalitarni komunistični režimi, in
                     izraža sočutje, razumevanje in priznanje žrtvam teh zločinov. Pri študiju te
                     Resolucije se mi zdi posebno pomembna njena trinajsta točka, s katero so
                     pozvane vse komunistične in postkomunistične stranke v državah članicah, ki
                     tega še niso storile, naj ponovno ocenijo zgodovino komunizma in svojo lastno
                     preteklost ter se javno distancirajo od zločinov, ki so jih zagrešili
                     totalitarni komunistični režimi, ter jih povsem nedvoumno obsodijo. Na podlagi
                     tako izraženega stališča Skupščina verjame, da bo to jasno stališče mednarodne
                     skupnosti odprlo pot k nadaljnji spravi. Poleg tega bo, kot je mogoče upati, se
                     s pozivom zaključuje Resolucija, spodbudilo zgodovinarje po vsem svetu, da bodo
                     nadaljevali z raziskovanjem, katerega cilj sta ugotavljanje in objektivna
                     ocenitev tega, kar se je zgodilo.</p>
                  <figure>
                     <graphic url="slike_z_69/z_69_47.png"/>
                     <head>Ljubljana 26. maj 1945 – Proklamacija smrti <name type="author">Vlastja
                           Simončič</name></head>
                  </figure>
               </div>
               <div type="div3">
                  <head>Uresničevanje Resolucije 1481 v Sloveniji</head>
                  <p>Humanistično izražene misli v dokumentih takega organa, kot je Parlamentarna
                     skupščina Sveta Evrope, bi morale doseči svoj namen, če bi tisti, na katere se
                     te misli nanašajo, iskreno želeli prekiniti s preteklostjo in z organizacijo,
                     ki so ji pripadali. Zato je zanimivo navesti sklepni citat izpod peresa dr.
                     Ljuba Sirca, ki je bil na prvih demokratičnih volitvah v samostojni Sloveniji
                     celo predsedniški kandidat stranke Liberalne demokracije Slovenije (LDS.) V
                     pogledu najprej ocenjuje, da bodo Slovenija in druge nekdaj komunistične dežele
                     mogle imeti jasen pogled naprej šele, ko bodo izginili s površja voditelji
                     genocidne Partije, stari in podmladek, ko bo prenehalo neprestano laganje in
                     pretvarjanje, še posebej pa hvaljenje nasilja za nazaj ob tihi grožnji, da
                     utegne spet priti na dnevni red. Šele takrat bo pred nami odprta pot k
                     preizkušeni demokraciji, h gospodarskemu napredku ob tržišču in podjetništvu
                     ter h kulturi brez pretvarjanja in laži. Šele ko bodo zagovorniki umora in
                     laganja utihnili, se bomo mogli resno pogovoriti, kako naj se prilagodimo
                     Evropi in kako naj jo začnemo dohitevati. Te besede niso vzpodbuda za
                     uresničevanje poziva iz 13. točke Resolucije 1481, ki zahteva od strank
                     naslednic bivšega režima jasno distanco od zločinov in njihovo nedvoumno
                     obsodbo. In kdo je v Sloveniji tisti, ki bi moral izreči svoje distanciranje in
                     obsodbo? Dr. Ljubo Sirc je pri tem nedvoumen in obsoja mednarodno naivnost, ki
                     izhaja prav iz obeh obravnavanih resolucij, z izrazom obžalovanja, da so
                     demokrati na Zahodu še vedno prav tako naivni, kot so bili doslej. Mirno
                     verjamejo LDS-ovcem in SD-jevcem (Socialnim demokratom), ki jim razlagajo, kako
                     so se spremenili in niso več totalitarci, kakršne so bile stranke, iz katerih
                     so se oblikovali (ZKS in ZSMS). Kako preroške so bile te misli, se je izkazalo
                     le nekaj mesecev kasneje, torej v času pisanja tega članka, ko smo zvedeli, na
                     kakšen način so prav predstavniki SD blatili aktualno vlado in s tem vso
                     Slovenijo v tujini in kako so aktivno asistirali pri napovedanih demonstracijah
                     delavcev, upokojencev in študentov, domnevno proti delodajalcem, v resnici pa
                     proti vladi.</p>
                  <p>Dr. Ljubo Sirc se tudi z občutkom dotakne 10. točke Resolucije 1096, in sicer v
                     članku »Pravna samovolja«, objavljenem v »Demokraciji«. Omenjena točka, kot sem
                     že zapisala, se nanaša na potrebo po vračanju nacionaliziranega premoženja.
                     Zakon o denacionalizaciji, sprejet leta 1991, je predvidel, da naj bi bili
                     postopki končani v enem letu. V času izvajanja tega zakona so bile v Sloveniji
                     pretežno na oblasti stranke, ki so izhajale iz političnih organizacij
                     komunističnega sistema. V članku resignirano opiše svoj primer vračanja
                     premoženja, ki še po 16 letih veljavnosti zakona ni zaključen, in se sprašuje,
                     ali Slovenci res nimajo nobenih pripomb k takemu poslovanju. Pove, da je sam
                     dočakal že 88 let starosti med čakanjem na sodišču, zato sam vrnjenega
                     premoženja ne bo mogel uporabljati.</p>
                  <p>»Slaba vest in aroganca« je naslov izjave Zbora za republiko, v katerem ta
                     obsoja del slovenske javnosti in politikov, ki se do resnice o zasutih in
                     zamolčanih jamah s po vojni pobitimi političnimi nasprotnild, vojaki in
                     civilisti, ki jih je bilo treba po partijskih navodilih preorati in posejati s
                     travo, obnaša ignorantsko in prezirljivo. Iz izjave izhaja, da kakor so bili
                     povojni poboji dejanja nezaslišane okrutnosti in zločinske preračunljivosti,
                     tako so bila prikrivanja morišč in resnice o njih dejanja slabe vesti
                     ukazovalcev in storilcev. Aroganca, ki smo ji danes priča, pa je znamenje
                     barbarstva. Navedena izjava pomeni opozorilo, da je javna ozaveščenost o
                     zločinih, ki so jih zagrešili totalitarni komunistični režimi, zelo majhna in
                     da se stranke komunistične naslednice niso distancirale od zločinov, ki so jih
                     v preteklosti storile njihove predhodnice. To pomeni, da se v Sloveniji 6. in
                     7. točka Resolucije 1481 ne uresničujeta.</p>
                  <p>Ob obisku knjižnice Državnega zbora sem videla zelo obsežno gradivo razprav o
                     zločinih komunističnega režima. Obsodbe teh zločinov pa ne. Zato se mi zdi 10.
                     točka Resolucije 1481 tako zelo pomembna, saj ima mnogo širši kot le nacionalni
                     pomen. Če ponovim, razprave in obsodbe, ki so doslej na nacionalni ravni
                     potekale v nekaterih državah članicah Sveta Evrope, mednarodne skupnosti ne
                     morejo odvezati od tega, da zavzame jasno stališče do zločinov, ki so jih
                     zagrešili totalitarni komunistični režimi. Njena moralna dolžnost je, da to
                     stori brez slehernega nadaljnjega odloga. Prav to zahtevo je zaslediti v
                     prispevku »Politični zločini v Sloveniji«, v katerem avtor Anton Drobnič
                     ugotavlja, da je razumljivo, da nekdanja totalitarna država ni odkrivala in
                     raziskovala svojih lastnih zločinov. Po 60 letih od revolucionarnega nasilja pa
                     je zadnji čas, da državna oblast izpolni svojo mednarodno, pravno,
                     civilizacijsko in kulturno dolžnost do žrtev tega nasilja, pa tudi dolžnost do
                     svojega, nekoč revoluciji žrtvovanega in danes zaradi revolucije razklanega
                     naroda.</p>
                  <figure>
                     <graphic url="slike_z_69/z_69_48.png"/>
                     <head>Tožniki in sodniki <name type="author">Vlastja Simončič</name></head>
                  </figure>
               </div>
               <div type="div3">
                  <head>Sklepna misel</head>
                  <p>Zaradi omejenosti prostora so komentarji k posameznim točkam obravnavanih
                     resolucij razumljivo skrčeni. Toda že iz teh prikazov je razvidno, da
                     uresničevanje namena, zlasti Resolucije 1481, ne poteka v skladu s pričakovanji
                     Parlamentarne skupščine Sveta Evrope ter mnogih posameznikov in podpisnikov
                     Izjave. Vprašati sem se morala, zakaj je temu tako. Delni odgovor sem našla v
                     sklepu h knjigi o lustraciji v Sloveniji, ki se sicer nanaša na izločitev
                     nasprotnikov demokracije z javnih položajev, položaj pa je prav enak, če gre za
                     obsodbo komunističnih zločinov. Avtor knjige, Andraž Zidar, vidi glavni razlog,
                     zakaj v Sloveniji do lustracije in obsodbe komunističnih zločinov ni prišlo, v
                     razmerju sil v parlamentu. V primeru, da bi večino v njem predstavljale desno
                     usmerjene stranke, Zidar sicer ne more trditi, da bi parlament sprejel celovit
                     lustracijski zakon, do sprejema in resnejšega izvajanja posameznih določb pa bi
                     verjetno prišlo. Po desetih letih, odkar je bila omenjena knjiga objavljena, se
                     po zadnjih volitvah razmerje sil v parlamentu ni spremenilo in tako se ni
                     čuditi, da tudi določil resolucij ni možno uresničiti vsaj na deklarativni
                     ravni.</p>
                  <figure>
                     <graphic url="slike_z_69/z_69_49.png"/>
                     <head>Izročeni <name type="author">Vlastja Simončič</name></head>
                  </figure>
                  <p>V sklepni misli je končno treba tudi pojasniti, zakaj sem se odločila za prikaz
                     mednarodnih dokumentov, ki obsojajo totalitarne komunistične režime v
                     pričakovanju, da bodo tako obsodbo doživeli tudi v državah, kjer je
                     komunistična oblast te zločine izvajala. Na razpolago mi je obsežna literatura,
                     ki se z različnih vidikov ukvarja z obravnavano tematiko. Zato naj omenim samo
                     tri dela: Temna stran meseca, Brez milosti in Črna knjiga komunizma. Vsem trem
                     je skupno, da so izredno obsežno opremljena z avtentičnimi dokumenti in
                     pričevanji, predvsem pa s slikovnim gradivom, ki je pretresljivo. Če se
                     mednarodna skupnost celo z resolucijami zavzema, naj se postkomunistične
                     stranke, ki tega še niso storile, jasno distancirajo od zločinov, ki jih je
                     zagrešil njihov totalitarni komunistični režim, in jih povsem nedvoumno
                     obsodijo, se moramo seveda zamisliti nad izjavo predsednika borčevske
                     organizacije Janeza Stanovnika, bivšega predsednika predsedstva Socialistične
                     republike Slovenije in s tem pomembnega sopotnika komunističnega režima, ki so
                     mu bili zločini znani, ko je dejal, da o različnih pogledih kaže razpravljati,
                     ne pa o naši preteklosti obračunavati in zavajati mladih, ter dodal, naj se
                     vse, kar je spornega o NOV, znanstveno prouči. Vojna je po njegovih besedah
                     zločin, zato povojnih pokolov ne odobrava, a jih razume. Taka izjava ni v duhu
                     13. točke Resolucije 1481, po kateri naj se nedvoumno obsodi povojne pokole,
                     kakor jih imenuje sam, ampak do njih izraža celo razumevanje. Že omenjena
                     naivnost mednarodne skupnosti, kot jo je opredelil dr. Ljubo Sirc, se kaže v
                     tem, da Skupščina verjame, da bo to jasno stališče mednarodne skupnosti odprlo
                     pot k nadaljnji spravi. Izjava o razumevanju, ki pomeni na neki način
                     odobravanje povojnih pokolov, ne prispeva k spravi. Resolucija zahteva
                     nedvoumno obsodbo zločinov, kar pokoli gotovo so, ne pa njihovo razumevanje.
                     Slovenija svoje naloge do sebe in mednarodne skupnosti, kot to pričakujeta
                     resoluciji, še ni opravila. Zato menim, da je prav, da se tudi študentje prava
                     vključimo v ta proces demokratizacije slovenske družbe in si po svojem znanju
                     prizadevamo za uresničevanje določb obravnavanih resolucij. To ni samo moralna
                     dolžnost mednarodne skupnosti. Obsodba zločinov je tudi dolžnost nas Slovencev,
                     in to bi morali storiti brez slehernega nadaljnjega odloga.</p>
                  <figure>
                     <graphic url="slike_z_69/z_69_50.png"/>
                     <head>Vse je že odločeno <name type="author">Vlastja Simončič</name></head>
                  </figure>
               </div>
            </div>
         </div>
         <div type="div1">
            <head>Naše perspektive</head>
            <div type="div2">
               <head>Sprava, proces osvobajanja in dejanje poguma</head>
               <docAuthor>Anton Jamnik</docAuthor>
               <div type="div3">
                  <p>Med znamenji, »ki so lahko zelo primerna za to, da moremo živeti odlično milost
                     jubileja z večjo poglobljenostjo«, našteva bula o napovedi svetega leta 2000
                     Incarnationis mysterium (29. novembra 1998) tudi očiščenje spomina. To
                     očiščenje je proces osvobajanja osebne in skupnostne vesti od vseh oblik
                     sovražnosti ali nasilja, ki jih je pustila za seboj dediščina preteklih napak;
                     gre za prenovljeno zgodovinsko in teološko ovrednotenje dogodkov, ki naj – če
                     je pravično – vodi do ustreznega priznanja napak ter prispeva k resnični poti
                     sprave. Takšen proces lahko pomembno vpliva na sedanjost … in pomeni dejanje
                     poguma in ponižnosti«<note place="foot" n="1">Spomin in sprava: Cerkev in
                        napake v preteklosti, v: Communio 10 (2000), 5.</note>, je zapisano v
                     uvodnem delu dokumenta »Spomin in sprava: Cerkev in napake preteklosti«, ki ga
                     je pripravila posebna Mednarodna teološka komisija na predlog njenega
                     predsednika kardinala Ratzingerja.</p>
                  <p>V že omenjeni napovedi svetega leta papež Janez Pavel II. dodaja: »Kot Petrov
                     naslednik prosim, da bi Cerkev, močna v svetosti, ki jo prejema od Gospoda, v
                     tem letu usmiljenja pokleknila pred Bogom in prosila odpuščanja za pretekle in
                     sedanje grehe svojih otrok.«<note place="foot" n="2">Incarnationis Mysterium,
                        11</note> Namen dokumenta ni raziskovati posebne primere iz zgodovine,
                     marveč pojasniti predpostavke, ki utemeljujejo obžalovanje preteklih napak. »Le
                     pred njegovim (Božjim) obličjem je mogoče priznavati krivde tako preteklosti
                     kakor sedanjosti, če naj prejmemo spravo od Njega in z Njim v Jezusu Kristusu,
                     edinem Odrešeniku sveta, ter postanemo sposobni ponuditi odpuščanje tem, ki so
                     nas žalili.«<note place="foot" n="3">Spomin in sprava: Cerkev in napake v
                        preteklosti, v: Communio 10 (2000), 7–8.</note> Dokument torej poleg tega,
                     da poudari pomen odgovornosti za storjene napake in s tem priznanje krivde,
                     izpostavi pripravljenost ponuditi odpuščanje za vse krivice, ki so jih
                     pretrpeli kristjani. Jubilejno sveto leto je tako priložnost za očiščenje
                     spomina in s tem za spravo, ki pomeni nov začetek. Naš namen tukaj ni, da bi
                     podrobneje analizirali dokument Teološke komisije, saj je njegova vsebina tako
                     bogata in zgoščena, da jo je težko povzemati v skrajšani obliki. Prav pa je, da
                     je za vse nas spodbuda in odlično vsebinsko izhodišče, da razmislimo o spravi v
                     našem prostoru in času, in to na zelo različnih nivojih.</p>
                  <p>Sveto leto nam odpira nova vrata upanja: to so vrata vere v odrešenje, v moč
                     sprave in odpuščanja. Ta vrata nam je odprl Bog, ki »nas je prvi ljubil«, ki
                     nam je v Kristusu prvi ponudil roko sprave. Oznanil nam je evangelij miru in
                     spravil svet z Bogom. Prišel nam je pokazat pot iz začaranega kroga ali bolje:
                     hudičevega kroga vračanja enakega z enakim. Jezus ni odpravil postave
                     (pravičnosti), ampak jo dopolni z zapovedjo ljubezni, usmiljenja in odpuščanja,
                     ki gradi novo civilizacijo. Odtlej je mogoče presekati dvigajočo se spiralo
                     maščevanja.</p>
                  <p>Kdor trdi, da sprava ni možna, je obupal nad človekom. Poudarek jubilejnega
                     leta je ravno v tem, da je sprava možna zato, ker je najprej Božje, potem šele
                     človekovo delo. Odpuščanje ima odrešenjske korenine: obstaja namreč samo eno
                     resnično in pristno odpuščanje, to je Božje odpuščanje. Za kristjane je torej
                     odločilnega pomena, da vanjo pritegnemo Boga in da upremo pogled v Kristusovo
                     smrt in vstajenje.<note place="foot" n="4">Prim. C. Floristan – C. Duquoc,
                           <emph>Vergebung in einer unversohten Welt</emph>, v: <emph>Concilium
                        </emph>22 (1986), 81–82.</note> To pa nikakor ne pomeni, da tisti, ki so
                     drugačnega prepričanja, ne morejo stopiti v ta proces sprave. Dostojanstvo
                     vsakega človeka, njegova vest, ki je odprta za resnico in prizadevanje, da bi v
                     življenju ravnal tako, kot je dobro in prav, so tista najbolj splošna
                     antropološka (filozofska) izhodišča, ki so skupna prav vsem, ki imajo resnično
                     voljo in pripravljenost za spravo. Krščanstvo ta izhodišča postavlja na temelje
                     razodetja in jim po daru vere daje še nove razsežnosti.</p>
                  <p>Sprava torej pomeni novo spreobrnjenje in s tem novo kvaliteto bivanja tako na
                     osebni kot tudi na družbeni ravni: »Slovenski narod se ne bo dvignil in moralno
                     ne bo ozdravel, dokler se ne bo soočil z vsem zlom, ki se je nakopičilo med
                     nami, dokler ne bo skušal obrisati vseh solza s trpečih obrazov in poravnati
                     vseh krivic, ki smo jih prizadeli drug drugemu. Narodna sprava je ena najbolj
                     nujnih nalog, pred katerimi stojimo … je cena za slovensko prihodnost. Brez
                     sprave smo narod brez prihodnosti«<note place="foot" n="5">F. Rode,
                           <emph>Spomin, zavest, načrt C</emph>
                        <emph>erkve na Slovenskem,</emph> Ljubljana 1995, 133.</note>, je zapisal
                     nadškof Rode.</p>
                  <p>Pri tem razmišljanju ne bomo analizirali konkretnih dogodkov, ampak bomo pod
                     teološkim in filozofskim vidikom poskušali podati nekatera načelna izhodišča in
                     vsebinske poudarke, ki morejo biti osnova za spravo. Pri tem se bomo
                     osredotočili na osebno raven, na tisti notranji kozmos človeške duše in srca,
                     na tisto »človekovo najbolj skrito jedro in svetišče, kjer je človek sam z
                     Bogom«, kot pravi koncil (CS 16), iz obličja v obličje s svojim Stvarnikom, kot
                     tudi na družbeno raven, saj to osebno dogajanje pomeni tudi novo kvaliteto
                     medsebojnih odnosov v prizadevanjih za plemenitejše življenje. </p>
                  <figure>
                     <graphic url="slike_z_69/z_69_51.png"/>
                     <head>Moja lepa domovina <name type="author">Simon Dan</name></head>
                  </figure>
               </div>
               <div type="div3">
                  <head>Kaj sprava ni?</head>
                  <p>Beseda sprava se uporablja v zelo različnih pomenih, kontekstih, na različnih
                     področjih, zato pogosto prihaja do napačnih razumevanj in napačnih
                     interpretacij. To se še posebej dogaja, ko gre za spravo na družbenem področju
                     oziroma za poravnavo krivic, ki jih je trpela določena skupina ljudi. Gre za
                     poenostavljena pojmovanja, ki se morda v kakšni točki le približajo pravemu
                     pojmovanju sprave, toda istočasno popačijo njen pravi pomen. Kaj torej sprava
                        ni?<note place="foot" n="6">Prim. R. J. Schreiter, <emph>Reconciliation –
                           Mission and Ministry in a Changing Social Order</emph>, Orbis Books –
                        Boston Theological Institute, New York 1992, 18–27.</note>
                  </p>
                  <p>a) Sprava ni neki na hitro in poceni dosežen mir</p>
                  <p>Prva in najpogostejša oblika napačnega razumevanja sprave je ta, da poskuša kdo
                     nasilje, ki se je zgodilo, izriniti iz spomina, oziroma govori o spravi čisto
                     mimo dejstev, ki so se zgodila. To, da se noče soočiti z dejstvi oziroma jih
                     pogosto preprosto ignorira, opravičuje z izgovorom, da je treba preteklost
                     pozabiti, da je treba začeti na novo, brez travmatičnih spominov. Seveda se nad
                     tako obliko »sprave« navdušujejo tisti, ki so nasilje ali krivice povzročili
                     ali so z njimi na kakršenkoli način povezani. Želijo, da žrtve nasilje
                     pozabijo, kar je bilo, in da odpustijo, kar se je zgodilo. Tako pojmovana
                     sprava, kot neki hitro doseženi mir, ki se ne želi soočiti z dejstvi in
                     resnico, je seveda daleč od resničnega očiščenja spomina.</p>
                  <p>Tako se poskuša narediti trpljenje žrtev za nepomembno ali ga celo ignorirati;
                     s tem se ponižuje tisti, ki je krivico trpel; tistemu, ki je slabo dejanje
                     povzročil, pa se onemogoča, da bi mogel v soočenju z resnico začeti novo
                     življenje. Zahtevati od tistih, ki so trpeli, naj pozabijo ali preprosto
                     spregledajo svoje trpljenje, pomeni, da se s tem nasilje nad žrtvami na nek
                     način nadaljuje, saj jim tisti, ki to od njih zahtevajo, posredno dopovedujejo,
                     da njihovo trpljenje ni pomembno in so potemtakem tudi oni (žrtve) v tem
                     procesu sprave nepomembni. Razvrednotiti in ignorirati spomin pomeni tudi
                     razvrednotiti in ignorirati človeško identiteto, razvrednotiti in ignorirati
                     človeško identiteto pa pomeni poniževati in neresno jemati človekovo
                     dostojanstvo. Zaradi tega je sprava kot neki poceni doseženi mir pravo
                     nasprotje resnične sprave. S pozabljenjem trpljenja je pozabljena žrtev, s tem
                     pa ostajajo zakriti in nerešeni tudi vzroki trpljenja.</p>
                  <p>Sprava kot neki poceni doseženi mir se torej poskuša izogniti temu, da bi
                     analizirali vzroke trpljenja. Če ti vzroki niso kolikor toliko opredeljeni, se
                     trpljenje v določeni obliki nadaljuje; začarani krog nasilja se nadaljuje in
                     vedno več ljudi je zaradi tega prizadetih. Sprava torej ne more biti nekaj, kar
                     se na hitro in samo deklarativno zgodi, ampak zahteva svoj čas in vsebinsko
                     osnovo.</p>
                  <p>Takšna oblika sprave, ki skuša mimo dejstev in soočenja z resnico in se
                     sklicuje na to, da je treba preseči preteklost in preprosto pozabiti na tisto,
                     kar se je zgodilo, je torej daleč od resnične sprave in pravega miru.
                     Zatiskanje oči pred preteklostjo, ignoranca in tlačenje spomina ne pomenijo
                     konca nasilja, ampak samo podaljševanje njegovega destruktivnega delovanja.
                     Sprava pomeni predvsem vrniti dostojanstvo človeku, tako tistemu, ki je bil
                     žrtev krivic, kot krivcu, ki ima dovolj poguma in moči, da prizna svoje slabo
                     dejanje. To je zahteven in postopen proces, ki zahteva osebno pripravljenost in
                     odločenost, da življenju vrne temeljno kvaliteto bivanja.</p>
                  <p>b) Sprava ne more biti neki pogajalski proces</p>
                  <p>Resnična sprava se včasih poskuša nadomestiti oziroma se včasih pojmuje kot
                     neke vrste pogajalski proces, katerega namen je odpraviti konfliktno situacijo
                     ali to vsaj nekoliko ublažiti. V tem primeru je sprava zreducirana na določen
                     proces, v katerem skušajo vešči pogajalci posredovati med strankama, ki sta v
                     konfliktu, s tem da ocenijo njihove interese in poskušajo s pogajanji priti do
                     najugodnejših rešitev. V takšnem pojmovanju je sprava zreducirana na proces
                     trgovanja in pogajanj, v katerem želi vsaka stran zavarovati svoj interes.</p>
                  <p>Takšno pojmovanje sprave kot pogajalskega procesa, ki sloni predvsem na
                     interesu, ima kaj malo opraviti s krščanskim pojmovanjem sprave. Vse skupaj je
                     zreducirano na nekakšno trgovino, ki pogosto ostaja daleč od resnice in
                     resničnih vrednot. Težava je v tem, da je sprava tu pojmovana samo kot nekaj
                     človeškega in pušča ob strani vidik, ki je bistven za krščansko pojmovanje
                     sprave: pobudnik sprave je najprej Bog, človek mu s svojimi prizadevanji in
                     dejanji skuša samo slediti. Drugi problem pri takšnem pojmovanju sprave pa je v
                     tem, daje le-ta zreducirana na raven tehnično-pragmatičnega razuma; sprava
                     postane samo določena veščina, oblika pogajanj, ki pa ne morejo rešiti
                     osnovnega konflikta, zaradi katerega je potrebna.</p>
                  <p>Omenili smo samo dva vidika, kaj sprava ni. Morda bo nadaljnje razmišljanje
                     zaradi tega nekoliko bolj jasno, ko bomo spregovorili o nekaterih vidikih, ki
                     so pomembni pri spravi.</p>
               </div>
               <div type="div3">
                  <head>Sprava kot dejanje odpuščanja</head>
                  <p>a) Odpuščanje kot nova kvaliteta bivanja in medsebojnih odnosov</p>
                  <p>Krščanski Bog je Bog neomejenega odpuščanja. Bog Jezusa Kristusa je predvsem
                     Bog, ki je ljudem po svojem Sinu oznanil, da jim odpušča njihovo krivdo.
                     Njegove besede in dejanja izpričujejo, kako trdno je ta resnica utemeljena v
                     Svetem pismu. V evangelijih pomeni odpuščanje prelom z določeno logiko
                     človeških odnosov, ki se ravnajo po načelu pravičnega povračila. V govoru na
                     gori Jezus pravi: »Slišali ste, da je bilo rečeno: 'Oko za oko in zob za zob.'
                     Jaz pa vam pravim: ne upirajte se hudobnežu, ampak če te kdo udari po desnem
                     licu, mu nastavi še levo. Če se hoče kdo pravdati s teboj in ti vzeti obleko,
                     mu pusti še plašč. Če te kdo prisili eno miljo daleč, pojdi z njim dve.« (Mt 5,
                     38–41)</p>
                  <p>Na podlagi gornjih besed bi morda kdo pomislil, da je bil Jezus naivnež. Toda
                     tisto, kar hoče povedati, je nekaj čisto drugega. Ne zahteva pasivnosti niti
                     tega, da bi se morali odpovedati boju proti zlu in temeljnemu prizadevanju za
                     resnico in pravičnost. Pokaže le na to, da vračanje zla z enakim zlom, četudi v
                     imenu pravičnosti, ne spremeni človeške družbe. Potrebna je neka nova drža, ki
                     ne išče mere v tem, kar se je že zgodilo, ampak dejanje, ki ustvarja nekaj
                     novega in preseka začarani krog sovraštva. Drugače se neizogibno zapiramo v
                     logiko njegovega neprestanega ponavljanja. Ta logika je v svojem izhodišču
                     destruktivna in v končni fazi vodi v izključitev ali smrt vsaj enega od
                     nasprotnikov.</p>
                  <figure>
                     <graphic url="slike_z_69/z_69_52.png"/>
                     <head>Njive, hiše in nebo <name type="author">Simon Dan</name></head>
                  </figure>
                  <p>In ta novost, to presekanje začaranega kroga sovraštva, je navzoča prav v
                     odpuščanju. To ne pomeni pozabljanje tega, kar se je zgodilo, pač pa je pogumna
                     odločitev za neko novo prihodnost, drugačno, kot jo zahtevajo pretekla in v
                     spominu obnovljenja dejanja. Dejanje odpuščanja človeka osvobaja in mu daje
                     moči, da stopi v avanturo srečanja z drugim. Odpuščanje tako odpira novo upanje
                     in novo prihodnost ter s tem tudi novo kvaliteto bivanja tako na osebni kot
                     tudi družbeni ravni. Lahko si predstavljamo prihodnost hromega, ko mu Jezus ne
                     bi bil odpustil in ga ozdravil; ali pa prihodnost obsojene prešuštnice in
                     njenih tožnikov. Takoj ko je prekinjen zakon neprestanega ponavljanja ali
                     povračila, je prihodnost nepredvidljiva in odprta. Tako torej verujoči človek v
                     odpuščanju posnema Boga Stvarnika. Do človeka, ki mu odpušča, ustvarja nov
                     odnos. Odpuščanje v temelju spreminja medčloveške odnose in s tem razodeva
                     obličje Boga.<note place="foot" n="7">Prim. C. Duquoc, <emph>Die Vergebung
                           Gottes</emph>, v: <emph>Concilium</emph> 22 (1986), 104.</note>
                  </p>
                  <p>Da bo odpuščanje delovalo na krivičnika zdravilno, lahko le upamo, gotovi
                     nismo. Odpuščanje brez ustreznih moralnih razlogov temelji na »upanju proti
                     upanju«. Upanje, ki ga človek goji do krivičnika, pomeni večje ali manjše
                     tveganje. Jože Krašovec v svoji knjigi Nagrada, kazen in odpuščanje pravi:
                     »Krivičnik lahko odpuščanje tudi odkloni ali celo zlorabi, torej prinaša takšno
                     tveganje precejšnjo ogroženost. Zato je tveganje del razmisleka o primernosti
                     ali neprimernosti odpuščanja. Pri tem ne smemo prezreti, da je pravzaprav vsako
                     odpuščanje ali sprava tveganje, tudi če krivičnik spozna in priznava krivico,
                     ki jo je nekomu prizadel. Obstaja nevarnost, da bo človek, ki je že storil
                     hudobno dejanje, spet storil nekaj podobnega. Vprašanje morebitnega Božjega
                     odpuščanja brez ustreznih postavk pri krivičniku moramo reševati z
                     ugotovitvijo, da ni pred Bogom nihče dovolj pravičen in da ljudje kljub
                     obžalovanju določenih žalitev vedno znova žalimo drug drugega in Boga; Bog
                     torej vsakemu človeku nenehno prizanaša in odpušča. Torej bi se Božje
                     usmiljenje končalo le v primeru popolne zakrknjenosti. Dotlej pa velja, da je
                     Bog usmiljen kljub človeški nevrednosti, saj je lahko tudi iskrenost kesanja
                        dvomljiva.«<note place="foot" n="8">J. Krašovec, <emph>Nagrada, kazen in
                           odpuščanje</emph>, Svetopisemska družba Slovenije, Ljubljana 1999,
                        841–842.</note>
                  </p>
                  <p>Razlogi za odpuščanje in usmiljenje imajo bistveno večjo težo, če krivičnik s
                     pozitivnimi dejanji dokaže, da je vreden prizanesljivosti. Pri odpuščanju gre
                     za pričakovanje, da bo krivičnik priznal svojo krivdo in se od nje distanciral.
                     Ko krivičnik to stori, mu je mogoče odpustiti v skladu s tremi temeljnimi
                     postavkami: s spoštovanjem samega sebe, s spoštovanjem do storilca krivičnega
                     dejanja in z moralnimi pravili. To je dejanje poguma in iskrene ponižnosti, ko
                     se nekdo sooči s svojim dejanjem in s tistim, ki mu je storil krivico,
                     vzpostavlja odnos, dialog, in tako se lahko začne spoštovanje drug drugega.
                     Kesanje je tako najbolj splošna postavka po krivičnem dejanju. To je tudi
                     najbolj naravna zahteva in pričakovanje tistih, ki so bili prizadeti. Resnično
                     kesanje pomeni iskreno notranjo spremembo. Krivičnik, ki se sooči s svojo
                     krivdo, jo prizna in se je pokesa, s tem zavrača krivično dejanje, želi se
                     spraviti s prizadetim in tako začeti nov odnos.<note place="foot" n="9">Prim.
                        J. Krašovec, n. d., 843.</note>
                  </p>
                  <p>Trpljenje, ki zadene človeka zaradi krivičnega dejanja, deluje nanj zelo
                     različno. Nekateri se po udarcu, ki ga doživijo, zakrknejo in vztrajajo pri
                     krivičnem dejanju. Druge pa trpljenje omehča, da spoznajo svoje meje, se
                     solidarizirajo z drugimi ljudmi in želijo začeti na novo.<note place="foot"
                        n="10">Prim. J. Krašovec, n. d., 843.</note> Priznanje krivde je torej
                     dejanje poguma, notranje moči in iskrene ponižnosti, je tudi izraz človekove
                     volje, da zopet zaživi v večji pristnosti in harmoniji. Pri tem je izrednega
                     pomena soočenje z resnico, ki pa jo omogoča dialog in s tem priznavanje in
                     spoštovanje drugega, kljub dejanjem, ki jih je storil.</p>
                  <p>b) Odpuščanje kot dejanje spominjanja</p>
                  <p>Če pogledamo v zgodovino človeštva, lahko kaj hitro odkrijemo, da je bila ta
                     polna nasilja in krivic. Latinskoameriške teologije osvoboditve so kljub svojim
                     številnim pomanjkljivostim jasno pokazale, da je bila zgodovina sveta (tudi
                     slovenska zgodovina) napisana s stališča zmagovalcev. Zato se pojavlja težnja,
                     da se napiše na novo in se pri tem izhaja iz tega, ker imenujemo »hrbtno«
                     oziroma še drugo plat zgodovine. Mišljena je zgodovina, ki je bila napisana s
                     strani zatiranih in tistih, katerih imena so bila za vedno pozabljena in
                     zamolčana.</p>
                  <figure>
                     <graphic url="slike_z_69/z_69_53.png"/>
                     <head>Shajališče mnogih misli <name type="author">Simon Dan</name></head>
                  </figure>
                  <p>Jezus ne odpušča tako, da bi zločinca in njegova dejanja razglasil za
                     nepomembna. Nasprotno, umor postavlja v zvezo z najglobljo močjo zla, s
                     satanom. Evangelist Janez poroča, da je »hudič vdihnil odločitev v srce Juda
                     Iškarijota, da ga izda« (Jn 13, 2) in da je takoj po grižljaju, ki mu ga je
                     Jezus dal, »šel satan vanj« (Jn 13, 27). S tem ponazori vso tragiko dogajanja.
                     »Odpuščanje ni banaliziranje in omalovaževanje zločina in krivde zanj.
                     Izpričuje namreč, da ima zločinec ali zatiralec prihodnost samo v primeru, če
                     prizna svojo krivdo, spremeni svoj odnos do žrtve in ji s tem prizna njeno
                        pravico.«<note place="foot" n="11">B. Dolenc, <emph>Sprava kot krščanska
                           obveza, in možnost</emph>, v: <emph>Na poti k resnici</emph> (ur. J.
                        Juhant), Teološka fakulteta Univerze v Ljubljani, Ljubljana 1997, 11.</note>
                  </p>
                  <p>Božje odpuščanje ni niti pozabljanje niti popuščanje slabiča. Prodira v
                     medčloveške odnose in jih spreminja. Je nedolgovano in ne zahteva nobene
                     protiusluge. Razodeva se preko njega, ki je bil žrtev zločina, in zato pomeni
                     hkrati solidarnost Boga z vsemi žrtvami zgodovine. Ta solidarnost ni v tem, da
                     bi Bog spodbujal k revoluciji in uporu, ampak v tem, da omogoča nove odnose med
                     ljudmi in s tem prenavlja svet. Božje odpuščanje je naznanjanje Božjega
                     kraljestva, ki prihaja prek spreobrnjenja, ne prek menjave oblastnikov.<note
                        place="foot" n="12">Prim. C. Duquoc, n. d., 109–110.</note>
                  </p>
                  <p>Kar pogosto slišimo trditev, da zares odpusti le tisti, ki tudi pozabi. A
                     dogaja se, da se ravno zaradi močne želje, da bi pozabili, ohranja živ spomin
                     na nekdanjo žalitev ali rano. Nemoč pozabiti spremljajo občutki krivde: človek
                     se čuti krivega za neodpuščanje, ker ne more pozabiti. V Parizu so postavili
                     spomenik Francozom, ki so bili deportirani v nemška koncentracijska taborišča.
                     Nad portalom stoji napis: Odpustimo, toda nikoli ne pozabimo!« Morda bi se kdo
                     spotaknil ob tem stavku, toda vedeti moramo, da je osnovno sporočilo Jezusovih
                     besed in dejanj medsebojno odpuščanje, nikoli pa ni zahteval, naj pozabljamo.
                     Resnična krepost odpuščanja se namreč pokaže ravno tedaj, ko se človek tudi
                     spominja. Če bi namreč mogel pozabiti, mu navsezadnje sploh ne bi bilo treba
                     odpustiti, saj za to ne bi bilo več razloga. Ker pa mu je zlo, ki se je
                     zgodilo, še predobro v spominu, zato more tudi iz vsega srca odpustiti. In prav
                     to je odločilna točka odpuščanja: nikakor ne gre za pozabljanje, ampak za
                     osvoboditev od notranje jeze, resentimenta in želje po maščevanju, kar vse
                     razjeda sleherno vlakno človekovega bitja.<note place="foot" n="13">Prim. V.
                        Elizondo, <emph>Ich vergebe, vergesse aber nicht</emph>, v:
                           <emph>Concilium</emph> 22 (1986), 127.</note>
                  </p>
                  <p>Odpuščanje v tem smislu torej pomeni v spominu obnoviti preteklost, jo s tem
                     »predelati« in napraviti za del lastne zgodovine. Pri spominjanju pretekle
                     krivice človek radikalno spremeni svoj položaj, ko sprosti in osvobodi svoja
                     negativna čustva in jih s tem tudi odpravi. Jeza na tistega, ki je storil
                     krivico, ki je obremenjevala spomin, se razkroji in človek se lahko tako
                     notranje osvobodi in začne bolj polno življenje. To je možno zato, ker človek
                     začne v drugem gledati več kot pa samo nekoga, ki mu je prizadel nasilje in
                     krivico. Ko odpuščam, razlikujem med človekom, ki mi je povzročil krivico, in
                     med to krivico samo. Drugega presojam po njegovi vrednosti, ki jo ima kot
                     človeška oseba, ki prav tako kot jaz živi v nepopolnem svetu, zaznamovanem z
                     različnimi konflikti.</p>
                  <p>V ustvarjalnem dejanju spominjanja prikličem osebo, ki mi je storila krivico,
                     pred oči duha, a obenem grem prek tega. V njem ne gledam več samo povzročitelja
                     krivice, ampak ga dojemam na neki globlji ravni – na tisti ravni, na kateri je
                     kljub človeški slabosti in omejenosti človek, neponovljiv in dragocen prav tako
                     kot jaz. V takšni obliki spominjanja, ki je globoko prežeto z odpuščanjem, pa
                     tudi samega sebe razumevam in doživljam na čisto nov način: ne le kot žrtev ali
                     užaljenega človeka, ampak kot nekoga, ki se je sposoben dvigniti nad krivico.
                     Odpuščanje je navsezadnje dejanje vere v temeljno dobrost in dobroto
                        človeka.<note place="foot" n="14">Prim. B. Dolenc, n. d., 12.</note>
                  </p>
                  <p>Odpuščanje torej pomeni pripravljenost, da prepustim preteklosti to, kar se je
                     zgodilo, in ne pustim, da bi imelo zadnjo besedo nad osebo drugega in nad
                     menoj. Je dejanje sprejemanja in poenotenja: boleče izkustvo sprejmem v lastno
                     zgodovino kot pretekli dogodek, ki ne določa več moje prihodnosti. Ko govorimo
                     o odpuščanju, se vedno znova srečujemo s težavo, da je krivico ali žalitev
                     nemogoče odpustiti in pozabiti. Gledano samo človeško, bi težko našli odgovor
                     na to težko vprašanje. Toda odpuščanje gre veliko dlje od pozabljanja. Stoji
                     namreč na ravni milosti. Doživetje odpuščanja je za človeka odkritje, da ni sam
                     izvor svojega življenja, ampak da mu je le-to podarjeno. Značilno je, da je
                     glagol odpustiti v mnogih jezikih blizu glagolu »dati«. Izkustvo</p>
                  <p>odpuščanja je hkrati izkustvo podarjenosti bivanja.<note place="foot" n="15"
                        >Prim. J. Peters, <emph>Die Funktion der Vergebung in sozialen
                           Beziehungen</emph>, v: <emph>Concilium</emph> 22 (1986), 87.</note>
                  </p>
                  <figure>
                     <graphic url="slike_z_69/z_69_54.png"/>
                     <head>Mirno mesto <name type="author">Mirko Kambič</name></head>
                  </figure>
               </div>
               <div type="div3">
                  <head>Sprava dejanje človekove veličine in dostojanstva</head>
                  <p>Človek je torej po eni strani bitje neizmernega dostojanstva, ontološke
                     dobrosti, toda po drugi strani tudi bitje omejenosti in grešnosti, ki prav tako
                     močno zaznamujeta njegovo bivanje. Če človek ni nedotakljivo bitje niti ne
                     velja za najvišjo vrednoto v svoji individualnosti in osebnem dostojanstvu, je
                     najbolj naravni odziv na žalitev in krivična dejanja sovraštvo, ki hoče uničiti
                     krivičnika. Neizbežno je tako imenovano moralno sovraštvo, ki ni usmerjeno samo
                     na žalitev ali krivico, temveč tudi ali pa morda celo predvsem na samega
                     storilca.</p>
                  <p>»Odpuščanje in usmiljenje sta moralni vrlini le v nazorih, ki upoštevajo
                     presežni izvor, presežno jedro in presežni namen človeške osebe. Vera, da
                     izvirata človek in kozmos iz enega najvišjega Bitja, da je
                     ontološko-eksistencialni temelj enakosti in nenadomestljivi vrednosti vsakega
                        človeka.«<note place="foot" n="16">J. Krašovec, <emph>Nagrada, kazen in
                           odpuščanje</emph>, Svetopisemska družba Slovenije, Ljubljana 1999,
                        837.</note> Prav ta poudarek pa je ena temeljnih značilnosti
                     judovsko-krščanskega izročila. Vrhunec svetopisemskega razodetja je postavka,
                     da je celotno Božje delo dobro, človek pa ustvarjen po Božji podobi. Gledano v
                     luči stvarjenja je mogoče trditi, da je Božja ljubezen do človeka brezpogojna.
                     »Zlo, ki ga povzroča človek, ne more popolnoma zmaličiti njegovega temeljnega
                     dostojanstva. Iz tega sledi spoznanje, da moramo vedno razlikovati med
                     krivičnim dejanjem in krivičnikom in kljub odporu do zla priznavati 'notranje'
                     dostojanstvo tistega, ki počenja zlo. To načelo izvrstno prikazuje Avguštin, ko
                     pravi, da Bog človeka hkrati ljubi in sovraži. Sovraži človeška lastna dejanja,
                     torej greh, ljubi pa njega, ki ga je ustvaril po svoji podobi.«<note
                        place="foot" n="17">J. Krašovec, n. d., 838; za Avguština glej Sermo XLII,
                        caput IV – PL XXXVIII, 780.</note>
                  </p>
                  <p>Bog človeka, ki je relativno bitje, ne sodi po svojih absolutnih merilih. Ko
                     sodi človekovi krivičnosti in nezvestobi, velja človekova temeljna nepopolnost
                     za splošno olajševalno okoliščino. Kadar je sodnik krivičnega dejanja človek,
                     se postavlja vprašanje, do kolikšne mere bo znal presoditi okoliščine
                     določenega dejanja. Tu je pomembna tudi njegova zavest o lastni nepopolnosti.
                     Zares eksistencialno izhodišče človeku onemogoča pravico po sovraštvu in
                     maščevalnosti. V Sirahovi knjigi najdemo zelo prepričljiv argument za
                     odpuščanje:</p>
                  <lg>
                     <l>»Srd in jeza, tudi ta sta ostudna,</l>
                     <l>grešen človek se jima bo vdajal.</l>
                     <l>Kdor se maščuje, bo izkusil Gospodovo maščevanje,</l>
                     <l>ki si bo skrbno zapomnil njegove grehe.</l>
                     <l>Odpusti krivico svojemu bližnjemu,</l>
                     <l>tako bodo tudi tebi na tvojo prošnjo odpuščeni tvoji grehi.</l>
                     <l>Kako bo človek, ki kuha jezo zoper drugega človeka,</l>
                     <l>pri Gospodu iskal ozdravljenja?</l>
                     <l>Kako bo človek, ki do sebi enakega nima usmiljenja,</l>
                     <l>za svoje grehe prosil odpuščanja?</l>
                     <l>Če človek, ki je le bitje iz mesa, še in še kuha jezo,</l>
                     <l>kdo bo dosegel odpuščanje njegovih grehov?</l>
                     <l>Pomisli na poslednje reči in jenjaj sovražiti,</l>
                     <l>na trohnobo in smrt in se drži zapovedi.</l>
                     <l>Pomisli na zapovedi in se ne srdi na bližnjega,</l>
                     <l>na zavezo Najvišjega, pa nič ne maraj za pogrešek.« </l>
                  </lg>
                  <p>(Sir 27, 30–28, 7)</p>
                  <p>Obojestranska nepopolnost, ki je biblično zelo jasno utemeljena, je za J.
                     Krašovca najbolj očiten dokaz, da moralno sovraštvo krivičnikov ni upravičeno.
                     Človek, ki bi hotel druge soditi v domnevi, da je sam pravičen, se postavlja za
                     nespornega razsodnika in hoče s takšnim ravnanjem biti enak Bogu. Proti
                     takšnemu ravnanju svari nemi glas trpečega služabnika v Izaijevi knjigi (Iz 52,
                     13–53, 12) ali pa npr. apostol Pavel: »Ne maščuj se na svojo roko, ljubi, ampak
                     dajte prostor Božji jezi, saj je pisano: Moje je maščevanje, jaz bom povrnil,
                     pravi Gospod« (Rim 12, 19). Še bolj nazorno je Jezusovo srečanje s pismouki in
                     farizeji, ki izzivajo z vlogo sodnika nad prešuštnico: »Kdor izmed vas je brez
                     greha, naj prvi vrže kamen vanjo.« (Jn 8, 7). Pripravljenost odpustiti najbolj
                     ustreza temeljnemu človekovemu dostojanstvu in navsezadnje velja za razpoznavno
                     znamenje človekove veličine.<note place="foot" n="18">J. Krašovec, n. d.,
                        840.</note>
                  </p>
               </div>
               <div type="div3">
                  <head>Sprava kot notranja osvoboditev</head>
                  <p>Čut za pravičnost in želja po spravi nas spontano navajata k uporabi sile, s
                     katero bi radi poravnali krivico, povrnili enako z enakim in našli zadoščenje
                     za prizadejano žalitev. Zločin je pač treba kaznovati. Razžaljena čast zahteva
                     zadoščenje, ki ga prejme, če je žaljivec prisiljen na kolena. Zdi se, da je
                     mogoče samo z nasilno kaznijo zadostiti za nasilen zločin. Če sem užaljen, se
                     moja jeza ne umiri prej, preden hudobnež ne dobi, kar menim, da zasluži. Toda
                     dejstvo je, da tudi potem ne najdem miru, ko je prejel svojo kazen. Spomin na
                     zlo ostaja vir jeze in nemira. Ostaja grenkoba in razočaranje.<note
                        place="foot" n="19">Prim. B. Dolenc, <emph>Sprava kot krščanska obveza in
                           možnost</emph>, v: <emph>Na poti k resnici in spravi</emph> (ur. Janez
                        Juhant), Družina, Ljubljana 1997, 13.</note>
                  </p>
                  <p>Izkušnje kažejo, da vztrajanje pri sovraštvu in odklanjanje odpuščanja človeka
                     malići in ga lahko polagoma popolnoma razosebi. Naravni čut pravi, da človeka,
                     ki vztrajno zavrača odpuščanje, ni mogoče spoštovati. Hkrati nas življenje uči,
                     da odpuščanje deluje zdravilno tako na krivičnika kot na prizadetega.</p>
                  <p>Največja škoda, ki mi jo žalitev more povzročiti, je okrnitev moje svobode, da
                     bi bil to, kar sem. Ta škoda je pogosto večja od žalitve same. Človekovo
                     notranjost še naprej nehote obvladujeta jeza in zamera, ki kot duhovni strup
                     prežemata vse človekovo bitje in nezavedno določata njegovo življenje. Postajam
                     razdražljiv, žaljiv, celo hudoben, nemočno se prepuščam notranjim vzgibom. Ko
                     sovražim hudobneže, ki so mi povzročili zlo, jim ravno v tem sovraštvu
                     omogočam, da so gospodarji in zapovedovalci nad mojim življenjem. Njihovo
                     življenje postane dominantna sila, ki obvladuje vse moje življenje. Človek, ki
                     sovraži, je suženj svojega sovražnika, je od njega odvisen in popolnoma določen
                     od njegovega ravnanja, odločanja, ustvarjanja, odzivanja itd. Zločinec je tako
                     ukazovalec nad mojim življenjem.</p>
                  <p>Treba je živeti s tistim, kar se je zgodilo v preteklosti. Kdo more od Judov
                     zahtevati, da bi pozabili na holokavst? Ali morejo taboriščniki pozabiti
                     koncentracijska taborišča? Kdo more zahtevati, da bi pozabili Kočevski Rog ali
                     pa Teharje in mnoga druga grobišča?</p>
                  <figure>
                     <graphic url="slike_z_69/z_69_55.png"/>
                     <head>Nov pogled na okrogle mize <name type="author">Mirko Kambič</name></head>
                  </figure>
                  <p>Čim globlja je rana ali žalitev, tem močnejši je obvladujoči vpliv posledic, ki
                     človeku jemlje svobodo, samospoštovanje in notranji mir. Resnična tragika greha
                     in zločina je v tem, da spremenita tudi žrtev, ki se morda ni sposobna
                     osvoboditi sovraštva. Rane, ki so zadane srcu, spominu in duši, so že same na
                     sebi nekakšen duhovni rak, ki razjeda življenje žrtve in jo dela takšno,
                     kakršna sploh noče biti. Sv. Pavel opisuje takšno stanje, ko pravi: »Saj ne
                     razumem niti tega, kar delam: ne delam namreč tega, kar hočem, temveč počenjam
                     to, kar sovražim … Jaz nesrečnež! Kdo me bo rešil tega telesa, ki je zapisano
                     smrti?« (Rim 7, 15–24)<note place="foot" n="20">Prim. B. Dolenc, n. d.,
                        13.</note>
                  </p>
                  <p>Če bi bil človek tako prepuščen sam sebi, bi gotovo z vračanjem enakega z
                     enakim slejkoprej uničil tudi samega sebe. Kajti tudi potem, ko je zločinec
                     kaznovan, ostaja nad nami prekletstvo spomina, ki povzroča najbolj negativna
                     čustva. Duhovni rak v ranjenem srcu se ne pozdravi. Kaj je potem s človekom, ki
                     je doživel hudo krivico in bil žrtev, ali to pomeni, da mora biti sedaj še celo
                     življenje nesrečen, da ostaja neke vrste suženj tistega, ki mu je storil
                     nasilje?</p>
                  <p>Zaradi neke splošne, naravne človekove zahteve po maščevanju in povračilu se
                     nam ljubeče Božje usmiljenje zdi kar nenaravno, celo nepravično in nerazumno.
                     Toda prav glede na vse to, je bilo učlovečenje Boga – po človeško rečeno –
                     edina pot, da obvaruje človeštvo pred samouničenjem. Temeljno načelo njegovega
                     življenja je bila ljubezen. Jezusova ljubezen gre do konca, in prav to pomeni
                     neke vrste ozdravljenje človeštva. Zaradi greha je Jezus umrl na križu, toda s
                     tem ni umrla njegova Ljubezen do človeka. Jezus ni tajil zla, saj je bil tudi
                     sam skušan, toda vzel mu je moč, da zapoveduje in vlada nad življenjem ljudi.
                     Milost in odpuščanje sta edina pot, po kateri se konča rakasto širjenje greha
                     in nasilja. Zlomljen je začaran krog, ki bi se sicer vedno bolj širil. Omogočen
                     je nov začetek.<note place="foot" n="21">Prim. V. Elizondo, n. d.,
                        129–131.</note>
                  </p>
                  <p>Ko govorimo o spravi kot notranji osvoboditvi v odnosu do drugega, pa je prav
                     tako pomembno tudi odpuščanje sebi ali samoodpuščanje. »Mnogi ljudje ne morejo
                     drugim odpustiti, ker najprej sami sebi ne odpustijo, da so na ta ali oni način
                     omogočili ali dopustili krivico. Kar naprej se oklepajo misli, da se jim to ne
                     bi smelo zgoditi. Kar pogosta je takšna jeza do sebe, češ, kako da nisem
                     krivice preprečil. Krivica je namreč tudi žalitev neke narcistične podobe, ki
                     jo ima užaljeni o sebi.«<note place="foot" n="22">B. Dolenc, n. d.,
                        17–18.</note>
                  </p>
                  <p>In prav zato odpuščajoči jaz stoji pred nalogo, da najprej sprejme svoj jaz z
                     vsemi njegovimi mejami in ranljivostjo. Odpuščanje mu lahko pomaga do bolj
                     realistične podobe o sebi. Je možnost, da pogleda v oči resnici o sebi in se
                     sooči s svojimi agresivnimi čustvi, svojimi večkrat pretiranimi pričakovanji in
                     s svojo preteklostjo. Odpuščanje je tista oblika ljubezni, ki se trudi drugega
                     sprejemati takšnega, kakršen je. Človeku, ki mi je storil krivico, prihajam
                     naproti z nekim razumevanjem in vživetjem, ki izhaja iz zavesti lastnih
                     destruktivnih vzgibov. Medsebojno sprejemanje izhaja iz sposobnosti, da vsakdo
                     sprejme samega sebe z vso notranjo ranjenostjo, odgovornostjo in
                     pripravljenostjo, soočiti se z realnostjo bivanja. Oba morata uvideti, kako
                     resno ju je krivica medsebojno oddaljila.</p>
                  <p>Če sem sposoben sprejeti nezasluženo ljubezen drugega, ki sem mu storil
                     krivico, se jasno zavem svojih lastnih pomanjkljivosti in meja ter svoje
                     odvisnosti od ljubezni odpuščajočega. Medsebojno priznanje in sprejemanje more
                     storjeno krivico spremeniti in napraviti za trden temelj obnovljenih odnosov.
                     Odpuščanje pomeni težavno duševno delo, ki zahteva veliko časa in energije. V
                     sebi skriva tudi tveganje in zato zahteva pogum.</p>
               </div>
               <div type="div3">
                  <head>Sprava kot klic k spreobrnjenju</head>
                  <p>Vera v Jezusa pomeni spreobrnjenje od poti, ki se nam zdi naravna in normalna,
                     k njegovi poti, ki je pot odpuščanja. Poudarili smo že, da odpuščanje ni stvar
                     pozabljanja ali zapiranja oči pred krivico. Pozabljanje lahko pomeni, da
                     ignoriramo nepredstavljive bolečine in rane, ki jih morejo ljudje povzročiti
                     drug drugemu. Nasprotno pa nam spominjanje lahko pomaga rasti in ostriti čut za
                     druge. Rana ali žalitev, ki jo preoblikuje ljubezen, more postati izvir
                     usmiljenja in nagib za spravo. Odločitev za Jezusa, resnično spreobrnjenje, to
                     pomeni začetek nove poti, ne pa morda beg pred resnico in prisiljeno
                     pozabljanje dejstev, ki so se zgodila.</p>
                  <p>Ko drugemu odpustim, sprejmem v svoje življenje velikodušno Božjo ponudbo
                     univerzalnega odpuščanja. Ko človek odpušča, je na poseben način podoben Bogu,
                     v dejanju odpuščanja človek doživlja neke vrste pobožanstvenja. Če je namreč
                     motiti se človeško, je odpuščati Božje, božansko. Gledano samo takole po
                     človeško se utegne Jezusova pot zdeti kdaj nesmiselna, nerazumna ali celo
                     nepravična, a je vendarle edini način, kako zdrobiti razdiralni, začarani krog,
                     ki iz žrtve napravlja novega zločinca. Samo kolikor se spreobrnemo in stopimo
                     na Gospodovo pot, bomo mogli zares odpuščati. Naše odpuščanje drugemu ni
                     mišljeno kot pogoj, s katerim bi si šele zaslužili Božje odpuščanje, ampak je
                     bolj njegovo spremljajoče dejanje.</p>
                  <figure>
                     <graphic url="slike_z_69/z_69_56.png"/>
                     <head>Rjave in zdrave <name type="author">Mirko Kambič</name></head>
                  </figure>
                  <p>Možnost, ki nam jo daje Bog, da se lahko spreobrnemo, je predvsem za nas same
                     velika priložnost, ugodna prilika. Znani psihiater V. Frankl je v nekem
                     televizijskem razgovoru zelo močno poudaril, kako ničevo uslugo delajo
                     prestopnikom, kaznjencem in zločincem tisti psihiatri, ki jih skušajo
                     prepričati, da za svoja dejanja niso odgovorni, da so bolj bolni kot pa grešni
                     ali pokvarjeni. S tem jim namreč tudi odrekajo možnost in smiselnost
                     spreobrnjenja. Dokončno jih zaprejo v njihov zločin in jih pustijo v njem,
                     namesto da bi jim krivdo naprtili, z njo pa tudi priznali, da imajo kot
                     svobodne in odgovorne osebe možnost spreobrniti se od svojega zločina in
                     postati novi, drugačni ljudje. V Božjem klicu k spreobrnjenju se izraža njegovo
                     zaupanje v človeka, ne pa zagrenjenost nad njim.</p>
                  <p>Pravi kristjan se ne zadržuje ob pogledu na svoja zlomljena krila. Juda je šel
                     in se obesil, Peter pa je šel ven in se bridko zjokal (prim. Mt 27, 5; 26, 7).
                     Razlika med njima je velikanska. Prvemu je bil greh v pogubo, drugemu pa v
                     blagoslov. V istem smislu lahko primerjamo junaka grških tragedij kralja Ojdipa
                     in evangeljsko Marijo Magdaleno. Ojdip si v grški tragediji iztakne oči, ko
                     vidi strahoto svojih dejanj; Magdalena pa v evangeliju ohrani svoje oči. Preveč
                     jih potrebuje, da lahko joka in zajame v njihovi globini tisto vodo, ki je
                     farizej Simon ni izlil na Jezusove noge. To je krščanstvo. Pravičnemu Simonu je
                     bila njegova namišljena svetost ovira za zbližan]e z Jezusom, Magdaleni pa so
                     ravno njeni grehi razodeli Jezusa, jo zbližali z njim in z Očetom. V končni
                     stopnji gre za vprašanje, ali sem opravičenje pripravljen sprejeti v obliki
                     odpuščanja ali pa si ga hočem sam dati, da lahko glavo nosim visoko nad drugimi
                     in celo nad Bogom. Gre za vprašanje, ali me moja grešnost odpira drugim ljudem
                     in Bogu ali pa zapira v samovšečnost, ošabnost ali celo v obup, če za
                     zadovoljstvo s samim seboj ni razloga.</p>
                  <p>Kristjan se zaveda, da nima nobene moralne pravice druge obsojati. Nima
                     pravice, da bi se imel za boljšega od Juda Iškarijota, ne od Pilata in ne od
                     jeruzalemskega povprečnega človeka, ki je skupaj z drugimi vpil: »Križaj ga!«
                     Kdor si namreč odkrito pogleda v srce, mora reči, da mu ni nič človeškega tuje,
                     ne Judovo izdajstvo, ne strah apostolov, ne Petrova zatajitev, ne čredništvo
                     jeruzalemskih prebivalcev, ne Pilatov cinizem in karierizem in ne prilizništvo
                     judovskih veljakov. Tudi sam sem kriv za marsikaj težkega na tem svetu, tudi
                     jaz sem odgovoren za krivice in nasilja, ki se dogajajo, čeprav neposredno
                     nisem vpleten vanje. Zapleten sem v splošno človeško grešnost, soodgovoren sem
                     zanjo. To misel je K. Gibran v svojem »Preroku« izrazil zelo nazorno:
                     »Tolikokrat sem vas poslušal govoriti o človeku, ki je storil zlo, kot da ne bi
                     bil eden izmed vas, marveč tujec sredi med vami in vrinjenec v vašem svetu.
                     Toda povem vam, tako kot se svetnik in pravičnik ne moreta dvigniti nad to, kar
                     je najbolj vzvišenega v vsakem izmed vas, tako zlobnež in slabič ne moreta
                     pasti niže od tega, kar je najnižjega v vas. In kakor ni mogoče, da en sam list
                     orumeni brez tihega soglasja celega drevesa, ne more zlikovec storiti zla brez
                     skrite privolitve vseh. Kakor v eni procesiji vsi skupaj stopate proti božjemu
                     jazu v vas … In ko pade eden izmed vas, pade za te, ki stopajo za njim, in jih
                     opozarja na kamen spotike. Da, pade tudi za te, ki so pred njim: čeprav so
                     hitrejši in bolj gotovo ubirajo korak, vendar kamna spotike niso odstranili ...
                     Ne morete ločiti pravičnega in krivičnega ter dobrega od zlobneža; oba se
                     namreč držita za roke pred sončnim obličjem, tako kot so skupaj stkane črne in
                     bele niti. Ko pa se črna nit pretrga, preveri tkalec vso tkanino in pregleda
                     tudi statve.«<note place="foot" n="23">K. Gibran, <emph>Prerok</emph>,
                        Ljubljana 1981, 43–44</note>
                  </p>
                  <p>Vse človeštvo, vsa različna občestva, vsaka družba, vsi smo tkanine, stkane iz
                     bolj ali manj belih, včasih tudi črnih niti, in prav zato smo v jedru svoje
                     biti odgovorni drug za drugega, tudi za slaba dejanja, ki jih nekdo stori.</p>
               </div>
               <div type="div3">
                  <head>Sklepne misli</head>
                  <p>Človekovo bivanje je od vsega začetka obremenjeno z doživljanjem krivde. Zato
                     smo neprestano postavljeni pred nalogo, da odpuščamo in prosimo za odpuščanje.
                     Odpuščanje kot vzorec obnašanja in kot konkretno dejanje spada k temeljnim
                     koordinatam v strukturi človekove osebe. In prav v tem je tudi posebno
                     poslanstvo Cerkve in različnih oblik civilne družbe, kot poudarja papež Janez
                     Pavel II.: »Toda luč in moč evangelija, iz katerega Cerkev živi, imata
                     sposobnost, da kakor iz prekipevajočega preobilja razsvetljujeta in podpirata
                     izbire in dejanja civilne družbe, v polnem spoštovanju njihove avtonomije … Na
                     pragu tretjega tisočletja smemo upati, da se bodo odgovorni politiki in
                     ljudstva, predvsem tisti, ki so vpleteni v dramatične konflikte, ki jih
                     nahranjata sovraštvo in spomin na pogosto zelo stare rane, dali voditi tistemu
                     duhu odpuščanja in sprave, za katerega pričuje Cerkev, in se bodo trudili za
                     rešitev nasprotij s pomočjo iskrenega in odkritega dialoga … In priznana
                     resnica je izvir sprave in miru«, kajti, kakor trdi isti papež, »ljubezen do
                     resnice, iskane s ponižnostjo, je ena velikih vrednot, sposobnih, da znova
                     združuje današnje ljudi … «<note place="foot" n="24">Spomin in sprava: Cerkev
                        in napake preteklosti (Mednarodna teološka komisija), v: Communio 10 (2000),
                        53.</note>
                  </p>
                  <figure>
                     <graphic url="slike_z_69/z_69_57.png"/>
                     <head>Če je pa tako, pa dajmo eno <name type="author">Mirko
                        Kambič</name></head>
                  </figure>
               </div>
            </div>
         </div>
         <div type="div1">
            <head>Spominski listi</head>
            <div type="div2">
               <head>Očetov spomin – spomin na očeta</head>
               <docAuthor>Ivan Arnšek</docAuthor>
               <docAuthor>Zalka Arnšek</docAuthor>
               <div type="div3" subtype="intro">
                  <p>Rodil si se 10. 7. 1927 v Hrastniku. Bil si četrti od osmih otrok v družini
                     Anice Dolinšek in Janka Arnška. V času tvojega otroštva, medtem ko je Bog
                     »umiral« v Trbovljah, si je tvoj ata, mojster krojač, neutruden prosvetni
                     delavec in socialno občutljivi mož, v delavskem Hrastniku prizadeval, da bi
                     zgradili cerkev, posvečeno Kristusu Kralju.</p>
                  <p>Julija 1990, mesec dni pred mojim odhodom v Slovenijo, si nam izpolnil željo,
                     in si vsaj drobce svojih spominov prenesel na papir. Da naše misli ne bi begale
                     po labirintih nejasnih odmevov, ko bomo hodili po krajih, kjer si poznal vsako
                     ped poti; da ne bi izgubili sledov steze, po kateri si odšel; da bi vedeli, po
                     katerih stopinjah se lahko »vračamo«.</p>
               </div>
               <div type="div3">
                  <head>Hrastnik</head>
                  <p>»V Hrastnik se iz Ljubljane najlažje pripelješ z vlakom, če pa hočeš tja iz
                     Celja, greš tudi lahko preko Zidanega Mostu ali pa z avtobusom preko Rimskih
                     toplic. Če se pelješ preko Rimskih Toplic, se lahko sproti ustaviš na Dolu pri
                     Hrastniku. V cerkvi na Dolu sem bil jaz krščen, na pokopališču pa sta pokopana
                     moj brat in sestra, moji stari starši in sorodniki, Dolinškovi. Dol in okolica
                     je zelo lepa. Od tam pa v Hrastnik greš lahko peš. Poti ni niti za eno uro. Pot
                     pelje po dolini, do vasi Brnica. Malo naprej po dolini prideš do Pustove
                     kmetije. Tam se ena pot odcepi in gre desno čez hrib (Stari Hrastnik !) v
                     Hrastnik. Cesta pa gre dalje po dolini, ki se tu zoži, do naselja pod Skalo.
                     Tam je bila nekdaj Dolinškova gostilna, kegljišče in čevljarska trgovina. Od tu
                     naprej je po cesti navzdol le še par sto metrov do Rikelnovega mostu. Tu je
                     sotočje potokov Brnice in Bobna. Če želiš priti do kraja, kjer smo mi nekdaj
                     živeli, moraš iti po cesti navzgor. Na levo je gozd in hrib (tako je vsaj
                     nekdaj bilo), na desno je dolina gosto naseljena. Pot je nekdaj peljala mimo
                     Narodnega doma, potem mimo gasilske postaje. Desno čez potok boš videla staro
                     osnovno šolo, v kateri sem tudi jaz trgal hlače. Paziti moraš, da greš od tu
                     dalje po stari cesti desno od potoka. Od stare šole do kraja, kjer je stala
                     naša hiša, je le okrog 1 km. Tik pred našim domom je nekdaj potok padal čez par
                     metrov visok jez (slap). Na tem kraju je gozdna cesta najbolj pritisnjena na
                     gozdnati hrib desno. Na tem ozkem pasu zemlje med to cesto in potokom je stala
                     naša hiša. Morda so še danes vidni ostanki temeljev. Od tu naprej zavije cesta
                     na desno in pripelje do nekdanje rudniške žage in Logarjevega mlina, kjer smo
                     nekaj časa bivali mi. Tu se začenja strnjeno naselje. Še par sto metrov in
                     prideš do Birtičevega mostu. Zdaj se nahajaš že čisto na rudniškem področju. Če
                     hočeš do cerkve, moraš levo med hišami. Od cerkve vodi pot čez hrib v Trbovlje.
                     Če boš razpolagala s časom, bi Ti svetoval, da iz Hrastnika napraviš izlet na
                     Kal in Mrzlico. Od Birtičevega mostu pa do zgornjega konca Hrastnika je le še
                     kak kilometer. Paziti moraš, da hodiš vedno po poti ob potoku. Na zgornjem
                     koncu Hrastnika pričenja ozka dolina, skoraj soteska Boben. Če se nameniš na
                     Kal in Mrzlico, je najbolje, če greš skozi sotesko. Ko se dolina odpre, začne
                     naselje Čeče. Nekdaj so bili ob potoku mlini in žage. Tam, kjer cesta zavije
                     levo v serpentine proti Trbovljam, greš desno na Kal. Gotovo so poti označene,
                     sicer pa vprašaj ljudi. Od tu do Kala in Mrzlice je le še 500–600 metrov
                     višinske razlike. Ko boš hodila po tistih lepih travnikih in poljih, se spomni,
                     da smo mi imeli prav tam nekdaj v najemu njive, na katerih smo pridelovali
                     krompir, fižol, zelje, da smo se lažje preživljali. Ko se boš dvigala proti
                     Kalu, boš na drugi strani doline zgoraj lahko opazila dve cerkvi, levo Sv.
                     Marka in desno Sv. Katarine. Po tej cerkvi smo dali ime Katici. Zgornji del
                     poti (desno) na Kal gre mimo gozdov. V teh gozdovih je bilo nekdaj veliko
                     borovnic in gob. Stopi malo s poti in poišči. Sadike borovnic so podobne
                     patagonskim čauram (Gaultheria sp.), le daje sadež podoben calafatu (Berberis
                     sp.), modre barve. Ko boš na teh zelenih gorah, se usedi v kak miren kotiček,
                     opazuj in sproti kaj napiši«.</p>
                  <figure>
                     <graphic url="slike_z_69/z_69_58.png"/>
                     <head>Kapucinski internat v Celju 1938 – Ivan Arnšek prvi z desne v prvi vrsti,
                        zraven Peter Krajnik (umrl v Argentini).</head>
                  </figure>
               </div>
               <div type="div3">
                  <head>Vojna</head>
                  <p>»Dne 6. aprila 1941. se je pričela vojna med Nemčijo ter njenimi zavezniki in
                     Jugoslavijo. Po kakih 10 dneh so bile vojne operacije zaključene. Slovenijo so
                     si razdelili: Nemčija, Italija in Madžarska. Štajersko, kjer smo bivali mi, so
                     zasedli Nemci. Začetek oktobra je naš ata pred aretacijo gestapa pobegnil v
                     Ljubljano, ki je bila zasedena po Italijanih. Tam je bilo življenje lažje,
                     potujčevalni pritisk manjši. Par dni za atom sta šla čez mejo v Ljubljano Anica
                     (19 let) in Peter (11 let). Ostali (15-letna Mici, 13-letni Ivan, 9-letna
                     Nežika, in 5-letni Jožko) smo z mamo zapustili dom, v katerega se nismo več
                     vrnili, 14. oktobra 1941. Oprtani z nahrbtniki smo šli peš v Radeče in od tam
                     zadaj za Kumom po dolini Lopate in preko gozdov do Mirne na Dolenjskem in nato
                     z vlakom v Ljubljano. Položaj je bil zelo težak, ker smo bili brez vseh
                     sredstev, stanovanja, oblek, itd. Počasi se v življenju vse uredi, tako se je
                     tudi to. Petra in mene so sprejeli v zavod na Rakovniku salezijanci. Tam sva
                     hodila v gimnazijo. Ostali pa so dobili v najem majhno podstrešno sobo v Mostah
                     v Ljubljani. Kasneje so se preselili v malo večje stanovanje tudi v Zeleni
                     jami. Leta 1942 je iznenada zbolela Anica. V letu 1942 se je z vso brutalnostjo
                     začela revolucija. Streljali so po ljubljanskih ulicah in na Dolenjskem na
                     ljudi, ki se niso hoteli priključiti komunistični OF. Kot odgovor na to nasilje
                     so bile ustanovljene vaške straže. O vseh teh dogodkih je bilo že veliko
                     napisanega in objavljenega in ne bom ponavljal.</p>
               </div>
               <div type="div3">
                  <head>Turjak</head>
                  <p>Med počitnicami 1943, sem dobil delo v Rokodelskem domu. Tam je bil ekonom naš
                     znanec Marjan Končan, in sem mu pomagal. V Rokodelskem domu je bilo tudi
                     vodstvo ilegalne Slovenske legije. Tam so se vršili razni tajni sestanki in
                     vojaški tečaji. 8. septembra istega leta se je zaveznikom predala Italija.
                     Člani Slovenske legije ter člani Vaških straž so se zbrali na gradu Turjak in v
                     bližnjem Zapotoku. Računali so, da se vojna bliža koncu ter da se bodo
                     zavezniki (Angleži in Amerikanci) izkrcali na Jadranu. Mene je v tistih dneh
                     poslal duhovnik g. Andrej Križman na postojanko Sv. Jurija pri Grosupljem s
                     polnim nahrbtnikom pošte za člane Slovenske legije, ki so bili tam. Odpeljal
                     sem se z zadnjim vlakom na Dolenjsko. Pod noč sem prišel do Sv. Jurija. Tam sem
                     naletel na Marjana Eiletza in Marjana Snoja, ki sta že bila vojaka (par dni).
                     Iz kupa pušk sem si izbral puško in tako postal vojak (star 16 let). Prvo noč
                     sem preživel v blatnem bunkerju. Naslednje jutro smo vsi (kakih 150 mož)
                     zapustili Sv. Jurij in okrog poldneva prišli na grad Turjak. Tam je bilo nabito
                     vojakov. Še isti dan popoldan nas je skupina 40 mož, predvsem članov Slovenske
                     legije, zapustila Turjak in odšla na Zapotok. Tu je bilo kakih 700 naših
                     vojakov. Vas Zapotok je bila požgana. Naslednje jutro se je naša skupina vrnila
                     nazaj v dolino pod grad Turjak. Ko smo se bližali dolini, se je pričel
                     partizanski napad na Turjak. Ko smo prišli do malega naselja hiš, so tudi nas
                     partizani napadli. Napad na nas je kmalu ponehal. Okrog vasi smo pripravili
                     zasede in tam čakali. Okrog gradu nad nami je divjala borba. Z nočjo je
                     streljanje prenehalo. Bitka se je obnovila naslednji dan zjutraj in ni
                     prenehala. Ponoči okrog 11-tih, smo dobili povelje za odhod. Vrnili smo se na
                     Zapotok. Za nami smo v jasni noči videli, kako so granate padale na turjaški
                     grad. Na Zapotoku ni bilo nikogar. Blizu šole je gorela municija in orožje,
                     katero so naši zažgali. Od tu smo odšli na Visoko in tam dohiteli glavnino
                     vojske, ki je odšla iz Zapotoka. Skupaj z njimi smo se počasi spuščali v dolino
                     do Želimelj pri Igu. Tam so nas napadli partizani. Po kratko borbi so se
                     partizani umaknili. Naša skupina je bila v koloni zadnja. Zgubili smo stik z
                     glavnino in se zatekli v neko samotno hišo, ki je bila prazna. Tu so nas
                     obstreljevali partizani. Posamično smo naredili izpad iz hiše. Z Marjanom
                     Eiletzom sva se našla sama v gozdu. Od tu sva šla prek polj do vasi Ig. Tam sva
                     naletela na majhno skupino četnikov s tremi vozovi. Na enem so nosili težko
                     ranjenega vojaka. Rekli so nam, da gredo proti Borovnici in nato v smeri Trsta.
                     Nekaj časa sva z Marjanom šla z njimi, nato pa se ločila in šla v smeri
                     Ljubljane. Med potjo sva skrila orožje. Kmalu sta naju nato ujela dva
                     partizana, katerima sva oba posamično ušla. Sam sem se zatekel v Cerkev sv.
                     Mihaela v Črni vasi. Ko sem se popoldan umikal ob Ljubljanici proti nemškim
                     stražam na bloku, sem naletel na našega ranjenca, ki je imel zadaj prestreljen
                     vrat. Šel sem nazaj, obvestil o tem duhovnika v cerkvi ter nato nemške vojake
                     na bloku. Nemci so odšli po ranjenca in ga odpeljali v bolnico. Tako sem se
                     tudi jaz rešil v Ljubljano domov. Kje je ostala skupina 700 mož, s katerimi sem
                     ponoči zapustil Zapotok, nisem vedel. Ljubljano so imeli zasedeno Nemci.
                     (Italijani so se po kapitulaciji umaknili.) Čez par dni sem zvedel, da so naši
                     vojaki ujetniki v Šentjakobski šoli. Borba za Turjak je medtem trajala dalje.
                     Čez par dni je gen. Rupnik iz naših fantov, katere so imeli Nemci kot ujetnike,
                     ustanovil domobranstvo. Sam sem se vrnil nazaj na Rakovnik v šolo.</p>
                  <figure>
                     <graphic url="slike_z_69/z_69_59.png"/>
                     <head>Domobranec Ivan Arnšek (1944)</head>
                  </figure>
               </div>
               <div type="div3">
                  <head>Domobranec</head>
                  <p>Ko smo oktobra zvedeli, da so partizani večino vojakov, ki so se predali na
                     Turjaku, v Kočevju postrelili (okrog 700 ljudi), sem se odločil in vstopil k
                     domobrancem. Jasno je bilo, da iščejo z OF komunisti le svojo oblast in
                     sovjetizacijo oziroma boljševizacijo Slovenije. Čeprav mlad, sem bil dobro
                     poučen, kaj to pomeni. Ni mi bilo vseeno, kaj in kako bo v Sloveniji po vojni,
                     ko bodo okupatorji Slovenijo zapustili. Vedel sem, da smo po svojih močeh
                     dolžni, da to preprečimo. 15. decembra sem si oblekel domobransko uniformo. Bil
                     sem v šolski četi, ki je bila na Ljubljanskem gradu. Po dobrih treh tednih so
                     nas odpeljali ustanoviti postojanko v Grosuplje. Bila je huda zima. Ponoči smo
                     stražili položaje, podnevi pa hodili v patrulje s oklopnim vlakom po progi do
                     Čušperka. Marca meseca 1944 sem bil prestavljen v Ljubljano v 15. četo v
                     Dravlje. Ta četa je stražila blok okrog Ljubljane. Tam sem ostal do konca maja.
                     Nato je bila naša četa prestavljena v Škofljico pri Ljubljani. Dva meseca sem
                     bil z našim vodom v vasi Zalog nad Škofljico. Julija pa je bila naša četa
                     prestavljena v Višnjo goro. Tam je bil ustanovljen nov udarni bataljon. Več
                     tednov sem preživel ob razvalinah višnjegorskega gradu, kjer smo imeli zasede.
                     Tu nismo doživeli nobenega napada. Pač pa smo medtem v avgustu šli na pomoč v
                     Šmarje – Sap, ko je partizanska brigada ponoči nameravala uničiti železniški
                     tunel. Medtem ko je bila pri tunelu huda borba, smo mi partizanom ponoči
                     neopazno prišli za hrbet. Partizani so bili prisiljeni v nagel umik. Pri begu
                     so zgubili težko orožje, mrtve in ranjene. Septembra je bila naša četa na
                     pohodu iz Velikih Lašč preko Notranjske do Logatca. Imeli smo hudo borbo pri
                     Sv. Vidu nad Blokami (danes Silce). Meseca oktobra sem bil iz bataljona v
                     Višnji gori poslan na radiotelegrafski tečaj v četo za zvezo v Ljubljano. Tam
                     sem ostal 6 mesecev do konca vojne.</p>
                  <figure>
                     <graphic url="slike_z_69/z_69_60.png"/>
                     <head>Družinski izlet leta 1976 na vrtovih Llao Llao, v atovem objektivu:
                        Alenka, žena Marija Anica, Milena, Zalka, Andrej, Cilka, Katica, Ivan in
                        Marija Arnšek</head>
                  </figure>
               </div>
               <div type="div3">
                  <head>Teharje in zapor</head>
                  <p>Skupaj s drugimi enotami in civili smo se umaknili na Koroško v Vetrinj. Naši
                     domači so šli z drugo skupino naprej iz Koroške v Italijo. Po treh tednih
                     bivanja v Vetrinju sem bil skupaj z drugimi vrnjen v Jugoslavijo v Teharje.
                     Angleži so nas izročali na železniški postaji v Pliberku 31. maja 1945.
                     Naslednji dan smo se pripeljali z vlakom preko Maribora v Celje in nato peš na
                     Teharje. Tu sem bil zaprt 72 dni, do 18. avgusta 1945. Od skupaj kakih 6–7.000
                     domobrancev nas je ostalo živih le 300–400. Izpuščen sem bil eden zadnjih. Ko
                     sem bil izpuščen, je na Teharjah ostalo le še 23 domobrancev. Kot vsi ostali
                     sem tudi jaz prišel na svobodo oslabljen in bolan. Zatočišče sem našel pri teti
                     Nežki, ki je živela v hišici na hribu Sv. Jožefa v Celju. Čez dober mesec sem
                     okreval in odšel na atov dom na kmete, na Blanco. Tam sem pomagal pri kmečkem
                     delu. Čez leto dni sem odšel v Celje in dobil delo pri gradbenem podjetju
                     Gradis. Tam sem delal dva meseca pri zidarjih, potem pa sem dobil delo v
                     Mohorjevi tiskarni. Pol leta sem bil pomožni delavec v knjigoveznici, potem pa
                     sem delal v črkostavnici. Tu sem bil do 30. sept. 1947, ko sem bil aretiran.
                     Zaprt sem bil do 7. aprila 1948 v glavnem zaporu tajne policije na Poljanskem
                     nasipu 51 (zadaj za bolnico), danes Povšetova ulica.</p>
                  <figure>
                     <graphic url="slike_z_69/z_69_61.png"/>
                     <head>Begunec Ivan Arnšek – Dokument IRO 1950</head>
                  </figure>
               </div>
               <div type="div3">
                  <head>Meja</head>
                  <p>Ko sem bil izpuščen, sem hotel čim preje pobegniti v tujino v Avstrijo.
                     Priključil sem se skupini planincev iz tiskarne in šel z njimi za binkošti 16.
                     maja 1948 v Savinjske Alpe na Korošico. Od tam sva s Frančkom Percem odšla
                     naprej na Planjavo in na Kamniško sedlo. Moj načrt je bil: na neki način se
                     ločiti od Perca na Kamniškem sedlu in preko Kotličev in Mrzle gore pobegniti v
                     Avstrijo. Približno pol ure hoda pred Kamniškim sedlom sem na strmem snegu
                     zdrsnil in padel preko skal. Težko poškodovanega in nezavestnega so me
                     reševalci spravili v kočo na Kamniško sedlo in od tam v bolnico v Ljubljano.
                     Tam so me zdravili 5 tednov. Dobil sem 3 mesece bolniškega dopusta. Med tem
                     časom sem pogosto šel v iste gore, kjer sem se ponesrečil, in opazoval možnosti
                     pobega v Avstrijo.</p>
                  <p>Pozimi januarja 1949. sem se udeležil alpinističnega tečaja na Vršiču nad
                     Kranjsko goro. To predvsem zato, da vidim, kake možnosti so za pobeg v Italijo.
                     Imel sem smolo in si že drugi dan tečaja v Tamarju (Planica) zlomil nogo.
                     Zdravil sem se teden dni v jeseniški bolnišnici. Skoraj pol leta sem imel nogo
                     v mavcu. Ko sem ponovno »shodil«, sem začel intenzivno hoditi v gore. Novembra
                     sem bil iz Mohorjeve tiskarne nepričakovano prestavljen v grafično šolo v
                     Ljubljano. Tu bi me skoraj odkrili, da sem se skozi tri leta izogibal
                     vojaščini. Na hitro sem se moral odločiti in kljub izredno slabemu vremenu
                     dežju in snegu pobegniti v Avstrijo. Prvo sem skušal priti iz Kamniške Bistrice
                     v Kočo na Korošici, kjer bi počakal na lepo vreme. Ni mi uspelo. Moral sem iti
                     preko Luč v Savinjski dolini, čeprav je bilo tu radi policijskih kontrol zelo
                     nevarno. Na Korošici sem počakal na lepo vreme in nato preko Planjave prišel na
                     Kamniško sedlo. V načrtu sem imel: preko Kotličev in Turškega žleba priti na
                     Pode pod Skuto in tam prenočiti v bivaku, katerega ključ sem imel. Ledeno
                     pobočje pod Brano me je zavrnilo. Spremenil sem načrt: še isti dan sem sestopil
                     v Kamniško Bistrico in se nato povzpel preko Konca in Žmavčarjev do bivaka pod
                     Skuto (2000 m). Bivak sem dosegel že ponoči. Tam sem prespal in se naslednje
                     jutro 1. decembra podal na odločilno turo čez mejo. Bil je krasen zimski dan.
                     Preko zasneženih Podov sem hitro prišel do Turškega žleba, skozi katerega vodi
                     pot globoko doli na Okrešelj. Računal sem, da so v koči na Okrešlju obmejne
                     straže. Hitro sem se spuščal skozi Turški žleb. Ko se mi je odprl pogled na
                     Okrešelj, sem opazil, da sta dimnika planinske koče kot tudi karavle poleg
                     močno zasnežena. To mi je povedalo, da tam ni nikogar. Pač pa se je dvigal dim
                     iz karavle nižje spodaj v Logarski dolini. Tako je bilo skoraj gotovo, da so
                     prvi graničarji v razdalji 3–4 ur. Prečil sem snežišče pod severno steno Rinke,
                     do pobočji Mrzle gore. Odločil sem se za zelo strmo pobočje, ki me je ločilo do
                     grebena Mrzle gore, ki je tudi meja z Avstrijo. Sneg je bil trd in dereze so
                     dobro prijemale. Hitro sem se dvigal po pobočju in brez težav dosegel
                     greben-mejo. Od tu se mi je odprl pogled na koroško stran – v tujino. Težko sem
                     se ločil od grebena in se po snežišču spustil na avstrijsko stran Mrzle gore.
                     Nepričakovano sem naletel na majhno leseno kočo. Pod noč sem prišel v dolino
                     Belske Kočne in po njej do ceste, ki pelje iz Železne kaple na Jezersko sedlo.
                     Blizu ceste sem se prijavil na avstrijski žandarmeriji, kjer so me lepo
                     sprejeli. Čez leto dni sem zapustil Avstrijo in koncem januarja 1951 prispel v
                     Argentino«.</p>
                  <figure>
                     <graphic url="slike_z_69/z_69_62.png"/>
                     <head>Cvet mutisie, Bariloche, januar 2008</head>
                  </figure>
               </div>
               <div type="div3">
                  <head>Kruh in med – pan y miel</head>
                  <p>»Da bo v mojem domu odmevala naša beseda in pesem.«</p>
                  <p>(Ivan Arnšek, 1960)</p>
                  <p>Eno leto si delal pri kmetih v Ziljski dolini. V Le Havre v Normandiji si se
                     vkrcal na ladjo, ki je konec januarja 1951 priplula v pristanišče ob Srebrni
                     reki – Rio de la Plata.</p>
                  <figure>
                     <graphic url="slike_z_69/z_69_63.png"/>
                     <head>Ivan Amšek poleti 1999, zadaj Ojstrica</head>
                  </figure>
                  <p>Prispel si v Argentino, kjer so med drugimi slovenskimi begunci, po triletnem
                     bivanju v begunskih taboriščih v Italiji našli zatočišče tvoji starši, brata in
                     sestre. Tvoji domači so najprej živeli v delti reke Parana, potem pa v Velikem
                     Buenos Airesu. Prva leta si delal v tovarnah v Buenos Airesu, a pot te je
                     vodila dalje, na jug, v pokrajino južnih jezer, v Bariloče, k tvoji sestri
                     Miciki in bratu Petru, ki se je posvečal fotografiji.</p>
                  <p>Prišel si v svet domačinov indijanske polti, v svet kreolcev in priseljencev iz
                     vseh vojn in vetrov, v novi svet, ki je ustvarjal posebne simfonije kultur in
                     zgodb. Z gorniki iz slovenskega in argentinskega planinskega društva si
                     spoznaval lepoto patagonskih gora in si žaloval za prijatelji, ki so izgubili
                     življenje na njihovih večnih ledenikih.</p>
                  <p>Potem si se odločil za novo pot. Poročil si se z Marijo Simčič iz Medane. Nato
                     smo prišli na svet mi, sedem deklet in dva fanta. Z našo mamo sta se predano
                     posvetila novi odgovornosti, družini. V fotografskem laboratoriju – tvoji
                     »temnici«, se je poleg filmov razvijalo mnogo zanimivih pogovorov. Domislil si
                     tudi izvirne stroje, da bi si olajšal delo. V fotografski objektiv si beležil
                     lepoto stvarstva, tvoji posnetki so krasili razglednice in diapozitive.</p>
                  <p>V gore si nekaj let odhajal le še kot gorski reševalec. Osrečevale so te
                     preproste steze, po katerih si nas vodil. Dolga leta si nas vsak dan iz našega
                     doma v Melipalu (južnem križu) peljal v mesto v argentinsko šolo in ob sobotah
                     v Slovensko šolo Jakoba Aljaža. Bil si neizmerno potrpežljiv in dober ata. Med
                     vsemi kulturami ti je največ pomenila »srčna kultura«. Danes Ti lahko to povemo
                     in vidimo, kako zamahneš z roko, kot vsakič, ko ti je bilo malo nerodno. Rad si
                     imel naravo, drevesa, rože – še posebno gorsko cvetje in zdravilne rastline.
                     Razveselilo te bo, ko boš slišal zvok kitare in dulcimerov, ki bodo nastali iz
                     debla velike ciprese, ki ste jo lani posekali. Glasbo si imel srčno rad. Ko smo
                     doma odpeli slovenske in argentinske speve, si včasih prosil, naj zapojemo še
                     tisto čilensko, ki smo jo peli pri zboru: »Kako globoka prihaja reka, kako
                     velika se zliva v morje, kako naj ne bi bila velika, če jo polnijo moje
                     solze.«</p>
                  <p>Od malega si občudoval čebele. K hiši si prinesel prve panje. Na veliki mizi ni
                     manjkalo kruha in meda, okoli nje pa je bilo vedno dovolj prostora za vse, ki
                     so stopili na prag našega doma. Ko so se panji pomnožili, si jih prenesel na
                     svet blizu jezera Trebol (detelja), kjer si opazoval let čebel, pregledoval
                     panje in dolge ure premišljeval. Z zanimanjem si sledil razvoju čebelarstva na
                     Slovenskem, marsikatera slovenska matica »sivka« je odšla za teboj v
                     Patagonijo. Veliko si raziskoval in prebral o čebelarstvu. Radodarno si delil
                     svoje znanje med Bariločani. Zadnja leta si se zanimal tudi za čmrlje, ose … Še
                     par ur pred tvojim odhodom si šel pogledati v Trebol, v upanju, da bo po tvoji
                     večmesečni odsotnosti in predolgi zimi s čebelami vse v redu.</p>
                  <figure>
                     <graphic url="slike_z_69/z_69_64.png"/>
                     <head>Praznovanje očetove osemdesetletnice v Vratih leta 2007 v družbi
                        vnukinj</head>
                  </figure>
               </div>
               <div type="div3">
                  <head>Šentjanževo olje</head>
                  <p>Šest od tvojih otrok nas zdaj živi v Sloveniji. Z mamo sta se razveselila
                     vnukov, ki so se rojevali v Argentini in v Sloveniji. Preštel si jih dvajset in
                     z veseljem si pričakoval rojstvo enaindvajsetega. Zadnja leta si nas pogosto
                     obiskal. Čudil si se skoraj tropski poletni vročini, da se iz Ljubljane ne vidi
                     več jasno zarisanih Kamniških planin. Skupaj smo prehodili poti, ki so ti
                     največ pomenile. Obiskal si pokopališče na Dolu pri Hrastniku, kjer v brezimni
                     gomili ležita tvoja sestrica in bratec, ki nista preživela otroških bolezni.
                     Iskal si kraj, kjer je nekoč stal vaš dom. Obiskali smo domačijo na Blanci, v
                     Krajni brdi, kjer se je rodil tvoj ata. Spomnil si se, da ste iz Blance
                     poslušali zvonjenje iz dvanajsterih cerkva. Pokazal si nam, kako ste prekrivali
                     streho s slamnato kritino, našel si celo motiko, ki si jo sam pred več kot pol
                     stoletja uporabljal, ko si pomagal pri kmečkih opravilih. V poletju, ko so se
                     trte šibile od teže bogatih plodov, si obiskal Medano, da bi videl breg na
                     Plešivem, kjer se je rodila naša mama.</p>
                  <p>Pokloniti si se želel spominu svojih sotrpinov in prijateljev. Stari Hrastnik,
                     Teharje, Šentvid, Podutik, Turjak, Brezno pri Konfinu, Kočevski rog, Lajše,
                     Vetrinj … povsod si jih iskal. Globoko si spoštoval vse, ki si iskreno
                     prizadevajo za mir in spravo – upehane romarje, ki prižigajo luč v globelih
                     teme. Stari Hrastnik! – hrib nad Dolinškovo gostilno, domom tvoje mame. Ko si
                     bil v teharskem taborišču, si slutil, da peljejo jetnike na Stari Hrastnik. In
                     si se zgrožen zavedal, zakaj se ne vračajo. Poznal si tiste rudniške udrtine,
                     ker sta se s tvojim očetom tam pogosto sprehajala. Po rešitvi iz teharskega
                     taborišča in bolniškem maziljenju si tvojim domačim, ki so eno leto trepetali
                     zate v taborišču v Italiji, poslal kartico, na katero si napisal, da si bil
                     »kot kaplja na veji«. Razumeli so, kar si jim sporočal med vrsticami. Pod
                     znamko so lahko prebrali tvoje sporočilo: 12.000 domobrancev umorjenih. Po tej
                     izkušnji, po težki gorski nesreči in skrajni bedi zapora si se rosno mlad
                     zavedal pomembnih stvari, opuščal si nebistveno.</p>
                  <p>V času, ko si nas obiskal, si poiskal svoje sorodnike, stare in nove
                     prijatelje, s katerimi si obujal spomine. Spoznal si njihove pol stoletja
                     dolge, vesele in trpke zgodbe. Preživel si lepe trenutke med slovenskimi
                     čebelarji. Nisi vedel, kako bi se lahko zahvalil vsem, ki so te tako
                     gostoljubno sprejeli. Obiskal si gore tvoje mladosti, tvoj svet: Logarsko
                     dolino in Robanov kot, Kamniške, Savinjske Alpe, in tvojo goro, Ojstrico.</p>
                  <p>Rad si živel na tej naši lepi in ranjeni zemlji. Preko vsega si vedno izbiral
                     in branil Življenje. Hvaležen si bil za ta darovani čas. Romal si z nami na
                     Brezje, na Sveto goro, na Staro goro nad Čedadom, na Sv. Višarje. Veselil si se
                     koščka kruha, skodelice toplega čaja, preprostih stvari in ljudi. Čudil si se
                     času, ki tako hitro polzi skozi špranje prostora. Nekaj si slutil. Še lani si
                     nabral šop šentjanževk in si nam priporočal, kako naj pripravimo zdravilno
                     olje.</p>
               </div>
               <div type="div3">
                  <head>Domov</head>
                  <p>
                     <emph>»Le v Bogu počivaj, moja duša, od njega pride, kar upam«</emph> Psalm
                     61</p>
                  <p>Ponoči 17. decembra 2007, v adventnem času, nas je prebudil klic iz Argentine:
                     »Bodite mirni, atu je nepričakovano odpovedalo srce«.</p>
                  <p>Kako velik in globok je ocean misli in spominov, ki smo ga že naslednji dan
                     preleteli, da bi lahko še enkrat zagledali nam tako ljubo obličje. Kako dobri
                     so bili vsi, ki so te spremljali na tej tvoji zadnji zemeljski poti v
                     Argentini, in vsi, ki so te z molitvijo spremljali v Sloveniji. Koliko tvojih
                     najdražjih je že pred teboj odšlo po istih stopinjah. Kako mehka in nežna zna
                     biti patagonska zemlja, ki je objela tvoje utrujeno telo. Prinesli smo prgišče
                     domače zemlje za tvoje plemenito srce, ki je do zadnjega utnpa hrepenelo po
                     Dobrem in po deželi, ki si jo moral zapustiti.</p>
                  <p>Februarja so doma točili zadnji med, ki so ga nabrale tvoje čebelice.</p>
                  <p>Počivaj v miru, naš preljubi ata.</p>
                  <p>Na velikonočni ponedeljek 2008 v Ljubljani.</p>
               </div>
            </div>
         </div>
         <div type="div1">
            <head>Okrogla miza SKA</head>
            <div type="div2">
               <head>Sindrom Ehrlich–Tomec</head>
               <docAuthor>Jure Vombergar</docAuthor>
               <div type="div3">
                  <p>Rad bi se omejil na temo, za katero že vnaprej povem, da je delikatna in
                     zoprna. Gre za izpraševanje vesti nam vsem (tudi sebe ne izključujem) o načinu
                     delovanja v naši skupnosti, ki med nami neprestano povzroča hudo kri, zamere,
                     razočaranja in odmik.</p>
                  <p>Kadar sem doslej načel to tematiko, sem bil takoj utišan, češ da je to stvar
                     človeške narave, vedno je tako bilo in vedno bo, ali pa se me je skušalo
                     prepričati o neobstojnosti problema.</p>
                  <p>Za kaj gre? Gre za neko vrsto 'profesionalne deformacije' slovenskih
                     katoličanov, za skupek simptomov, katerega bi imenoval sindrom Ehrlich–Tomec.
                     Dr. Lambert Ehrlich in Ernest Tomec, dva vzorna katoličana, celo sveta moža, o
                     katerih so mnogi mnenja, da bi kazalo pričeti postopek za beatifikacijo.
                     Nobenemu se ne more očitati krivoverstva ali upora proti cerkvenemu
                     učiteljstvu. Vsak zase sta bila prepričana, da delata prav. Organizirala sta
                     mladino, vsak po svoje, paralelno. V upravičenje svojega delovanja sta citirala
                     stavke sv. pisma, papeške okrožnice, oba molila k sv. Duhu za razsvetljenje.
                     Oba sta bila prepričana o pravilnosti in umestnosti svojega delovanja,
                     istočasno pa oba drug o drugem menila, da krši cerkveno disciplino, enotnost,
                     da dela škodo slovenskemu verskemu občestvu. Menda se nista nikoli pogovarjala
                     niti pozdravljala. Nerazpoloženje njunih učencev, mladcev in stražarjev, enih
                     do drugih, se je preneslo v emigracijo. Še danes slišimo očitke o
                     obojestranskem onemogočanju.</p>
                  <p>Torej za kaj gre? Gre za prepričanje, da je moja vest pravilno oblikovana, ker
                     sem prebral sv. pismo, predelal patristiko in poznam vse zadnje papeške
                     okrožnice; prepričan sem, da imam razsvetljenje sv. Duha, ker molim in prejemam
                     zakramente. Iz tega sklepam, da je moja volja Božja volja ter moj uvid in način
                     delovanja potrjen od samega Najvišjega. Tisti katoličan pa, ki stvari drugače
                     gleda in deluje skladno s svojim uvidom, ima, milo rečeno, napačno oblikovano
                     vest. Prav gotovo ni prebral vsega tistega kot jaz, verjetno manj moli in je
                     njegovo versko življenje najbrž sploh pomanjkljivo. Kot vidimo, gre za
                     ocenjevanje in vrednotenje mišljenja in delovanja bratov po veri.</p>
                  <p>Morejo pa se izreči tudi bolj trde besede. Recimo tele, ki sem jih prepisal iz
                     nekega članka: pomanjkanje pametnosti, naivnost, mlačna breznačelnost,
                     neodkritost, potuha zmoti, pohujšanje ljudem, hinavščina.</p>
                  <p>Da ne bo kdo mislil, da osebe, na katere merijo te obtožbe, učijo kako
                     krivoverstvo ali se upirajo cerkvenemu učiteljstvu. Kaj še! Gre le za obiske iz
                     domovine in eventuelno gostoljubnost do njih. Torej, ob tako nepomembni stvari,
                     kot je neki obisk, toliko hudih besed, očitanja nevednosti, neumnosti in
                     žlehtnobe oziroma kombinacije dveh ali treh omenjenih nečednosti v različnih
                     razmerjih. (To glede nepomembnosti gre seveda na moj račun, kdo drug bo menil,
                     da gre za življenje ali smrt.)</p>
                  <p>Danes, ko je Slovenija za nas odprta in so obojestranski obiski na dnevnem
                     redu, je to povod za nenehna očitanja in vir nerazumevanj, navalov
                     ljubosumnosti in sumničenj znotraj naše slovenske katoliške skupnosti v
                     Argentini.</p>
                  <p>Razmerja, ki jih jaz vzpostavljam z ljudmi iz domovine, so prava, legitimna,
                     potrebna (potrebna za 'boljšo bodočnost slovenskega naroda in za večjo slavo
                     božjo', da se izrazim s to sintagmo), za tista pa, ki jih vzpostavljaš ti,
                     sumim, da imaš zadaj neke koristi, bodisi gmotne ali prestižne, menim, da iščeš
                     priznanja, časti, odlikovanja, vodilna mesta.</p>
                  <p>Če ti govoriš s predstavniki SIM in jih hočeš pridobiti za našo stvar, si, če
                     že ne izdajalec naše skupnosti, vsaj velik naivnež. Ko pa moj prijatelj vstopi
                     v odbor SIM, te povabim: »<emph>Pridi, ti bom razložil, zakaj je to
                        potrebno</emph>«.</p>
                  <p>Ko pridejo kulturniki iz Slovenije, za katere vemo, da so bili v službi bivšega
                     režima, na <emph>Dneve slovenske kulture</emph>, jih je treba onemogočiti in
                     zasenčiti s tem, da se povabi istočasno Peterleta; kulturniki so potem vsi
                     besni na nas.</p>
                  <p>Ko pa pridejo trgovci z novci, za katere vemo, da so si na vse možne načine
                     prisvajali državno lastnino in se danes vsestransko okoriščajo z divjim
                     lastninjenjem, jim belo oblečene deklice zapojejo v pozdrav in ob asadu in vinu
                     teče prijateljski razgovor. <emph>Pecunia non olet</emph>, je to krščansko
                     načelo?</p>
                  <p>In to se kar naprej ponavlja! Blagrujem dan, ko sem se odločil, da ne pristopim
                     v SKD. Če bi bil jaz tisti, ki bi dal svoj pristanek za vladno koalicijo oz.
                     kolaboracijo z boljševiki, raztrgali bi me. Quod licet Jovi, non licet bovi.
                     Kar je za nunca, to ni za junca. Naj vem, da vse ni za vse. Vem pa, da tudi to
                     ni krščansko načelo.</p>
                  <p>Prihajajo k nam vsi mogoči obiski, k nam v Blatno vas, da si sposodim
                     Župančiča. Prihajajo trgovci z novci, norci s korci in slepci s cepci, celo
                     putka tutka: vsa razumevajoča in materinska, slovenska Antigona. In vsi
                     Blatničani zbrani pravimo v en glas zares: »Ta puta kokodajca bo nesla zlata
                     jajca«. Kakšno razočaranje potem, ko ni nobenega jajca, kaj šele zlatega.
                     Strupena čorba je, z ustavljanjem desnice, abortiranjem deklaracij ssk in zdaj
                     še z domobranci kot kriminalno organizacijo. Jaz, ki sem jo povabil, nisem
                     kriv, da je do tega prišlo. Prej je drugače pisala in govorila. Kdo naj vidi v
                     srce teh ljudi?</p>
                  <p>A vse to so le trenutni pojavi nečesa bolj globokega in širokega, o čemer sem
                     pravzaprav mislil danes govoriti, namreč o različnem gledanju nas, slovenskih
                     katoličanov, na problematike vseh vrst: narodno, versko, kulturno,
                     politično.</p>
                  <p>Vzemimo, npr. smisel naše emigracije:</p>
                  <p>Mnenje št. 1: Bog nas je poslal v Argentino, da naše delovanje posvetimo tej
                     deželi, da se vključimo v njeno versko, kulturno in politično življenje, v
                     tamkajšnje župnije in politične stranke. Predstavimo naj Argentini našo
                     kulturo, Sloveniji pa argentinsko. Gospodarsko delujmo, vsaj posredno, v blagor
                     naše nove domovine Argentine. Ne ozirajmo se nazaj, kot Lotova žena, čimprej se
                     asimilirajmo oz. integrirajmo za našo tvarno, duševno in duhovno korist.</p>
                  <p>Mnenje št. 2: Bog nas je poslal v Argentino, da pomagamo Sloveniji, da najde
                     svoj pravi krščanski obraz, katerega je zgubila v 50-letnem brezboštvu, s
                     pričevanjem in vključevanjem v slovensko cerkev, v slovensko kulturno,
                     politično in gospodarsko življenje. Posredujemo naj ji vrednote, ki smo jih
                     ohranili. Lahko menimo tudi, da nam je Božja previdnost namenila posebno
                     poslanstvo tudi glede biološkega obstoja slovenskega naroda.</p>
                  <p>Kdo ima prav, kdo je v zmoti? Eni kot drugi moremo citirati stavke iz sv.
                     pisma, papeških okrožnic in izjav škofovskih konferenc; to dejansko
                     počnemo.</p>
                  <p>Vzemimo versko področje: kaj je bolj važno, bolj primerno in zveličavno,
                     Katoliška akcija ali Marijina legija? Ene vrste pobožnost ali druga?</p>
                  <p>Na političnem polju: Naj obdržimo dosedanje politične strukture v zdomstvu
                     (SNO, zgodovinsko SLS, borčevske organizacije) ali se vključimo v one v
                     Republiki Sloveniji?</p>
                  <p>Kdo ima prav, kdo lahko izsiljuje drugega, da se vključi v njegov miselni
                     sestav, njegovo gledanje, njegov prav?</p>
                  <p>Ko delamo, kar imamo po vesti za pravilno, bodi prilično ali neprilično,
                     upoštevajmo tudi svetopisemski rek, ki pravi: »Ne stori drugemu, kar ne želiš,
                     da kdo drug tebi stori.« Sploh pa, kar se tiče uporabe verskih tekstov za
                     upravičenje svojega gledanja na stvari, smo lahko malo bolj previdni: moja
                     kaprica še ni Božja volja; če se pred strankinim sestankom moli k sv. Duhu, še
                     ni rečeno, da je strankin sklep navdihnjenje sv. Duha.</p>
                  <p>Posvetimo svoje energije delu na tistem polju, za katerega se čutimo
                     usposobljene, v tisti skupnosti, ki jo čutimo bolj blizu, na način, ki nam bolj
                     leži, ne da bi neprestano škilili k sosedu, kaj počne. Ne mečimo polen pod noge
                     tistim, ki v naši skupnosti delujejo po svojem uvidu, ki je malo drugačen od
                     našega, ne ugašajmo duha, ne lomimo nalomljenih trsov.</p>
                  <p>Namesto da bi »pustili mojega slavca peti«, kot pravi Prešeren, se nagibamo k
                     mišljenju: »<emph>Ali bo vse tako, kot jaz hočem, ali pa naj ne bo
                     nič</emph>«.</p>
                  <p>Govorimo o resnici, ki naj bi jo imeli v zakupu, saj smo vendar katoličani.
                     Vemo, da je resnica ena, a kdo si upa trditi, da jo ima v posesti in celo
                     kompletno? Poleg tega jo je možno gledati iz različnih zornih kotov.</p>
                  <p>Videz kaže različne oblike, a gre za isto stvar. To ni relativizem ali
                     skepticizem. Miselna togost je tista, ki nam ne dovoli postaviti se v zorni kot
                     sobesednika, na videz drugače mislečega. Morda nekaj tega izhaja iz našega
                     narodnega značaja: zadrtost, zagrizenost, togotna trmoglavost in nuja, da
                     hočemo imeti vedno prav in v vsem zadnjo besedo.</p>
                  <p>Sindrom Ehrlich–Tomec. Ni ironija, je le žalostna ugotovitev dejstev in
                     razpoloženja, ki se je preneslo iz domovine v zdomstvo, se znova in znova
                     pojavlja in ponavlja v različnih oblikah in povzroča neprestano nove žrtve, ki
                     se užaljene, zagrenjene in razočarane umikajo iz slovenske skupnosti, kjer ne
                     najdejo razumevanja.</p>
                  <p>Stvari, o katerih imamo različna mnenja, niso bistvene, ampak bolj take, o
                     katerih pravi pesnik: »Al prav se piše kaša ali kasha«, prekljamo se kot
                     nekdanji Abderiti v sloveči pravdi in vpijemo aut-aut za prazen nič.</p>
                  <p>Za kaj se potegujem? Enostavno, za pravico do lastnega mišljenja v kontekstu
                     snovi, ki je, špansko rečeno, 'materia opinable', nič več. Za pravico, ki se je
                     poslužujem in jo priznavam drugemu. Imam pravico povedati svoje mnenje, svoje
                     prepričanje in delovati v skladu z njim, ne da bi me nesprestano kdo utišaval
                     in dokazoval, da je napačno in škodljivo, karkoli naredim, napišem ali
                     povem.</p>
                  <p>Ta moj prispevek k okrogli mizi noče biti izraz neke osebne prizadetosti (v
                     smislu tiste stare srbske pravljice o carju Saltanu, 'koji imao kozje uši'),
                     ampak izraz skrbi in opozorilo, ki velja nam vsem, da smo bolj uvidevni,
                     prizanesljivi v sodbah drug do drugega, bolj strpni, širokosrčni in blagohotni,
                     posebno v tem prehodnem času, ko nimamo več jasno opredeljenega skupnega
                     sovražnika; ko razmere v domovini še daleč niso take, kakršne smo pričakovali
                     po padcu komunizma, kar nas dela živčne, razdražljive in obstaja nevarnost, da
                     bi se zgrizli med seboj, česar nas Bog varuj.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2" subtype="poem">
               <head>Slovenski dom na tujem</head>
               <docAuthor>Branko Rebozov</docAuthor>
               <div type="div3">
                  <lg>
                     <l>Slovenci v božji svet zasanjani </l>
                     <l>kot otroci v pravljice, smo v gluhi </l>
                     <l>noči od doma morali bežati pred </l>
                     <l>lastnimi ljudmi kot pred pošastmi; </l>
                     <l>v temi – koraka nisi videl pred seboj – </l>
                     <l>smo begali, se skrivali prestrašeni </l>
                     <l>na lastni zemlji, obkoljeni od sovražnih </l>
                     <l>tujih vojsk in od najhujše: svoje lastne, </l>
                     <l>prekaljene v sovraštvu, s smrtjo </l>
                     <l>oborožene, brezčutne in zaklete.</l>
                  </lg>
                  <lg>
                     <l>Držali smo se za roke in molili, </l>
                     <l>otroke jokajoče in matere tolažili, </l>
                     <l>naši oboroženi in neustrašni borci </l>
                     <l>so nas čuvali in dan in noč branili, </l>
                     <l>z njimi sem mlad fant bil tudi jaz.</l>
                  </lg>
                  <lg>
                     <l>Ko so sovragom v domovini vpili zmago, </l>
                     <l>ljudi zapirali, mučili in jih morili, </l>
                     <l>se nam je na tujem svet pogreznil v mrak: </l>
                     <l>potomci miroljubni tisočletnega rodu </l>
                     <l>smo morali predani in oropani vsega </l>
                     <l>na golih tleh pod milim nebom spati, </l>
                     <l>odeti samo z vero, da obstoja Bog.</l>
                  </lg>
                  <lg>
                     <l>Zdaj se na tujem shajamo že v tretji rod </l>
                     <l>v domovih skupnih, ki smo jih zgradili </l>
                     <l>v bližini svojih lastnih, in v nje vzidali </l>
                     <l>spomin na domovino, rodni kraj in dom, </l>
                     <l>na svoje drage, ki so se rešili smrti, </l>
                     <l>na padle v bojih in v množičnih grobiščih.</l>
                  </lg>
                  <lg>
                     <l>Pomnik so preživetja in naše žilavosti,</l>
                     <l>naš zid objokovanja in vere,</l>
                     <l>v puščavi naši naše piramide,</l>
                     <l>in nagrobniki stoletnega slovenstva,</l>
                     <l>ki so razsekali mu korenine in zlomili vrh</l>
                     <l>in ga prekopali v mrtvo zemljo.</l>
                  </lg>
                  <lg>
                     <l>V domovih potrjujemo kdo smo, </l>
                     <l>obtoženi izdajstva kljubujemo v zvestobi; </l>
                     <l>z Bogom, dedi in pradedi obnavljamo zavezo, </l>
                     <l>in nanjo zaprisegamo svoj mladi rod, </l>
                     <l>naj domovine staršev ne pozabi, </l>
                     <l>naj ostane v veri Bogu zvest,</l>
                     <l>naj spomin na pomorjene brate in njihove </l>
                     <l>morilce ohranja in sporoča v novi rod.</l>
                  </lg>
                  <lg>
                     <l>Križ, rokovanje in objem so naši znaki, </l>
                     <l>in solze, mnogokrat po mnogih letih; </l>
                     <l>pri mizah s prti belimi in nageljni rdečimi </l>
                     <l>in deklet slovenskih ljubeznivi strežbi, </l>
                     <l>ko nas molitev skupna združi z Bogom, </l>
                     <l>si v čaše točimo medico in tuje vino; </l>
                     <l>ta močna mešanica nas tako omami, </l>
                     <l>da čim kdo spregovori besede prave, </l>
                     <l>smo že doma, kot ne bi nikdar </l>
                     <l>od doma šli.</l>
                  </lg>
                  <lg>
                     <l>Da vidiš, brat, kako nam lica pordečijo, </l>
                     <l>in vidiš, kako spet pobledijo! </l>
                     <l>Vsaka misel vrača se domov čez morje </l>
                     <l>in tam ostati hoče, tam imeti grob; </l>
                     <l>nam zbranim mnogokrat je v duši, </l>
                     <l>kot bi iz cerkve v daljnem rodnem kraju </l>
                     <l>zvon veliki se oglasil ali navček mili, </l>
                     <l>kot bi na žegnanje vabilo ali na pogreb, </l>
                     <l>pozvonjalo in klenkalo usodi, </l>
                     <l>ki je v naši veri ni mogoče doumeti.</l>
                  </lg>
                  <lg>
                     <l>Toda neuklonljivi v upanju in veri</l>
                     <l>– kot so bili izdani bratje v ujetništvu, </l>
                     <l>med mučenjem in streljanjem pred brezni – </l>
                     <l>stoje zapojemo z ubranim zbornim glasom </l>
                     <l>tožno ali udarno pesem iz davnine; </l>
                     <l>kdo zavriska vmes kot ponorel, </l>
                     <l>kdo drug obmolkne smrtno bled, </l>
                     <l>kot bi se vgreznil vase – v grob.</l>
                  </lg>
                  <lg>
                     <l>Mar so zaman na tujem naši shodi? </l>
                     <l>Brez smisla naš spomin na dom in rod?</l>
                  </lg>
                  <lg>
                     <l>Domovina nam je kakor mačeha, </l>
                     <l>tujina je vzljubila nas – in mi njo, </l>
                     <l>svet postaja dom za vse človeštvo. </l>
                     <l>Domovi naši bodo morda tujcem krov, </l>
                     <l>beseda naša ne bo več v njih zvenela; </l>
                     <l>morda se zrušijo pod težo lastnih zgodb, </l>
                     <l>njih razvaline bodo temelj drugemu, </l>
                     <l>toda ljubezen, ki smo vzidali mi vanje, </l>
                     <l>bo Bogu in Sloveniji gorela večno.</l>
                  </lg>
               </div>
            </div>
            <div type="div2">
               <head>Škof dr. Gregorij Rožman</head>
               <div type="div3">
                  <p>Iz internacije v Celovcu je Rožman 13. oktobra 1945 pisal kanoniku J. Omanu v
                     Cleveland: <emph>»Razumem, da imajo Slovenci (v ZDA) o nas duhovnikih v
                        domovini slabo mnenje, češ da smo v usodni uri stali proti svojemu ljudstvu
                        na strani njegovih sovražnikov. Take vesti ste dobivali o nas, mi pa nismo
                        imeli nobene možnosti sporočati Vam resnične vesti. Po svoji vesti kot
                        duhovnik in vse dni svojega življenja odločen in ponosen Slovenec, zavedajoč
                        se svoje odgovornosti pred vsevednim Bogom, ki me bo nekoč sodil, izjavljam:
                        Komunistična partija je izrabila željo, ki je živela v naših srcih,
                        osvoboditi se okupatorja in njegovega terorja, da bi izvedla politično in
                        socialno revolucijo in prišla na oblast. V ta namen je organizirala
                        Osvobodilno fronto. Na podlagi enciklike Pija XI, 'Divini Redemptoris' o
                        brezbožnem komunizmu smo spoznali, da je to največja nevarnost, ki je kdaj
                        grozila slovenskemu ljudstvu … Da smo imeli prav, dokazuje sedanje stanje v
                        domovini, kjer vlada čisti in pravi komunizem, kar jasno spričujejo razmere,
                        o katerih govori skupno pismo jugoslovanskih škofov.«</emph> (J. Kolarič
                     III, str. 255)</p>
               </div>
               <div type="div3">
                  <p>Na slovesnosti, ki jo je škofu Rožmanu kmalu po njegovem prihodu v ZDA leta
                     1948 pripravila župnija Sv. Vida v Clevelandu, je povedal tudi sledeče:
                        <emph>»Kakor ni bilo nobene nevarnosti, da bi se ljudje navzeli nacizma in
                        fašizma, tako je v partizanstvu največja nevarnost bila prav v tem, da se
                        ljudje v tako imenovanem osvobodilnem gibanju navzamejo komunizma. Narodu ni
                        moglo biti jasno, kakšno gorje pripravljajo komunisti, narod si ni mogel
                        misliti, da bi kdo brezvestno izrabil osvobodilno gibanje za kaj drugega kot
                        resnično osvobojenje.«</emph> (J. Kolarič III, str. 254)</p>
               </div>
               <div type="div3">
                  <p>Na slovesnosti v župniji Sv. Vida v Clevelandu leta 1948 je škof Rožman povedal
                     tudi tole: »<emph>Škof je videl posebno nevarnost za idealno mladino, ki se je
                        navduševala za nekaj, kar je bilo samo vaba, v resnici pa je pomenilo
                        najstrašnejšo narodno nesrečo. Zato je škof ljudi poučeval, zato je naročil
                        duhovnikom, da morajo ljudi opozarjati na komunizem prav tako kakor pač
                        morajo dušni pastirji opozarjati na vsako dušno in življenjsko nevarnost,
                        odločno in jasno po resnici, brez ozira na težave in nevarnosti.«</emph> (J.
                     Kolarič III, str. 254)</p>
               </div>
               <div type="div3">
                  <p>V svetem letu 1950 je škof Rožman obiskal Rim. Med dogodki, ki so se mu še
                     posebno vtisnili v spomin in jih je tudi popisal, je bil obisk Kalistovih
                     katakomb v nedeljo, 29. oktobra, ko je bil hkrati praznik Kristusa Kralja.
                     Spremljalo ga je okrog sto slovenskih beguncev iz Avstrije in nekaj rimskih
                     Slovencev. Oltar, pri katerem je škof maševal, stoji prav na kraju, kjer je bil
                     papež Kalist umorjen. Takole piše: <emph>»Živo sem se spomnil zadnje svoje maše
                        pri istem oltarju v poletju 1938. Tedaj je stala okrog oltarja četica mladih
                        apostolov, članov dijaške Katoliške akcije. Tistih fantov ni več mnogo pri
                        življenju. Ob komunistični revoluciji so bili pomorjeni, ostali so zvesti do
                        smrti.</emph>
                  </p>
                  <p>
                     <emph>Danes imamo tudi katoliški Slovenci svoje 'katakombe', kjer počivajo
                        izmučene in strte kosti tisočev, ki so bili mučeni in pobiti predvsem
                        zavoljo tega, ker niso hoteli služiti brezbožnim silam. Kraške jame na
                        Kočevskem, zapuščeni jaški hudojamskih in hrastniških premogovnikov,
                        protitankovski jarki teharski in še mnogokje so naše katakombe. Niso vsi,
                        katerih kosti v teh jamah trohne, verski mučenci v cerkvenem smislu, a mnogi
                        med njimi so: kakor Lojze Grozde, Jaro KM, Mravljetovi z Brezovice, stopiški
                        župan Brulc in njegov sorojak Turk, Kozinčevi štirje in še mnogi drugi.
                        Kakor nekoč iz rimskih tako bo zažarel tudi iz naših katakomb svetel svetel
                        žarek bodočih božjih zmag. Christus vincit.«</emph> (J. Kolarič, Škof Rožman
                     III, str. 557)</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Sorodnost</head>
               <div type="div3">
                  <p>Letos sem se poglobil v muzejske dokumente, ki jih hrani Gorenjski muzej v
                     Kranju in se nanašajo na nacistične zapore v Begunjah. Od leta 1941 do 1945 so
                     nacisti opravili dobesedni genocid nad našo skupnostjo gorenjskih Sintov. Po
                     razpoložljivih podatkih in evidenci, ki so jo tako marljivo vodili nacisti, je
                     bilo na Gorenjskem okrog 120 Sintov staroselcev, ne vštevši Potujočih Sintov,
                     ki so v času vojne bivali pod italijansko oblastjo v Ljubljani oziroma na
                     Notranskem in Primorskem.</p>
                  <p>120 gorenjskih Sintov je bilo med letoma 1941–1945 nasilno odpeljanih v
                     nacistične zapore v Begunje samo zato, ker so bili Cigani. V Begunjah so potem
                     čakali na svojo nadaljnjo usodo; nekateri so umrli strašne smrti, drugi so bili
                     odpeljani v Dachau, Mauthausen, Jasenovac in v Italijo – tu se predvsem omenja
                     taborišče Campo Basso. Spet drugi Sinti so bili izgnani v Srbijo, kjer pa so se
                     pridružili partizanom. (Svobodna misel, 12. oktobra 2007)</p>
               </div>
               <div type="div3">
                  <p>Po aprilu 1941 je bila romska družina, ki je živela v baraki na robu Horjula,
                     stalno v skrbeh, da bodo Nemci prišli tudi v Horjulsko dolino. Njihov strah je
                     bil dokončno rešen, ko so partizani horjulske čete neke noči v drugi polovici
                     Junija 1942 požgali barako, več kot deset njenih prebivalcev pa odpeljali v
                     taborišče na Rupe, kjer so za vedno izginili. – V uvodnem delu knjige Tomšičeva
                     brigada piše Franci Strle o Romih, ki naj bi jih poslali Italijani, da bi
                     vohunili za partizani: »V tedanjih razmerah si partizani niso smeli dovoliti
                     nobene prizanesljivosti, zato so vseh devet ciganov, ulovljenih 10. maja, in
                     tistega, ki so ga ujeli 12. maja 1942, pokončali na Mačkovcu.« (str. 271) –
                     Prav tedaj se je v vaseh pod Krimom zadrževala večja skupina Romov. 17. maja so
                     jih partizani prignali v Iško. »Na Benkovem travniku so postrelili vse; otroke,
                     mlade, stare, moške in ženske. V skupnem grobu jih leži 48.« (J. Klemenčič,
                     Revolucija pod Krimom, str. 79) Zgodovinar dr. Ferdo Gestrin omenja ta dogodek
                     v svojem delu Svet pod Krimom takole: »Kot potencialne ovaduhe, kar je kdo med
                     njimi tudi res bil, so v tem času poslali v smrt cigane iz Vrbljen in Podpeči.
                     Na Notranjskem so partizanske enote na osvobojenem ozemlju usmrtile okoli 70
                     Romov.« (Str. 69) – 29. maja 1942 je straža pred Sodražico prijela skupino
                     Romov, ki so se z vozom pripeljali od Ribnice. Partizansko sodišče pod vodstvom
                     Jerneja Stanteta jih je takoj obsodilo na smrt. Daki piše o tem takole: »Za
                     prevoz ciganov smo uporabili privatni avtobus in jih ponoči prepeljali v
                     Boncarhosto. Tam so jih predali našemu vodu, da je izvršil sodbo nad
                     izdajalci.« (Najboljši so padli, str. 271) Mirko Kozina pa je svojo pripoved o
                     tem dogodku takole zaključil: »Šestnajst nedolžnih človeških življenj je tako
                     omahnilo v grob ob zori komunistične revolucije na ozemlju »svobodne republike
                     Sodražice«. – V zgodnjem jutru 19. julija 1942 so partizani požgali romsko
                     naselje Kanižarica pri Črnomlju, njegove prebivalce pa odgnali na Mavrlen. O
                     tem piše Radko Polič v knjigi Belokranjski odred str. 238 in po italijanskem
                     viru navaja število 61 odpeljanih, medtem ko drugi viri navajajo število 64 do
                     72 žrtev, nekateri celo 100. Pobili so jih dva dni kasneje v neki kotlini
                     onkraj Mavrlena – vse brez razlike, tudi dojenčke in starce, mnoge na posebno
                     krut način brez streljanja. Med moritvijo naj bi neki fant s Tanče gore igral
                     na harmoniko, desetletni Gvido Perhavc, vnuk gluhoneme Romkinje Mice, pa
                     prepeval. – Po dokaj skromni bilanci je bilo torej v času od 12. maja do 22.
                     julija 1942 v takratni Ljubljanski pokrajini pomorjenih najmanj 160 Romov,
                     mogoče je bil med njimi tudi kak Sint. </p>
               </div>
               <docAuthor>(ZAVEZA)</docAuthor>
            </div>
            <div type="div2">
               <head>Priporočamo</head>
               <div type="div3">
                  <head>Zbornik simpozija<lb/>Slovenska duhovna in politična drama 20.
                     stoletja</head>
                  <figure>
                     <graphic url="slike_z_69/z_69_65.png"/>
                     <head>Zbornik simpozija Slovenska duhovna in politična drama 20.
                        stoletja</head>
                  </figure>
                  <p>Izdala Družina<lb/>naročila 01/360-28-28</p>
               </div>
            </div>
         </div>
      </back>
   </text>
</TEI>
