<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Marjan Tršar </name>
               <name>Tine Velikonja</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML ???</extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">64</idno>
            <idno type="ISSN">xYxyxcc ??</idno>
            <date>2011-06-30</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">64</biblScope>
                     <biblScope type="vol">XVII</biblScope>
                     <biblScope>številka 1, marec 2007</biblScope>
                     <date when="2007-03">2007</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-06-30">
            <name>Alexander Jerman</name> - pretvoril besedilo v zapis TEI, dodal strukturne oznake
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 64</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3" subtype="intro">
                  <p>Lembke: »Požar je v glavah.« </p>
                  <byline>F. M. Dostojevski – Besi</byline>
               </div>
               <div type="div3">
                  <head>Boljševiki nadaljujejo svojo igro</head>
                  <p>Gotovo je bilo v vseh časih tako, da so se ljudje imeli čemu čuditi. Če stvari
                     potekajo tako, kakor smo vajeni, nihče ne vznemirja sebe in drugih z vprašanji.
                     Tudi kadar čas postavi na ogled kaj zelo novega – kaj še nevidenega in
                     slišanega – se v nas po prvem šoku oglasi daljši spomin in pokaže na kak
                     primerek v svojem inventarju, ki tisto, kar je sedaj pred nami, dela manj novo
                     in škandalozno. Tako se veča sprejemljivost sveta. Tudi njegova znosnost.</p>
                  <p>Včasih pa vendar začutimo, da to, kar smo pravkar povedali, ne drži. Zavemo se,
                     da tega, kar se je sedaj zgodilo ali kar se sedaj dogaja, nikoli ne bomo mogli
                     spraviti dol – kakor je Guareschi rekel za don Camilla, da nekaterih stvari ni
                     mogel »spraviti dol«. Še več, da jih nikoli noben čas ne bo mogel pogoltniti,
                     če pa se jim bo le kdaj, v trenutku kake omame ali splošne neprisebnosti,
                     posrečilo vstopiti v človeka, nikoli ne bodo mogle postati del njegove
                     snovi.</p>
                  <p>Ena od stvari, ki nas spravlja v skrajno začudenost in mislimo, da se sploh ne
                     bi bila smela zgoditi, je povezana s prehodom iz totalitarizma v demokracijo.
                     Zanj je treba najprej reči, da ga ne naše ne tuje analize niso napovedovale
                     tako kmalu; postavljale so ga v bolj oddaljeno prihodnost – a tudi drugačnega.
                     Ko smo pod nekdanjim pokrovom vsak zase gnali svojo misel, smo mislili, da se
                     je svet, zaradi vsega, kar smo v njem doživeli, notranje prenovil in da smo vsi
                     postali čistejši. Nihče si sicer ni upal predvideti, da bodo boljševiki
                     dovolili, da se stari svet razpusti in sestavi v novega tako mirno – kakor v
                     kaki igralnici, z nekaj sicer vratolomno visokimi stavami. Dopuščali smo
                     možnost – ali celo verjetnost – da bodo njegovi arhitekti, že zato, ker so
                     obljubljali, da ga postavljajo za zmerom in so v njegovo izgradnjo vložili vso
                     svojo integriteto, tako da je zanje ni ostalo nič, že zato smo mislili, da bodo
                     zanj šli v zadnji boj harmagedonski. Nič od tega se ni zgodilo – na našo srečo.
                     (A se jim zato vseeno ne bomo zahvaljevali.)</p>
                  <p>Odločitev, da zapustijo oblast brez boja, ni nastala iz nagibov, ki bi jih
                     lahko občudovali – na primer zaradi nevarnosti, ki bi ji sicer bili
                     izpostavljeni prebivalci njihovega imperija – ampak iz tega, čemur bi še
                     najpreprosteje rekli račun. Uvideli so namreč možnost – in v tem lahko vidimo
                     tisto prisebnost, ki so jo vseskozi imeli – da lahko ostanejo, ne kot
                     neartikulirani politični marginalci, ampak kot enakopravni upravljalci države v
                     novi postavitvi, če le zavržejo ideologijo, ki je do sedaj legitimirala njihovo
                     oblast in zanjo niso dopuščali nobenega dvoma, da je življenje njihovega
                     življenja. Že tu je bila naša osuplost velika, še večja pa je postajala potem,
                     ko smo opazili, da so njihove ambicije smelejše, da prehoda ne bodo samo
                     dovolili, ampak ga bodo tudi pilotirali in tako vzeli v svoje roke. Na to, kako
                     natanko je ta stvar strateško potekala, se bomo v tem razmišljanju morda še
                     ozrli, sedaj pa k temu, zakaj nas je ta odločitev tako vznemirila in zakaj
                     mislimo, da nam ta bizarna okoliščina daje slabo priporočilo za prihodnost.
                     Bojimo se, da se bodo ravno ob tem dejstvu lomili identitetni napori Slovencev
                     v novih in nepredvidljivih konstelacijah Evrope in sveta.</p>
               </div>
               <div type="div3">
                  <head>Boljševizem – izstop iz civilizacije</head>
                  <p>Jedro našega čudenja in naše zaskrbljenosti je torej, da se je s tem zgodilo
                     nekaj, kar se nikakor in pod nobenim pogojem ne bi bilo smelo. Moralna in
                     kulturna podoba, ki so jo zagledali boljševiki, potem ko jim je zgodovina
                     ponudila zrcalo, je bila takšna, da jim je dovoljevala eno smo možnost: popolno
                     in brezpogojno vdajo. Tu ni šlo za nikakršno igro subtilnih odzivov, tu je šlo
                     za najpreprostejšo moralo kože, ki po določenih dejanjih tistim, ki so bili v
                     njih udeleženi, ne dovoli več izrekanja določenih besedi in zadrževanja v
                     določenih prostorih. Norme splošnega okusa tega ne prenesejo. Kako se je to
                     vseeno moglo zgoditi? Kako, da tega niso opazili? Kako to, da tega skoraj nihče
                     ni zagledal? Saj jih je moralo biti nekaj deset tisoč. Samo enega imamo v
                     spominu – žal nismo bili toliko prisebni, da bi si zapisali njegovo ime. Na eni
                     od tistih premetenih konferenc, na katerih so sestopali z oblasti in iskali,
                     kako bi to naredili tako, da bi se je v drugem modusu lahko zopet polastili, je
                     prišel pred mikrofon in vrgel v dvorano presunljivo vprašanje, ne vprašanje,
                     ampak krik: Kaj smo ljudem storili! Kaj smo ljudem storili! En sam je bil in en
                     sam je tudi ostal.</p>
                  <p>In kaj je vse bilo v tistem vprašanju. Boljševizem je bil v civilizaciji
                     enkraten pojav. Njegova skrivnost je bila ideologija. Dr. E. H. Carr, profesor
                     za zgodovino v Cambridgeu in avtor monografije o boljševiški revoluciji v
                     Rusiji, ki se je sicer boljševizma dotikal s prijazno roko, je v knjigi
                        <emph>Kaj je zgodovina</emph> nastanek te ideologije zajel takole (131–133):
                     Za vsem je stala misel, da je potekanje sveta vnaprej določeno. Najprej je bil
                     tu ekonomist Adam Smith, ki je v središče razvoja postavil trg, ki deluje sam
                     po sebi, vedno in povsod, ker zanj skrbi »skrita roka« – zakon ponudbe in
                     povpraševanja. Filozof Hegel je razvojno zakonitost – pojmovano dialektično –
                     prenesel na vso zgodovino in skrb zanjo poveril objektivnemu Duhu, ki s
                     »premetenostjo zgodovine« dosega, da ljudje, ne da bi se tega zavedali, počnejo
                     natanko to, kar razvoju ustreza. Karl Marx je Hegla postavil na glavo, tako da
                     je njegovo shemo apliciral na materialno sfero, na proizvodnjo. Dr. Carr pravi,
                     naslanjajoč se na Hercena, daje Hegel pisal algebro – splošno pisavo – Marx pa
                     je algebro spremenil v aritmetiko in tako v proletariat vložil praktično
                     vsebino. Lenin je naredil še zadnjo potezo in poudarek prenesel iz razreda na
                     partijo in tako izbranemu razredu dal glavo, ki je bila v stanju precizirati
                     njegovo vlogo v konkretnem času. Boljševiki so se torej imeli za nekakšne
                     administratorje ali eksekutorje zgodovine. Ker delajo v skladu z načrtom, ki je
                     že vdelan v zgodovino, se ne morejo motiti. Odtod Orwellov stavek: Napoleon ima
                     vedno prav. (Napoleon: se pravi Lenin, Stalin, Broz, Mao Cetung, Castro,
                     Hošiminh itd. itd. Tudi Kardelj, Kidrič, Maček, Ribičič itd.)</p>
                  <p>Naj ob tem že sedaj opozorimo na to, da je bil tu opisani razvoj tako uspešen
                     tudi zato, ker je potekal v območju splošnih silnic, ki so uravnavale razvoj
                     evropske moderne. (V njeno pogubo, naj že sedaj povemo.) Tudi kratek opis tega
                     razvoja daje dr. Carr: »V 17. in 18. stoletju so se ljudje v celoti zavedeli
                     sveta in njegovih zakonov. Ti niso bili več skrivnostne odločbe nedoumljive
                     Previdnosti, ampak zakoni, ki so dostopni ljudem. Skraja so to bili zakoni, ki
                     jim je bil človek podložen, ne zakoni, ki bi jih človek sam naredil. V
                     naslednji stopnji pa se je človek popolnoma zavedel svoje moči nad okoljem in
                     nad seboj, vključno s pravico, da sam postavlja zakone, po katerih bo živel.
                     (Carr, 150)</p>
                  <p>Boljševizem je torej nastal na ozadju širšega razvoja. Nič narobe ne bi
                     naredili, če bi rekli, da je bil otrok liberalizma, nezakonski sicer, a
                     vendarle otrok. Ko je odrasel, so liberalni roditelji z grozo, pa tudi
                     nejevoljo gledali njegovo nemoralno in razuzdano življenje, a, ker je izšel iz
                     njih, mu zadnje ljubezni niso mogli odreči. Vsa zgodovina govori o tem – še ko
                     so se z njim bojevali, so ga ljubili – pravi izbruh pa je ta ljubezen doživela
                     potem, ko je boljševizem izdihnil. Na koncu je namreč moral napovedati bankrot
                     in podati demisijo.</p>
               </div>
               <div type="div3">
                  <head>Svojska arogantnost slovenskih boljševikov</head>
                  <p>In tu smo spet pri našem vprašanju. Kako so slovenski boljševiki, kljub vsemu,
                     kar se je v njihovem angažmaju zgodilo, meni nič tebi nič začeli pripravljati
                     teren za nadaljevanje stare politične igre pod novim podnebjem? Saj že splošna
                     občutljivost pove, da bi morali, po tolikem porazu, po takšnem zgrmetju, po
                     tolikih ruševinah, napraviti samo eno reč: prirediti veliko samospraševanje,
                     razpisati natečaj za besede, iz katerih bi bilo mogoče sestaviti prošnjo za
                     odpuščanje – njihova fantazija je bila že preveč izsušena – in brez velikega
                     hrupa oditi. Veliko pohujšanje se je naredilo s tem, da niso odšli, pa tudi s
                     tem, da jim ni bilo treba oditi. A to je že druga zgodba.</p>
                  <p>To vprašanje moramo zelo jasno postaviti, ko gre za slovenske boljševike. Zakaj
                     samo v Sloveniji in nikjer drugod – ponavljamo, samo v Sloveniji in nikjer
                     drugod – so se boljševiki dvignili do te arogantnosti, da so se odločili za
                     revolucijo v času tako posebnega stanja, kot je okupacija. V globino te
                     zavrženosti niso šli nikjer drugje: da so skupaj z Italijani in Nemci, s
                     fašisti in nacisti, udarili na narod, iz katerega so izšli. Tako jih bremeni
                     dejanje, ki ga nobena moralna in politična oznaka v evropskem idiomu ne pokrije
                     povsem.</p>
                  <p>In kaj vse so v takem položaju mislili, da smejo in morajo narediti?</p>
                  <p>Če so v poziciji, v kakršni so bili, hoteli zmagati, so morali najprej
                     gverilsko vojno spremeniti v frontno vojno. Samo tako so upali, da bodo
                     primerno impresionirali zaveznike. A zaradi tega je število smrtnih žrtev med
                     Slovenci narastlo preko vseh razmerij. Padlo jih je proporcionalno desetkrat
                     več kot Angležev, ki so nosili najtežjo breme svetovnega spopada, nekaj časa pa
                     so sploh bili sami. Že to kaže, da je njihova rezistenca šla za cilji, ki z
                     avtentičnimi interesi naroda niso imeli nobene zveze. (Spomnimo se na priliko o
                     pastirju in najemniku.) In potem trije genocidni sunki: enoletni boljševiški
                     teror od poletja 1941 do poletja 1942 – tisoč žrtev; množični pokol ujetih
                     vojakov samoobrambnih vaških straž in jugoslovanskih vojakov domovini jeseni
                     1943 – šeststo žrtev; povojni umor razoroženih in vrnjenih vojakov slovenske
                     domobranske narodne vojske in njihovih spremljevalcev in spremljevalk –
                     dvanajst tisoč petsto žrtev; s prvim sunkom so dosegli, da so nasilju
                     izpostavljeni ljudje za svojo obrambo vzeli od okupatorja orožje; z drugim in
                     tretjim pa so tako oslabili narodovo biološko substanco, da obstaja možnost –
                     ali pa verjetnost – da si ne bo več opomogla. Ali naj dostavimo še eksodus –
                     prisilni – odhod iz domovine deset tisoč ljudi, ki se zvečine niso in se ne
                     bodo vrnili.</p>
                  <figure>
                     <graphic url="slike_z_64/z_64_01.png"/>
                     <head>Dinamična lepota <name type="author">Mirko Kambič</name></head>
                  </figure>
                  <p>Ali naj nadalje govorimo o nasilju tajnih policij, med vojno in po vojni? Ali o
                     tisočih ovaduhov, tudi prisilnih, ki so si tako za vedno pohabili ponos? Ali
                     naj govorimo o polstoletnem nasilju duha, ki ga je izvajala partija s svojimi
                     akoliti? Ali o tem, da je mnogo ljudi preživelo svoje življenje, ne da bi lahko
                     enkrat samkrat volili ali vsaj enkrat na glas na forumu spregovorili o svojih
                     pogledih o tem, kaj si človek lahko misli o sebi? Da bi lahko kupili enkrat
                     samkrat svoj časopis ali napisali esej v svojo revijo ali kdaj protestirali nad
                     katero od desetih žalitev, ki so jih morali prenašati vsak dan?</p>
                  <p>Ali naj govorim o moralni poluciji, ki je z revolucijo legla na pokrajino
                     slovenskega duha? S primerom bomo povedali, kaj mislimo. V neki dolini – imena
                     so znana in v Zavezi registrirana – so partizanski teroristi v eni novembrski
                     noči leta 1942 pomorili sedem ljudi, enega očeta, dve materi in štiri hčere.
                     Izbrali so takšne, za katere se je vedelo, da nimajo ničesar nad seboj. To je
                     imelo dve posledici: prvič so s tem pokazali, da imajo absolutno oblast, da
                     lahko arbitrarno in suvereno odločajo, kdo je kriv; drugič pa to, da so
                     potencialno vsi krivi. To pa je bistveno za sistem, ki so ga postavljali;
                     drugič pa so vsi tisti, ki niso bili izbrani za umor, pa bi lahko bili, čutili
                     hvaležnost, da jim je bilo prizaneseno. Vedeli so, da jim lahko ne bi bilo! Ali
                     si je težko predstavljati, kakšne duhovne usedline so se tako nabirale v
                     slovenskem človeku. Kakšne nas je ta čas naredil in za koliko časa?</p>
                  <p>(Z etičnega in človeškega stališča pa je pri tem važno še nekaj drugega, kar s
                     tem ni ozko povezano. Tudi v tem primeru – in v drugih podobnih primerih – je
                     vendar bilo nekaj ljudi, ki so se temu uprli: iz sebe, iz svojih moči, iz
                     nemožnosti, da bi se zanikali v svojem dostojanstvu, iz svoje zadnje
                     prisebnosti. Kaj naj rečemo, kdo so bili ti ljudje, katero ime jim pristoji? To
                     so bili aristokrati. Revolucija in državljanska vojna v Sloveniji sta pokazali,
                     da je v vsaki vasi, v vsakem mestu in v vsaki dolini bilo nekaj ljudi
                     aristokratskega duha. Slovenska kulturna elita o njih ne govori. Morda zato,
                     ker instiktivno čuti, da ob njih ne bi bila več elita.)</p>
                  <p>In dalje. V Bosni so izračunali, da je za izvedbo Srebrenice bilo potrebnih
                     devetnajst tisoč in še nekaj vojakov. Nobeden od medijev, ki so nam posredovali
                     ta podatek, se ni vprašal, koliko partizanov pa je bilo potrebnih za izvedbo
                     Kočevskega Roga. Gotovo jih je moralo biti kakih deset tisoč. To pa pomeni, da
                     je v Sloveniji živelo leta in desetletja nekaj tisoč ljudi, ki so bili po vseh
                     pravnih in moralnih normah visokokaratni politični zlikovci. In vendar so
                     uživali ne samo normalno, ampak privilegirano življenje. Sedali so na prva
                     mesta, mnogi so bili v pomembnih službah, nosili številna odlikovanja, hodili
                     so v svoje bolnice in svoja okrevališča in zdravilišča. Obenem pa so imeli na
                     sebi to, da so na bolj ali manj pomemben način sodelovali pri največjem
                     zločinu, ki je bil kdaj narejen na naših tleh nad našimi ljudmi. Veliko
                     Slovencev o tem ni nič vedelo, mnogi pa so vedeli, a so na to hoteli pozabiti,
                     vendar je bila prisotnost takšnih ljudi obremenitev narodovega prostora. To bi
                     bili, tudi če zanje nihče ne bi vedel. Pomislimo še, kakšni ljudje so to morali
                     biti, da jih ni strlo strašno nasprotje med zunanjim bliščem in brezni, ki so
                     se odpirala v njih. Samo ena država na svetuje v tem pogledu podobna
                     Sloveniji.</p>
                  <p>To je Kambodža. V času vladavine Rdečih Kmerov je bilo pomorjenih skoraj dva
                     milijona ljudi: ene so postrelili, ene pobili, ene izmučili do smrti, ene
                     sestradali. Pol Pot, ki se je izučil teorije komunizma v pariških salonih,
                     prakse pa na Kitajskem med ljudsko kulturno revolucijo, je svoj kamenodobski
                     projekt izvajal s še ne polnoletnimi otroki. Dogajale so se tako okrutne reči,
                     da jih tukaj skoro ne moremo omenjati. Leta 1997 so le postavili mednarodno
                     sodišče v Phnom Penhu, a se nikomur ni nič zgodilo. Pol Pot, ki je vse to
                     vodil, je leta 1998 v miru zatisnil oči, drugi uživajo udoben pokoj, nekateri,
                     kot nekdanji zunanji minister, celo v izobilju. Ljudje hočejo predvsem živeti
                     in se za preteklost ne zanimajo. (Ali vam to zveni domače?) Poročila pravijo:
                     »Z razčiščevanjem preteklosti se v Kambodži volitve ne dobijo.« Med tem pa
                     novolevičarski zeloti po evropskih mestih v sprevodih kličejo »revoluciji in
                     demokratični Kambodži.« (FAZ, junij 2006)</p>
                  <figure>
                     <graphic url="slike_z_64/z_64_02.png"/>
                     <head>Mladostno žuborenje <name type="author">Mirko Kambič</name></head>
                  </figure>
                  <p>Tony Judt, znani zgodovinar povojne Evrope – pred dvema letoma je izšla njegova
                     znamenita knjiga <emph>Čas po vojni, zgodovina Evrope po letu 1945</emph>, je v
                     ameriški reviji The New Review of Books lani jeseni objavil esej o trilogiji
                     poljskega filozofa Leszeka Kolakowskega <emph>Poglavitni to</emph>
                     <emph>kovi marksizma</emph>. Judt pravi, da je Kolakowski pisal o marksizmu iz
                     poljske perspektive in je zato lahko razumeti, da je na marksizmu poudarjal
                     njegovo eshatološko vlogo. Svojo trditev ilustrira z odlomkom iz Poljakove
                     knjige: »Hudič je del našega izkustva. Naša generacija je videla dovolj, da to
                     sporočilo vzame zelo resno. Trdim, da zlo ni kontingentno, da ni odsotnost
                     (dobrega, o. p.), da ni deformacija, da ni subverzija kake vrline (ali pa česa
                     drugega, kar bi lahko imeli za njegovo nasprotje), ampak je zlo nespremeljivo
                     in neodrešljivo dejstvo.« Judt dostavlja: še noben zahodni komentator
                     marksizma, pa naj je bil še tako kritičen, ni pisal tako kakor ta Poljak. In
                     kaj je tisto, kar daje komunizmu tako moč in tako dolgo življenje? To so, spet
                     po besedah Kolakowskega, ideje: »Ideje so respiratorni sistem komunizma in
                     tisto, kar ga loči od sicer podobnih tiranij fašističnega izvora, ki nimajo
                     nobenih primerljivih potreb po visoko zvenečih dogmatičnih fikcijah.«</p>
                  <figure>
                     <graphic url="slike_z_64/z_64_03.png"/>
                     <head>Pomladno upanje <name type="author">Mirko Kambič</name></head>
                  </figure>
                  <p>Po toliki hybris – po tolikšnem izstopu iz področja dovoljenega – ki so ga
                     uprizorili slovenski boljševiki, po tolikem moralnem in človeškem opustošenju,
                     ki je zaradi tega izstopa zadelo deželo in njene ljudi; po vsem tem ni nihče
                     pričakoval, da bodo agenti in promotorji tega podjetja, ki se je s tem, kar je
                     bil, spremenil v kričeč monitum, odločili, da nadaljujejo politiko, ki se bo
                     mogla imenovati kontinuiteta. Čeprav smo vedeli, da jih je ideologija naredila
                     drugačne – ali pa so ideologijo sprejeli zato, ker so bili drugačni – smo se
                     spet, kot že tolikokrat čudili in bali – bali zato, ker so v polstoletnem
                     razpolaganju z narodom očitno naredili prostor, da so to mogli storiti. To je
                     ena stvar, zaradi katere se čudimo in bojimo, druga pa pride sedaj, a prej na
                     hitrico še ena reč.</p>
               </div>
               <div type="div3">
                  <head>Kazenski ukrepi zgodovine</head>
                  <p>Naj je bila odločitev boljševikov, da nadaljujejo svojo politično kariero, še
                     tako uspešna – že na drugih parlamentarnih volitvah decembra 1992 so lahko
                     sestavili večinsko koalicijo, še prej, aprila 1992, pa so uspeli z Drnovškovim
                     rušenjem Peterleta – so razmere, ki so nastale po volitvah 2004, pokazale, da
                     je kontinuitetna levica – ki jo sedaj sestavljajo SD (socialna demokracija) in
                     LDS (liberalna demokracija Slovenije) v globlji krizi, kot bi si kdo utegnil
                     misliti. Z eno besedo bi lahko rekli, da jih je dohitela zgodovina, ne v podobi
                     maščevalne roke za pretekle zločine, ampak v podobi nekega razkritja, ki mu
                     morda neupravičeno tako pravimo, ker ga z besedo še nihče ni pokazal in ga ni v
                     javni zavesti, čeprav je tu, čeprav je definitivno tu. Za obe stranki se je
                     izkazalo, da sta politično votli – da sta že vseskozi takšni bili – in da ju
                     pri življenju vzdržuje samo še nekdanja ideološka lojalnost, sami iz sebe pa
                     sedanji, živi in realni družbi politično nimata kaj povedati ali kaj dati. V
                     začetku – kako desetletje – sta obe stranki prosperirali – kakor vemo, ena bolj
                     od druge – deloma zaradi šoka, ki ga je povzročil veliki prelom, deloma pa
                     zaradi tranzicijskega kapitala, ki pa ni imel trajne vrednosti in moči, ker ni
                     zrastel iz ustvarjalnosti, ampak iz spretnega izrabljanja privilegiranega
                     tranzicijskega položaja.</p>
                  <p>Najbolje je to stanje v nekem intervjuju izrazil profesor dr. Igor Lukšič z
                     oznako, ki je postala krilatica: Levica je to, kar ni Janša. S tem pa je
                     povedal nič manj kot to, da kontinuiteta, politično vzeto, nima definicije ali
                     da ima samo negativno definicijo. Sama torej ni nič. Nihil. Živi iz nekih
                     drugih, ne političnih virov. (Profesor Lukšič je tudi sicer morda edini
                     perspektivni politik iz te druščine. Nekajkrat smo že opazili – ne brez
                     olajšanja – da mu je, ko v dialogu ni imel kaj reči, bila dana milost, kot bi
                     rekla Agatha Christie, da je molčal. Drugi v takih okoliščinah mislijo, da še
                     ni vse izgubljeno in da je še vedno mogoče kaj reči, kar je nemalo
                     deprimirajoče.)</p>
                  <p>Stranke kontinuitete so torej prišle tako daleč, da jim manjka njihov lastni
                     specifični locus. Zanašajo se lahko le na preteklost: na lojalnost spomina. To
                     pa je za politiko gotovo premalo, poleg tega pa ima redukcija na spomin svoje
                     inherentne težave. Iz perspektive kontinuitete je preteklost namreč
                     dvožariščna: partija in enobe. Crux te dvojnosti pa je v tem, da se hoče
                     kontinuiteta partije, ki je nekaj resničnega, na vsak način znebiti in vse
                     graditi na enobe, ki pa je, kot smo rekli, prevara. Če pa moraš negirati to,
                     kar je resnično, in afirmirati to, kar ni resnično, je tvoj položaj res
                     protisloven. (Marksisti bi morali vedeti, kaj to pomeni.)</p>
                  <p>Kje se bo našla Ariadna, ki bo spredla nit, po kateri bo mogoče priti iz
                     labirinta? V resnici je ena sama možnost: soočiti se s preteklostjo,
                     premisliti, kaj je mogoče narediti za slovensko državo – to pa pomeni v prvi
                     vrsti opraviti z mržnjo do sedanje demokratične države – in o vsem napisati
                     povsem novo besedilo. A tega ne bodo naredili, ker tega nočejo in ker bi tako
                     izgubili volilce. Zato tega ne bodo naredili. Stroj, ki poganja slovensko
                     državo, bo torej še naprej deloval, ne s prestavljanjem avtentičnih političnih
                     sil, ampak z ljubosumnim soobstajanjem dveh različnih sil: fantazme in
                     resničnosti. A o tem samo mimogrede. Sedaj prehajamo na drug razlog našega
                     čudenja.</p>
               </div>
               <div type="div3">
                  <head>Totalitarizem - moralna preizkušnja civilizacije</head>
                  <p>Izkušnja totalitarizma, skozi katero je šlo evropsko dvajseto stoletje, je, in
                     upamo, da bo tudi ostalo, brez primere. Ta izredni čas lahko tudi razumemo kot
                     preizkusno komoro, v kateri se je – zaradi pritiska, ki se je v njej vzpostavil
                     – vse izkazalo za to, kar je: posamezniki in narodi, njihove navade in
                     prepričanja, njihova kultura in njihove duhovne ambicije – civilizacija sama.
                     Odločitve, ki so se tu delale – izsiljene in prostovoljne – so segale od
                     visokosti, pred katero še sedaj sklanjamo glave, do nižin nedopustne
                     zavrženosti. Še nikoli ni bil človek tako velik in tako majhen.</p>
                  <p>Kar takemu času sledi, je čas refleksije. Čutimo, da moramo na vsak način
                     dognati, kaj je bilo to, skozi kar smo šli; kaj se je v tistem plavžu izkazalo
                     za takšno, da je moralo razpasti, in kaj za takšno, da je vse prestalo in se
                     spet izkazalo za ktēma eis aei – pridobitev za zmerom.</p>
                  <p>Komaj katero prizadevanje človekove misli se more temu izogniti, zgodovina pa
                     je vseeno prva. Strokovnjaki za kliometrijo – za pravila merjenja, ki jih je v
                     svojih laboratorijih uveljavila boginja zgodovine Klio – so poklicani, da v
                     luči poznavalske discipline in evropske obveščenosti premislijo čas in napišejo
                     končno poročilo. Veliko hipotez morajo postaviti in zavreči, preden bodo v
                     svoje poročilo vnesli dokončne stavke. Zakaj zgodovinarji veljajo sicer kot
                     strokovnjaki za preteklost, v resnici pa so arhitekti prihodnosti. Tudi zanje
                     velja stavek Sv. Avguština: Architectus aedificat per machinas transituras
                     domum manentem – Z minljivimi ogrodji gradi arhitekt hišo, ki ostane.</p>
                  <p>Kakšen prizor se nam odpre, če se s temi mislimi v glavi ozremo na sedanje
                     slovenske zgodovinarje? Pisan, gotovo, a zvečine takšen, da doživimo svojo
                     drugo začudenost. Premnogi še niso zagledali svoje vloge v konturah, ki so jih
                     izrisali moralni in etični ukazi sedanjega slovenskega časa. Razlogi za to so
                     različni. Ideologija, ki je velik del svoje legitimnosti izvajala iz zgodovine,
                     je bila bistveno zainteresirana za njeno »pravilno« fakturo. V ta namen je
                     postavila organe in komisije. Te ustanove so opravile veliko dela že s tem, da
                     so bile. Njihov uspeh je bil že v tem, da so se v ljudeh sprožali mehanizmi
                     avtocenzure. Te sicer ni več, ostal pa je spomin. Poleg tega tudi med
                     zgodovinarji ni manjkalo ideoloških zelotov, ki so po odčaranosti sveta, ki je
                     postavil revolucijo, pokazali svojo jezo tako, da so se, notranje, zapisali
                     tistemu »atmosferičnemu nekaj«, ki se imenuje nova levica. (Ta pa se, kot se
                     vidi na vsakem koraku, uspešno uveljavlja kot specialist za rehabilitacijo
                     izgubljenih zadev.) Nobene pravice seveda nimamo, da bi komurkoli odrekali
                     tehnično opremljenost za izvajanje svojega poklica – zelo veliko nam je do
                     tega, da v tem pogledu ne bi bili napačno razumljeni – pravico pa imamo, kot
                     konzumenti raziskav, ki se delajo tudi na nas ali o nas, da povemo, da je med
                     zgodovinarji sicer nekaj aristokratov, a premalo – vseeno premalo.</p>
                  <p>Dva moža sta zgodovinarjem postavila njihove visoke norme. Prvi je bil grški
                     retor Lukljan, ki je v 2. stol. po Kristusu postavil zahtevo, da je »naloga
                     zgodovine, pisati o stvareh tako, kakor so se dejansko dogajale« (hos eprahthe
                     eipein), drugi pa vodilni nemški zgodovinar 19. stoletja Leopold Ranke, ki je v
                     uvodu neke svoje knjige postavil zahtevo, da zgodovinar pripoveduje dogodke
                     tako, »kakor so se dejansko dogajali« (wie es eigentlich geschehen ist), in
                     tako Lukianovo maksimo skoraj dobesedno ponovil. Toda pripovedovati dogodke
                     dobesedno tako, kakor so se dogajali, pomeni pisati kroniko, ki je sicer
                     koristna reč, a ni zgodovina. Zgodovina mora biti pripoved in, če hoče biti
                     pripoved, jo je treba na nečem organizirati – na nekem, za razlago fenomenov
                     določenega časa najbolj produktivnem dejstvu.</p>
                  <p>Zgodovinar sredine slovenskega stoletja, ki je pravkar minilo, ima na voljo dve
                     taki dejstvi: ali enobe ali revolucija. Če postavi za počelo enobe, potem so
                     vsi drugi pojavi odvisni od gravitacijskih sil tega središča – tudi revolucija;
                     če pa izbere za izhodiščno točko revolucijo, potem je ona tista, ki določa
                     orbite vsem spremljajočim fenomenom – tudi enobeju.</p>
                  <p>Današnji zgodovinarji se res ločijo natanko v tej točki: na katero od obeh
                     možnosti organizirati preteklost. V tem pa nas spominjajo na neko dogajanje, ne
                     v zgodovini, ampak v astronomiji. Do 16. stol. je veljal stari ptolemajski ali
                     geocentrični sistem, tedaj pa je začelo postajati vedno bolj jasno, da v okviru
                     tega sistema ni mogoče razložiti določenih astronomskih dejstev. Stanje se je
                     premaknilo, ko je Nikolaj Kopernik leta 1543 s knjigo <emph>De revolutionibus
                        orbium celestium</emph> staro stanje postavil na glavo in predlagal sistem s
                     soncem v središču. V začetku so bile še težave, ko pa je pozneje Kepler uvedel
                     namesto orbitalnih krogov orbitalne elipse, so te težave izginile in novi
                     sistem se je počasi v celoti uveljavil.</p>
                  <p>Bistvena razlika med obema sistemoma je v razvidnosti. Vsi vidimo, da sonce
                     vsak dan vzhaja na vzhodu, izza tega, kar je na tem delu horizonta, potem pa
                     preide zenit in zvečer zaide na zahodu, za tem, kar je na tem delu horizonta.
                     To je očitno. Osel, ali ne vidiš, da je tako, pravijo ptolemajci. Res je, ne
                     moremo reči, da ne vidimo. Naša pisarna na Beethovnovi 5 je na miru, sonce pa
                     potuje nad njo od vzhoda do zahoda. Kopernikanci pa takih, vsakomur dostopnih
                     dokazov nimajo na razpolago in nas morajo, če nas hočejo prepričati, poslati k
                     ljudem, ki imajo za to oči – instrumente in matematične formule. Z njimi jim
                     uspe dokazati, da je slika vesolja drugačna. Predvsem pa je važno to, da je s
                     to teorijo mogoče razložiti dejstva.</p>
                  <p>Zgodovinarji, ki so za organizacijo preteklosti izbrali enobe, so ptolemajci.
                     Zdi se jim, da imajo na voljo vsem dostopne dokaze. Osel, ali ne vidiš, da so
                     se partizani bojevali z okupatorji, Nemci in Italijani? Tistih nekaj, ki jim je
                     uspelo napraviti kopernikanski obrat in postavljajo v središče svoje pripovedi
                     revolucijo, pa ptolemajcem odgovarjajo, da se tako le zdi, v resnici pa velja
                     njihova slika. Njena poglavitna prednost je v tem, da razloži relevantna
                     dejstva – da »rešuje fenomene«.</p>
                  <p>Razlog za naše čudenje pa je v tem, da imajo enobejevski ptolemajci na
                     razpolago oči za dejstva, ki terjajo kopernikanski obrat – arhive, dokumente,
                     pričevanja – a se zanj ne morejo odločiti. Le zakaj? Temu se čudimo.</p>
                  <p>Lani septembra (19. do 21.) je Zveza zgodovinskih društev Slovenije priredila
                     svoje letno zborovanje v Kranju s temo <emph>Mitsko in stereotipno v slovenskem
                        pogledu na zgodovino</emph>. Zakaj so se organizatorji zborovanja odločili
                     ravno za to temo, nam konkretno ni znano. Samo po sebi pa bi si človek mislil,
                     da so vodilni ljudje Zveze zborovanje tako tematizirali zato, ker so hoteli
                     osvetliti specifični del vprašanj, ki jih je na program postavil
                     posttotalitarni čas. Kaj bi bilo bolj razumljivo kot to, da bi želeli pomagati
                     obnovitvenim naporom demokratične kulture tako, da bi umetni enobejevski mit,
                     ki ga je partija zavestno postavila za legitimiranje svoje oblasti, prepustili
                     analitični arbitraži strokovne javnosti? In da bi, ko bi, s to mislijo v
                     središču, razmejili umetni ali ideološki mit od naravnih izvorov mitske
                     zgodovinske zavesti, tudi med naravnimi miti razločili tiste, ki izhajajo iz
                     resničnosti in zato podpirajo ali celo nosijo življenje skupnosti, in tistimi,
                     ki te resničnosti nimajo in so zato utvara in nekoristna narodova prtljaga v
                     zgodovini – ena od oblik <emph>fausse conscience</emph> – izkrivljene
                     zavesti.</p>
                  <p>Prispevki, prebrani na zborovanju, so izšli v zborniku in jih je mogoče
                     prebrati. Mi smo si jih za ta komentar nekaj ogledali in iz njih – ne torej iz
                     vseh, ne iz celote – dobili predstavo, kako nekateri slovenski zgodovinarji
                     razumejo svojo vlogo v posttotalitarnem času. A najprej nekaj – res samo dve
                     besedi – o mitski zgodovinski zavesti, o njeni naravi in možnostih, ki jih
                     ima.</p>
                  <figure>
                     <graphic url="slike_z_64/z_64_04.png"/>
                     <head>Lepota cvetoče veje <name type="author">Mirko Kambič</name></head>
                  </figure>
               </div>
               <div type="div3">
                  <head>Mit - legitimna oblika narodove zgodovinske zavesti</head>
                  <p>Mit je vedno nekaj sekundarnega; najprej je stvar, najprej je dogodek, najprej
                     je neka resničnost in šele potem pride posebno razumetje te resničnosti, ki
                     pravimo, da je mitska. Tako posebno razumetje je možno zato, ker smo v tisti
                     resničnosti zagledali ne samo njeno dejanskost, ampak nekaj, kar dejanskost
                     presega in nas postavlja: kot posameznike, kot določeno skupino, kot prebivalce
                     kraja ali doline, kot narod. Taki dogodki in pripovedi o takih dogodkih dobijo
                     počasi značaj nedotakljivosti in svetosti. Kar hočemo povedati, je to, da so
                     miti lahko legitimna oblika zgodovinske zavesti, na primer naroda. Kakšni miti
                     obstajajo v narodovem kolektivu, lažni ali resnični, je odvisno od kulture, ki
                     s svojimi moralnimi in miselnimi normami narod obvladujejo.</p>
                  <p>Ko je Izokrates pripravljal Slavilni govor, ki naj bi ga imel pred panhelensko
                     publiko v Olimpiji leta 380, je hotel dvigniti upadajočega duha Atencev tudi
                     tako, da jih je spomnil na to, kako so, že davno pred Trojansko vojno, pomagali
                     ljudem v nesreči: »Tako se je Adrastus, argoški kralj, ki se je vračal s pohoda
                     proti Tebam, kjer je doživel poraz in ni bil v stanju pobrati trupel tistih, ki
                     so padli pod kadmejskimi utrdbami, obrnil na naše mesto, da bi mu pomagali v
                     nesreči, ki je bila pravzaprav stvar, ki je zadevala vse, da bi namreč mirno
                     gledali, da možje, ki so padli v boju, ležijo nepokopani in da tako stara
                     navada (palaiòn éthos) in nesmrtni zakon (pátrios nómos) ne bi več veljala.«
                     (Panegirik, 55–56) S takimi mitskimi referencami razpolagajo vsi narodi in vse
                     literarne zgodovine od pradavnine do danes v obilju. Vsem je skupno to, da jim
                     je v kolektivih, v katerih jih gojijo, priznana nedotakljivost in spoštovanje.
                     Lahko si predstavljamo, da bodo Poljaki z imeni, kot sta Katin in Monte
                     Cassino, vedno tako ravnali. Tudi se nam ne bi zdelo čudno, če bi v kakem
                     evropskem dokumentu videli ponovljeno neko drugo mesto iz pravkar navedenega
                     Izokratovega govora, da ime Heleni namreč ne pomeni skupnosti po krvi, ampak
                     skupnost držav in narodov z isto kulturo. Da bi torej neki moderni ljudje
                     zagledali možnost, da svoje panevropsko idejo lahko vzporedijo z neko podobno
                     ambicijo v daljni preteklosti. V sklopu tega razmišljanja Slovenci samodejno
                     pomislimo na generala Maistra in njegov boj za severno mejo, na Slomška in
                     njegov pomen za slovensko Štajersko. To so dogodki in dejanja, ki se jih ne
                     spominjamo zato, ker so dogodki in dejanja, tudi ne samo zaradi izjemne vloge,
                     ki so jo imeli za narodov obstoj, zaradi vsega tega seveda, posebej pa zaradi
                     sloga, v katerem so bili izvedeni, zaradi njihove etike, estetike, vznemirljive
                     dramaturgije. Zanje imamo v spominu posebno mesto, ker čutimo, da nas
                     postavljajo.</p>
                  <p>(To velja tudi za posameznike, le da to, kar se pripeti posamezniku kot
                     posamezniku, ni zgodovina. Ko sva se z materjo vračala s kongresa Kristusa
                     Kralja v Ljubljani leta 1939, sva se, ne vem kako, na kolodvoru znašla med
                     dvema vlakoma, od katerih je eden vozil v eno, drugi pa v drugo smer. Spomnim
                     se, da je mati rekla: Tako se mi vrti. Padla bom. In se me je oprijela. Jaz sem
                     bil takrat star sedem let in sem vedel, da moram trdno stati. Čez nekaj
                     trenutkov je eden od vlakov odpeljal in sva bila rešena. To je bil seveda zgolj
                     dogodek, zame pa veliko več. Tudi jaz imam zanj v spominu posebno mesto.)</p>
                  <p>Moderni racionalizem ni naklonjen nobeni obliki mitske zavesti. A nekaterih
                     reči se je treba držati tako, kakor so se uveljavili v kulturi. Če brcneš v
                     skalo, pravi dr. Samuel Johnson, te skala brcne nazaj. Če kdo zavije na napačno
                     stran avtoceste, ga bo realnost kmalu poučila, kaj dela. Če pa kdo brcne »v
                     mehki trebuh sveta«, bo na odgovor čakal leta in desetletja. A kakšen bo, ko bo
                     prišel? Če se kaka kultura odloči, da bo pretrgala zvezo s transcendenco, bo
                     mogoče desetletja ali celo stoletja živela v prepričanju, da je prav storila. A
                     nikoli ne vemo, kakšen bo končni račun. Nekaterih reči se je modro držati. Naj
                     navedemo odlomek iz Kolakowskega (Über die Krise, Clett-Kotta, 1986, str. 92):
                     »Hočem povedati, da racionalnih motivov za spoštovanje človekovega življenja in
                     spoštovanje človekovih osebnih pravic ne kaže ceniti više kot na primer tistih
                     prepovedi, ki Judom ne dovoljujejo jesti svinjine ali kristjanom ob petkih
                     jesti mesa ali muslimanom piti vina. Ali niso vsi ti tabuji iracionalni? In ali
                     ni totalitarni sistem, ki ravna z ljudmi kot z zamenljivimi deli državnega
                     stroja, ki jih za potrebe države poljubno uporablja, razvršča, uničuje, v
                     določenem pomenu triumf racionalnosti?«</p>
               </div>
               <div type="div3">
                  <head>Prva strategija reševanja enobejevskega mita – problematizirati sploh
                     mit</head>
                  <p>Kot smo že omenili, se – vsaj pri tistih nastopih, ki smo jih pregledali – na
                     simpoziju ni pokazalo jasna zavest, da je treba od vseh mitskih upodobitev, s
                     katerimi razpolaga nacionalna zgodovina, ločiti mit o boljševiški rezistenci
                     ali enobeju. Dr. Peter Vodopivec (<emph>Začarani krog nacionalne
                        zgodovine</emph>) takole konča svoje razmišljanje: »Številne mitizirane
                     podobe o poteku druge svetovne vojne na Slovenskem so po letu 1945 ustvarili
                     zmagovalci, poraženci pa jim od osamosvojitve Slovenije pospešeno dobavljajo
                     svoje, kar dodatno otežuje oblikovanje stvarnejše, ideološko in politično
                     uravnotežene slike o medvojnih dogodkih.« Le kaj naj bi pomenilo »politično
                     uravnotežena slika o medvojnih dogodkih«? Mogoče pa ta slika ne more biti
                     »uravnotežena«, ker dogodki sami niso bili »uravnoteženi«. Saj tudi o drugi
                     svetovni vojni nimamo »ideološko in politično uravnotežene slike«, ker cilji,
                     pa tudi metode in politične predstave totalitarnih in demokratskih sil niso
                     bile »uravnotežene«. Vodopivec silam, ki so po polstoletnem molku leta 1990
                     mogle nekoliko spregovoriti – kolikor jih je po vseh ujmah sploh še ostalo in
                     kolikor so jim premagani boljševiki, paradoksno, dovoljevali – predpisuje, da
                     se ustavijo na črti, ki bo omogočila »uravnoteženo sliko«. Kako Vodopivec malo
                     razume ali noče razumeti teh reči, vidimo iz njegove ocene, da restavracijske
                     sile »pospešeno« dobavljajo svoje podobe, kar lahko pomeni, da te sile, čeprav
                     izčrpane in zdecimirane, delajo v večjem obsegu in bolj intenzivno, kot so to
                     počeli nekoč njihovi totalitarni nasprotniki, ki so imeli na razpolago vse
                     potenciale naroda. (Dr. Vodopivec nikjer tudi ne omenja, da z enako vnemo to
                     počenjajo še danes!)</p>
                  <figure>
                     <graphic url="slike_z_64/z_64_05.png"/>
                     <head>Slovensko Primorje <name type="author">Mirko Kambič</name></head>
                  </figure>
                  <p>Zborovanje v Kranju je izzvenelo v rezerviranost do nacionalne zgodovine, ker
                     je posebej dojemljiva za mitske deviacije. V to se neradi vmešavamo, ker gre za
                     ožja strokovna vprašanja. Po drugi strani pa čutimo, da moramo braniti status
                     bralca. Povsem naravno se nam zdi, da je narod kot narod predmet zgodovinskih
                     raziskav. To je zato, ker je narodnost ena najbolj naravnih, rodovitnih in
                     osrečujočih oblik človekove družbenosti. (Seveda vemo vsi, danes bolj kot
                     kdajkoli prej, da se narodnost lahko razvije v nacionalizem in največje nasilje
                     in da je tudi zanjo mogoče uporabiti načelo <emph>Corruptio optimi
                        pessima</emph> – izrojenost najboljšega je najhujša reč. A to načelo ne
                     pomeni, da »optimum«, to, kar je najboljše, ne sme biti človekov cilj.) V 19.
                     stoletju je Evropa postajala vedno bolj skupnost narodov (morda bi morali reči,
                     skupnost nacionalnih držav). Ljudje so se umevali v svoji narodni pripadnosti.
                     Kdor tega ni mogel, je ostal del anonimne in brezoblične plebejske mase. Josip
                     Vošnjak pripoveduje v <emph>Spominih</emph>, kakšno doživetje je bilo, ko je
                     sredi stoletja prišel iz Šoštanja v Celje na gimnazijo in tam »izvedel«, da je
                     Slovenec. Kakšne energije je ta zavest v njem prebudila. (Tu seveda ne gre samo
                     za moč. Zavest družbenosti je globlja – daje ti zavest, da nisi izgubljen).
                     Vodopivec brez dvoma vse to ve, a se mu vendar zdi potrebno, da prizadevanju
                     slovenskih politikov v 2. polovici 19. stoletja, da zagotovijo Slovencem
                     naravnopravne pravice do nacionalne samobitnosti, pripiše sebične namene:
                     »Slovenski narodni veljaki so s stališčem, da so bili Slovenci dolga stoletja
                     le siromaki in kmetje, poudarjali svoje uspehe in ugotavljali, da se je
                     slovenski narod šele z narodnim gibanjem in pod njihovim vodstvom razvil v
                     sodobno, socialno razločeno skupnost s svojo elito.« Vodopivčeva razprava daje
                     vtis, da je nacionalnost sumljiva in razvojno nezanesljiva identitetna osnova,
                     ker je po naravi mitogena. Zato z zadovoljstvom ugotavlja, da se je
                     raziskovanje slovenske preteklosti razširilo v »socialno zgodovinske,
                     demografske in kulturnozgodovinske teme«. To se mu zdi dober razvoj. Le zakaj?
                     Od kod tendenca, postavljati v dvomljivo luč identitetne temelje, ki prihajajo
                     iz skupnosti, posebej iz nacionalne skupnosti? Od kod ta instinktivna želja po
                     osamitvi človeka? Kaj žene modernega sociologa – tudi zgodovinar opravlja v
                     bistvu sociološko delo – da bi človeka devestiral ali olupil do zgolj
                     človeškosti? Ali ne morda zato, da bi ga laže obvladal? (Sedaj ko ni več nobene
                     učinkovite ideologije na razpolago!) Ali se je tudi zgodovinar s svoje strani
                     pridružil medijskemu človeku, ki vidi svojo moč v diskreditiranju drugih
                     družbenih pozitivitet – političnih, moralnih, verskih? Ali jim ne bi morala
                     biti v svarilo znana slika iz slovenske predvojne preteklosti: mladostniki, ki
                     so katoliškim vrstnikom trgali z obleke narodne simbole, so med okupacijo
                     ploskali tistim, ki so katoličane morili z obtožbo, da izdajajo slovenstvo.</p>
                  <p>Profesor dr. Peter Štih se je, kot pove naslov njegovega prispevka <emph>Miti
                        in stereotipi v podobi starejše slovenske nacionalne zgodovine</emph>,
                     osredotočil na začetke slovenstva. Tudi on misli, da nacionalna zgodovina –
                     zaradi naloge, ki si jo je bodisi sama naložila, ali pa so jo z njo zavezale
                     potrebe nastajajoče nacije, da postane »sredstvo narodove legitimacije« – »ni
                     mogla in ne more biti niti nepristranska niti neodvisna«. Narodna zgodovina
                     torej po naravi teži k temu, da svojo pripoved odeva v mitska oblačila. V tem
                     se Štih ujema z Vodopivcem. Razlikuje pa se v tem, da enobejevskega mita ne
                     vključuje – razumljivo, saj se je časovno omejil, kot smo rekli na začetku. Pač
                     pa ga vključujemo mi. (Spet se moramo sklicevati na status bralca.)</p>
                  <p>Ko je Štih opravil z umišljenimi, nekritičnimi, na hitro roko sprejetimi
                     predstavami o zgodovinskih izvorih naroda, ki jih nudi karantanska teorija –
                     spričo svoje erudicije s tem ni imel velikih težav – smo ostali z naslednjo
                     mislijo. Naj ima karantanski mit še tako šibko zgodovinsko jedro, je vendar
                     služil legitimnemu cilju: jačanju duhovnega in političnega narodovega
                     samozavedanja in samobitnosti. Enobejevski mit pa je bil, nasprotno, postavljen
                     in vzdrževan zato, da bi najprej vzpostavil in nato vzdrževal partijsko
                     skrbništvo nad narodom – za radikalno obliko heteronomnosti. Ta razlika je
                     očitna in ne potrebuje nobene sofisticirane analize. Toda, kdor izraža, tudi
                     upravičeno, rezervo do nacionalnega mita, ne da bi obenem opozoril na to
                     razliko, podpira mit o boljševiški rezistenci. Mislimo, da je tudi mit o
                     zasužnjenem in trpinčenem narodu jačal vzgonske sile, ki so pomagale
                     slovenskemu narodu prihajati k sebi – počasi in z zamudo, a vendarle.</p>
                  <p>Ko pravi avtor, da smo Slovenci postali »narod s svojo državo (pri čemer so eni
                     menili, da so se te sanje uresničile 1918, drugi 1945, po najnovejši
                     interpretaciji pa šele 1991)« se iz tega čuti nepotrebna ironija. Leta 1918 smo
                     Slovenci, s tem da smo se ločili od Avstrije, potegnili glavo izpod giljotine.
                     Če se slovenski politiki ne bi bili za to odločili, bi danes govorili nemško.
                     (Komaj verjamem, da bi pri tem še ostali Slovenci, kakor so Irci ostali Irci,
                     čeprav so se odpovedali svojemu jeziku: težko si predstavljam Slovenca, ki
                     govori nemščino kot materni jezik.) Kaj bi se tedaj še zgodilo? Verjetno bi se
                     izognili boljševizmu, a bi nas zato zadelo vse, kar je prinesel anšlus. Kljub
                     temu, da smo leta 1945 dočakali konec vojne v boljševiški hemisferi Evrope – a
                     smo si to pot preko ideologije, ki je operirala z umetnim, vnaprej izdelanim
                     mitom, to prislužili sami – je bila odločitev leta 1918 boljša. Za to, da smo
                     leta 1991 dobili svojo državo, pa niso potrebne nobene interpretacije, saj se
                     je zanjo odločilo devetdeset odstotkov Slovencev.</p>
                  <p>Ko skuša avtor relativirati tezo o Slovencih kot »siromašnem in kmečkem« narodu
                     z vzklikom: »Kateri evropski narod do nastopa moderne in industrijske
                     revolucije pa ni bil kmečki narod«, nam pridejo na misel besede, ki jih je
                     povedal Ljubu Sircu njegov oče že domala v našem času: »Če je Slovenec postal
                     malo bolj imeniten čevljar, smo bili že vsi iz sebe.« In očitek, da je
                     »paradoksalno in krivično hkrati«, če plemiške družine na Slovenskem, ki so
                     veliko naredile »za napredek, blagostanje, kulturo in varnost okolja«,
                     proglašamo za tujce, ne izbriše dejstva, da Slovenci nismo imeli svojega
                     plemstva, za kar človeku ni treba imeti statusa zgodovinarja, da si misli, da
                     ni zanemarljiva stvar. Tudi po zaključnem zagotovilu, da sedaj, ko smo po vseh
                     veljavnih kriterijih narod, za svojo postavitev pač ne potrebujemo več mitov,
                     ki da so »svojo vlogo že odigrali« (Ali se ni avtor vseskozi trudil dokazati,
                     da prave vloge nikoli imeli niso, da so jih neprištevni zgodovinarji zgodovini
                     samo obešali!«), nam, potem ko smo še opomnjeni, da je v »klišeje in
                     stereotipe« treba vnesti »več realizma«, ostane, da se z njim ubadamo, zelo,
                     zelo veliko vprašanje, kaj to je »realizem«.</p>
                  <figure>
                     <graphic url="slike_z_64/z_64_06.png"/>
                     <head>Večerna zbranost <name type="author">Mirko Kambič</name></head>
                  </figure>
               </div>
               <div type="div3">
                  <head>Druga strategija reševanja enobejevskega mita – vtop v areno</head>
                  <p>Medtem ko sta Vodopivec in Štih izkazovala prijaznost do enobejevskega mita
                     posredno – tako da sta mu z najdevanjem nacionalnih mitov jemala izjemnost – je
                     bil nastop dr. Boža Repeta mnogo manj alegoričen. Če ne bi čutili odpora do
                     jezika naših nasprotnikov, bi rekli, militanten. Ob kaj vse je ta, sicer učeni
                     in načitani gospod obrisal svoja ideološka obuvala! Morali se bomo omejevati,
                     sicer se nam bo tole kritiško pisanje razlezlo čez vse meje.</p>
                  <p>Že na začetku nam je povedano, da novega časa ni odprlo zgrmetje opresivnega
                     totalitarnega sistema, ki je omogočalo in terjalo hkrati njegovo oceno, ampak
                     »nova odkritja in spoznanja slovenskega in evropskega zgodovinopisja«.
                     Slovensko zgodovinopisje posebej je že v osemdesetih letih začelo
                     »vzpostavljati ravnotežje z doslej pomanjkljivo in enostransko raziskovanimi
                     temami«. S temi milimi evfemizmi je Repe ogrnil vseprisotnost kontrolnih in
                     samokontrolnih mehanizmov, ki so pod partijskim nebom urejali to delikatno
                     področje, obenem pa je tako pripravil teren za strokovno izključitev tistih, ki
                     se niso bili pripravljeni vdati tem blagim smernicam. Z obtožbo, da so se
                     vrnili »k antikomunistični propagandi med obema vojnama in v času druge
                     svetovne vojne« jih izžene iz raja legitimnega zgodovinopisja. O »znanstvenih
                     spoznanjih« tu namreč ni sledu.</p>
                  <p>Svojo rahločutnost do boljševizma kaže dr. Repe tudi tako, da povojno Evropo
                     utemeljuje z »antifašizmom«. V resnici je bil antifašizem samo del, oziroma
                     aplikacija duhovnega, kulturnega in političnega samozavedanja civilizacije.
                     Poleg tega je antifašizem kontaminiran s stalinskim izkoriščanjem za
                     kominternske namene. Konkretizacija evropskega političnega samozavedanja je
                     antitotalitarizem in ne antifašizem. Pa tudi antitotalitarizem ni nekaj
                     prvinskega, ampak izpeljava začetnih aksiomov civilizacije. Totalitarne
                     ideologije so bile največji izstop iz civilizacije v njeni celotni zgodovini.
                     Dr. Repe pa dela pred nami nekakšne parterne vaje s trakovi, na katerih piše
                     »antifašizem«, da bi tako pretihotapil boljševizem skozi preiskovalne kordone
                     evropske misli. Repe popušča samo v eni točki: po letu 1945 dovoljuje dvome.
                     Nič ga ne gane okoliščina, da so nekateri prisebni ljudje, tudi v Sloveniji,
                     imeli »dvome« že pred letom 1945 – niso mogli, da jih ne bi imeli spričo
                     ideologije in prakse boljševizma. Repe pa vsem »poštenim Slovencem« predpisuje
                     tako hitrost refleksov, da so smeli imeti »dvome« šele po 1945!</p>
                  <p>V svoji prvinski naklonjenosti tvega avtor prispevka <emph>Mit in resničnost
                        komunizma</emph> razmeroma drzne podvige. Ko – upravičeno, upravičeno –
                     kliče zaradi njihove nečiste preteklosti nekatere države, Avstrijo, Italijo,
                     Madžarsko, pred sodišče zaradi nezaceljenih travm, ki so jih prinesli v Unijo
                     in jo tako onečedili! Drznost tega posega je v tem, da se giblje v nevarni
                     bližini zelo, zelo obremenjenih političnih skupin – mednje spadajo tudi
                     miotični produkti nekdanje slovenske partije – ki jih avtor sploh ne omenja in
                     tako dokazuje, da ne dopušča možnosti, da bi bili nosilci travm. Nehote nam je
                     tako pokazal – zanesemo se na njegovo poznavalskost – v zelo zanimivo smer: da
                     so ti ljudje, poleg drugih manifestacij drugačnosti, tudi iz take snovi, da ne
                     čutijo travm. Ali je res, kot so govorili celo nekateri iz njihovih vrst, da so
                     drugačni ljudje?</p>
                  <p>Z drznostjo lahko razložimo tudi avtorjevo odsotnost spoštovanja do udeležencev
                     zborovanja. Kako zelo je moral biti prepričan, da ne bo nobenega ugovora, da je
                     prišel – v najboljši agitpropovski maniri – pred poslušalce z »zavestno
                     medvojno kolaboracijo«. To lekcijo smo vendar že vzeli! Ali je dr. Repe takrat
                     manjkal? Kolaboracije v Sloveniji ni bilo. Bila bi, ko ne bi bilo boljševlške
                     agresije in bi se vse tako odvijalo, kot se je. Ko ne bi bilo boljševiške
                     agresije z enoletnim terorjem za uverturo! Ljudje so vzeli od okupatorja
                     orožje, da so se branili, kakor so zavezniki vzeli pomoč od Sovjetske zveze, da
                     so se lažje vojskovali. A jih še nobeden ni obsodil, da so kolaborirali. Pri
                     tem pa je treba še povedati, da so Slovenci to gesto plačali s svojo krvjo,
                     zavezniki pa s tujo: tako da so Sovjetom podarili polovico Evrope. Ko so ta
                     posel sklenili – že leta 1941 – so vedeli, kakšni bodo stroški in kdo jih bo
                     plačal.</p>
                  <p>Ena izmed najbolj drznih ideoloških podvigov dr. Repeta pa je njegova teorija o
                     mitih in protimitih. Da je ta tako zelo koristna poenostavitev lep <emph>non
                        sequitur</emph>, izhaja iz naslednjega premisleka. Če je pozitivna ocena
                     medvojne in povojne boljševiške prakse mit – na kar pristaja tudi Repe – potem
                     racionalna kritika tega mita ni mit in ji torej ne moremo dodeliti vloge
                     protimita. Kritika mitsko promoviranega projekta ni mit, saj se nujno naslanja
                     na analizo, ki ni mit, ampak misel. Kritika boljševizma je izhajala in izhaja
                     iz stopnje, ki jo je dosegla civilizacija in ne iz ideologije in jo je zato
                     mogoče racionalno zajeti in izraziti. Ne nazadnje je racionalnost te kritike
                     potrdila dejanskost: <emph>the end of the affair</emph> – kolaps boljševiške
                     zgradbe.</p>
                  <p>Repe pravi, da je bila po vojni poglavitna nosilka protimita politična
                     emigracija. »Hude kritike« pa da so prihajale tudi od drugod, na primer od
                     Kocbeka. Avtor navaja daljši odlomek ene takih njegovih kritik: »Komunistična
                     stranka ima v rokah vso državno oblast, zakonodajno in izvršilno, ima odločujoč
                     vpliv na sodišča, vojsko, v njenih rokah je tajna politična policija, ona vodi
                     oficialno politično organizacijo, postavlja sekretarje vseh OF odborov, ki
                     dejansko odločajo v vseh krajih, okrajih in okrožjih. Partija ima v rokah vse
                     množične organizacije, kot OF, AFŽ in ZMS. V rokah ima ves tisk, kar gaje ...
                     Izven partije ne obstaja niti ena samostojna in od nje neodvisna organizacija.
                     Oblast partije je totalna.« Kar je Kocbek navedel, so bila dejstva in ne kak
                     protimit. Natanko ista dejstva je navajala tudi politična emigracija – nekoč
                     prej jih je celo napovedala.</p>
                  <p>Repetova apologetika je neutrudna. Tu tako najdemo trditev, da »med vojno
                     meščanske stranke sploh niso bile zmožne odgovoriti na zgodovinske izzive«.
                     Bile bi, odgovarjamo, ko ne bi bilo boljševiške agresije. Tu je nadalje
                     zadovoljstvo, da se »večji del sodobnega slovenskega zgodovinopisja giblje
                     znotraj pretehtanega iskanja dobrih in slabih plati« komunistične ere.
                     Odgovarjamo: v komunizmu, gledanem v njegovi specifični diferenci, ni dobrih
                     »plati«. Seveda so tudi v komunizmu izdelovali copate, ampak to bi počeli v
                     vsakem sistemu. Včasih pa se zdi, da se tudi Repe vdaja nepotrebnemu pesimizmu.
                     Ko na primer pravi: »Komunistično gibanje že zdavnaj nima več političnih
                     naslednikov« Naravnost iz zgodovinskih kovnic ne, raznih mutantov pa
                     mrgoli.</p>
                  <p>Dr. Ljuba Dornik Šubelj si je na zborovanju zastavila vprašanje o OZNI: ali je
                     bila »<emph>vojaška protiobveščevalna služba ali zločinska in genocidna
                        organizacija</emph>«. Enoumnega odgovora na svoje vprašanje ni dala, pač pa
                     je že na začetku opozorila na »politično desnico«, ki bi rada rehabilitirala
                     »domobrance, ki so kolaborirali s Hitlerjevo Nemčijo«. VOS, predhodnica OZNE,
                     ki je izvrševala »direktive vodstva NOG oziroma KPS in KPJ«, je izvrševala
                     takšne likvidacije, »ki naj bi služile slabitvi sovražnika«. Beseda sovražnik
                     bi nas utegnila zavesti, zato jo naša avtorica opredeli z dodatnim pojasnilom,
                     da je VOS hotela »med ljudmi zasejati strah in jih s tem odvrniti od
                     sodelovanja z okupatorjem«.</p>
                  <p>Torej so bili sovražniki VOS le Slovenci.</p>
                  <p>Da OZNE ne moremo šteti med »zločinske ali genocidne organizacije« avtorica –
                     nekoliko neposredno – nakazuje z namigom da so za njene storitve vedeli in jih
                     morda tudi odobrili zavezniki. Tako pravi, da je bila OZNA neposredno podrejena
                     Josipu Brozu kot vrhovnemu poveljniku,« ki so ga kot takega priznavali tudi
                     zahodni vojaški zavezniki«. Ko je Miha Krek po množičnih usmrtitvah, ki jih je
                     VOS izvršila jeseni 1943, proti temu protestiral pri SOE, je bil minister s
                     strani vodstva te organizacije ostro zavrnjen.</p>
                  <p>Da misli avtorica, da so bile vosovske likvidacije upravičene, posredno izhaja
                     iz njenega gledanja na vaške straže: da so jih »ustanovili« Italijani – niso
                     jih torej zahtevali prebivalci iz samoobrambnih nagibov – in sicer z namenom,
                     da bi »v svoji protikomunistični naravnanosti pomagale Italijanom preprečevati
                     partizansko gibanje«. Poleg tega pa je bil tu tudi škof Rožman, ki je »netil
                     državljansko vojno« in tako določil usodo »po vojni pobitih vernih
                     domobrancev«, čeprav v dokumentu, ki ga navaja dr. Dornik Šubelj, ne stoji
                     drugega kot Rožmanov pouk duhovnikom, kakšno stališče morajo imeti »do
                     komunističnih pojavov v našem narodu.«</p>
                  <p>Za čas po vojni, ko je OZNA uprizorila svoj opus magnum, izvemo najprej to, da
                     je po informacijah narodne zaščite, narodnoosvobodilnih odborov in posameznikov
                     »izvajala selekcijo med zajetimi domobranci in drugimi predstavniki
                     protirevolucionarnega tabora«. (To je seveda mit. Ob tem pomislimo, koliko
                     mitoloških niti je avtorica vpletla v tkanino, ki jo je razstavila na
                     zborovanju, ki naj bi vzpostavil distanco do mitov v zgodovinopisju!) Poleg
                     tega pa je generalštab v začetku maja izdal ukaz, da je treba »pri ujetnikih
                     upoštevati odredbe Ženevske konvencije« in poslal po en izvod te odredbe »vsem
                     armadam«. Kako je pa potem prišlo do Umora, nam avtorica, izgubljena v množici
                     irelevantnih podatkov, lakonično pove naslednje: »Ali so jih likvidirali po
                     hitrem sojenju v skladu z obstoječo zakonodajo, kjer so bila divizijska sodišča
                     pristojna tudi za vojne ujetnike, ali pa zgolj na ukaz poveljujočih, iz
                     dokumentov ni razvidno.« Besedilo dr. Dornik Šubelj govori samo zase, zato se
                     bomo od njega poslovili brez komentarja. Pripomnili bi le, da je kljub vsemu
                     malo preveč prozorno. Lahko bi se bila malo bolj potrudila!</p>
                  <p>Z razmišljanjem <emph>Vsi antikomunisti – vsi demokrati</emph> želi Egon
                     Pelikan zavrniti tiste oblike samoumevanja sedanje politične desnice – zvečine
                     katoliške ali zgolj katoliške – ki v svoji sedanji demokratičnosti vidi
                     nadaljevanje predvojne demokratske tradicije. V tem samoumevanju vidi avtor
                     mitske prvine in misli, da jih je mogoče zagovarjati samo z »manipulacijo z
                     zgodovinopisjem«. Zato jih izolira in priredi tako, da jih potem laže omaje in
                     izniči – z argumenti, ki imajo že na prvi pogled na sebi vsaj toliko mitskega
                     kot teze, ki jih zavrača.</p>
                  <p>Predvojna slovenska družba ni bila idealna – kot ni nobena – a je bila le taka,
                     da ji ne moremo odrekati demokratičnega značaja. Nemalo se čudimo, da to lahko
                     naredi zgodovinar, ki ne more – za ceno svoje strokovne integritete – uiti
                     temu, da je ne bi videl v primerjavi s polstoletnim totalitarizmom, v katerega
                     se je iztekla revolucija. Kdor ima pred sabo ti dve podobi in preiskuje mesto
                     človeka v eni in drugi in pri tem ne vidi, da predvojna politična kultura
                     človeka ni ukinjala, boljševiški totalitarizem pa je človeka ukinil do take
                     mere, da ga ni dopuščal v nobeni od manifestacij, ki presegajo Eliotov
                        »<emph>birth, copulation and death</emph>«.</p>
                  <p>Slovenski katoličani so čutili, da moderna pelje evropsko civilizacijo v krizo,
                     ki se bo duhovno in politično razvila v totalitarno degradacijo človeka.
                     Mislili so, da bodo z intenzivnim krščanskim obstajanjem na verskem (Mladci) in
                     političnem področju (Stražarji) obvarovali domovino pred takim razvojem. Ko pa
                     je v vojni, v kateri sta Slovenijo napadla italijanski fašizem in nemški
                     nacizem, Slovenija doživela še boljševiško agresijo, se je izkazalo –
                     pričakovano – da, vezani na civilizacijske norme, vsemu temu ne bodo kos. Danes
                     ne bi smelo biti nikogar, ki vrh vsega ne bi videl tudi tega, kako drago so
                     morali katoličani plačati svoje visoke ambicije. Tudi ljudje, kot je Pelikan,
                     bi pred to ceno lahko začutili nekaj spoštovanja – vsaj tako, da med tem ko
                     vsenaokrog šarijo z mitom, sami ne bi zapadali vanj.</p>
                  <p>»Politični katoličani« v Sloveniji ne bi, spričo boljševiške
                     intransingentnosti, mogli z nobeno politiko in z nobenim, še tako virtuoznim
                     zadržanjem, preprečiti katastrofe. Preprečila bi jo – pa še to ni gotovo – le
                     prisebnost liberalcev in levih katolikov, da ne podprejo boljševiškega projekta
                     in mu pomagajo do uspeha. Zakaj prisebnost ni tako pričakovana spremljevalka
                     človekovih poti, kot bi si kdo morda mislil, nam pomaga nekoliko razumeti tudi
                     prispevek Egona Pelikana v kranjskem zborniku.</p>
                  <p>Iz njegovega spisa je čutiti antikatoliški impulz. Njegova zavratna moč je v
                     tem, da deluje iz začetne nereflektiranosti in da je, kot vsak
                        <emph>praeiudicium</emph>, zunaj intelektualne kontrole. Najhujše pa je to,
                     da njegove energetske silnice avtorju ne dovoljujejo, da bi videl skrajno
                     zahteven in zapleten svet, ki je nastal po kolapsu moderne. Shema, ki nam jo je
                     ponudil v Kranju, kaže, da poenostavlja. Antikomunizem danes ni prvenstveno
                     miselni spopad z nekdanjo teorijo in prakso komunizma, ampak poizkus razumetja
                     tega, iz česar je nastala njegova ideja: razumeti aporijo, v katero je
                     pripeljala moderna in poiskati izhod iz nje – če izhod sploh je. Zato besedila
                     dr. Pelikana ne moremo sprejeti kot napor misli, ki je svobodna v tem, da se ne
                     podreja ničemur drugemu kot svoji normi. Pelikana ni obšlo spoznanje, da mora
                     stopiti dovolj daleč stran, da bi se mu pokrajina, ki jo raziskuje, mogla
                     pokazati v perspektivi.</p>
               </div>
               <div type="div3">
                  <head>Sklep</head>
                  <p>Ko je madžarski ministrski predsednik Viktor Orban 24. februarja 2002 v
                     Budimpešti odpiral Muzej groze (Terrorhaza), je ob tem rekel, daje s tem
                     dejanjem »zaloputnil vrata za bolnim dvajsetim stoletjem«. (Tony Judt, Postwar,
                     str. 828) <emph>Če je s tem mislil, da morajo Madžari začeti novo življenje, je
                        imel prav, če pa je mislil, da bodo novo življenje postavili na trdne
                        temelje, da na to, kar so doživeli v 20. stoletju, ne bodo več mislili, bi
                        morali biti Madžari do njegove sugestije zelo zadržani.</emph> V tem primeru
                     bi bilo zares preveč tvegano in neodgovorno, če sedanja kultura ne bi nastavila
                     zgodovine za svojo učiteljico.</p>
                  <p>To je tako važno zato, ker je ena od lekcij, ki jih lahko slišimo izza katedra
                     boginje Klio, tudi tista, ki prinaša analizo in končni izračun treh stoletij
                     evropskega razvoja ali evropske zgodovine. Če bomo to lekcijo pazljivo
                     poslušali, nas bo poučila o tem, kaj iz česa nastane, ali bolje, kaj iz česa
                     nujno nastane. Pod nobenim pogojem te lekcije ne smemo zamuditi ali prespati.
                     Sicer bomo ostali nepoučeni glede tako važne reči, kot je ta, kaj si človek sme
                     misliti o sebi. Čeprav nam kdo utegne očitati patos, bi danes na vprašanje
                     »Komu zvoni?« tvegali odgovor, da zvoni Evropi. Zato bi lekcijo, ki jo lahko
                     ponudi dvajseto stoletje, morali premisliti tako temeljito, kakor da bi šlo za
                     najtežji rigoroz.</p>
                  <p>Ko pravimo, da gre za Evropo, prvenstveno ne mislimo na Evropsko unijo, ampak
                     na civilizacijo. Ta eksplikacija je tolažljiva, zakaj za civilizacijo – v
                     nasprotju z EU – vsak lahko nekaj naredi, pa naj bo njegov radius še tako
                     majhen. Ta misel se nam zdi vzpodbudna. Zato bi jo radi podkrepili z odlomkom
                     iz nekega spisa angleškega pisatelja konvertita Evelyna Waugha, ki smo ga
                     prebrali v neki ameriški reviji (The New Criterion, sept, 2002): »Barbarstvo ni
                     nikoli do konca poraženo; če nastopijo ugodne okoliščine, so povsem normalni
                     možje in žene sposobni početi vsakršne krutosti. Nevarnost pa ne prihaja samo
                     od huliganov, mi vsi smo potencialni rekruti za anarhijo. Neprestan napor je
                     potreben, da ljudje živijo skupaj v miru; samo majhen del energije ostane za
                     eksperimente, pa naj bodo še tako dobronamerni. Če se bodo zapornice odprle, bo
                     orgija zunaj.«</p>
                  <p>S temo, ki smo jo izbrali za ta komentar, pa smo hoteli s svoje strani
                     osvetliti spoznanje, s katerim nas je pred desetletji seznanil ruski pisatelj
                     in disident Andrej Sinjavski, da je pot od <emph>piramid</emph> do
                        <emph>Partenona</emph> zelo zahtevna, naporna, predvsem pa dolga, dolga.
                     Hoteli smo opozoriti na staro trgovsko načelo: Caveat emptor – kupec naj
                     gleda.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Zgodnji znanilci revolucije</head>
               <docAuthor>Janko Maček</docAuthor>
               <div type="div3">
                  <p>Spet smo vstopili v novo leto. Nad njegovimi vhodnimi vrati se sveti letnica
                     2007. Nekoč, ko je večina Slovencev večer pred novoletnim praznikom še obhajala
                     kot sveti večer in so kadili in kropili po svojih domovih ter se z molitvijo
                     zahvaljevali za nazaj in prosili sreče za naprej, je bila ponekod znana tale
                     pesem: Ko leta tek je dokončan, nazaj nam nikdar več ni dan, vse časno hitro
                     mine, to srca naj prešine. Gotovo si mislite, da take srednjeveške misli res
                     niso primerne za dan, ko je naša mlada država uveljavila evropsko denarno
                     valuto in tudi tako postala enakovredna članica velike evropske družine. Ali ne
                     bi bilo prav, da bi tudi naša revija ob tem izrednem dogodku posvetila več
                     pozornosti sedanjosti in prihodnosti?</p>
                  <p>Seveda bi bilo prav, pa se bomo kljub temu v tej številki in v celem letu
                     ukvarjali predvsem s preteklostjo. Okrog evra in druge ekonomije bodo tudi brez
                     nas postorili vse potrebno, saj je kljub naši razdvojenosti na tem področju
                     vsaj nekaj sodelovanja. Ni pa tako v vprašanjih naše preteklosti, našega
                     zgodovinskega spomina. Ali nismo stopili v Evropsko zvezo tudi zato, da bi
                     ohranili svojo samobitnost? Toda kako bomo sledili temu cilju, če ne vemo in se
                     ne moremo dogovoriti, od kod smo prišli in kaj smo?</p>
                  <p>Za nas, ki smo zavezani ohranjanju verodostojnega zgodovinskega spomina, v tem
                     pogledu ne more biti dvoma. Na rubriko Kako se je začelo čaka še dovolj tem in
                     zgodb, ki lahko prinesejo nekaj svetlobe v temo slovenskega spomina.</p>
                  <p>V letošnjem letu mineva 65 let od usodnega časa, ko je komunistična partija s
                     krvavim terorjem prisilila naše ljudi k samoobrambi in jih hkrati razglasila za
                     okupatorjeve sodelavce in izdajalce. Ze v septembru 1941 se je na Samotorici
                     nad Horjulom naselila partizanska četa, ki so ji rekli tudi šolska četa, saj je
                     tu partija šolala svoje vojake in jih pripravljala za krvavi spopad – ne toliko
                     z okupatorjem kot z nasprotniki iz lastnega naroda. O tem bi radi nekaj
                     povedali v naslednjih poglavjih.</p>
               </div>
               <div type="div3">
                  <head>Prvi meseci okupacije</head>
                  <p>Ko se pri horjulski cerkvi svete Marjete ozremo proti severu, vidimo, da
                     stojimo ob vznožju mogočnega hriba oziroma slemena, ki se vleče od Slevice mimo
                     Korena in Ulake ter konča na zahodu onkraj Samotorice – v bližini Šentjošta.
                     Imamo občutek, da nam je korenski hrib zelo blizu, vendar nas loči od njega več
                     kot 300 m višinske razlike in pot do tja je kar naporna. Otroci s tega konca so
                     zato nekoč hodili v šolo v Horjul le trikrat na teden. Tako otroci kot odrasli
                     so prihajali v dolino kar po stezah – bližnjicah, kajti pot po razdrapanem
                     kolovozu je bila precej daljša. Kadar je bil potreben kak prevoz, so si
                     hribovci pomagali s konjsko ali volovsko vprego, saj avto v te hribe tedaj še
                     ni imel dostopa.</p>
                  <p>Približno kilometer od Ulake proti severu leži v prijazni dolinici manjša
                     kmetija, kjer se še danes reče pri Lešnjaku ali v Lesu. Nekoč so se njeni
                     lastniki tudi pisali Lešnjak. Toda v hišo je prišla bolezen in pobrala najprej
                     gospodarja, kmalu nato pa še njegovo ženo. Domačija je bila zato prodana.
                     Kupila jo je horjulska Živinorejska zadruga, ki je bila ustanovljena malo prej
                     in so k njej poleg Horjulčanov pristopili tudi nekateri kmetje iz okolice. Za
                     oskrbnika posestva je prišel Tone Setnikar z družino. Čeprav so ustanovitelji
                     zadruge bili nekateri vidni člani Slovenske ljudske stranke s takratnim
                     župnikom na čelu, se je kasneje marsikaj spremenilo in tik pred drugo svetovno
                     vojno so bili v upravnem odboru večinoma protiklerikalci. Morda je tudi to
                     pripomoglo, da je že septembra 1941 v Lesu nastalo partizansko šolsko
                     taborišče, kot bomo videli kasneje.</p>
                  <p>Gotovo je pa važno vlogo pri tem imel tudi dr. Cene Logar, ki je tedaj živel na
                     rojstnem domu v Horjulu. V spominih, ki jih le leta 1973 objavil v reviji Borec
                     pod naslovom Osvobodilni boj v Dolomitih, dr. Logar pove, zakaj je leta 1941
                     sam Kidrič vodil organizacijo komunistične partije in OF v Horjulski dolini:
                     »To je bilo zato, ker sva od leta 1937 do 1939 s tov. Kidričem skupaj delala v
                     Pragi in v Parizu, kjer sem jaz študiral, on pa je bil tam v emigraciji. Razpad
                     stare Jugoslavije me je dobil doma v Horjulu, kjer sem živel od jeseni 1940.
                     leta, ko sem se po kapitulaciji Francije vrnil iz Pariza. Čeprav sem se
                     habilitiral za privatnega docenta na ljubljanski univerzi, zaradi svoje
                     politične aktivnosti v Parizu in v Pragi nisem mogel dobiti nobene zaposlitve.
                     V Parizu sem bil podpredsednik Jugoslovanskega študentskega društva in sem
                     deloval pod neposrednim vodstvom Borisa Kidriča. Takoj po kapitulaciji
                     Jugoslavije sem iskal stik z njim, dobil pa sem ga šele ob koncu maja ali v
                     začetku junija. Iskal sem ga prek njegovega očeta, prek katerega sem bil že
                     prej povezan z njim. Takoj mi je dal navodila za organizacijo OF in povedal, da
                     bodo poiskali stik z menoj tudi organizatorji vrhniškega okrožja. Čeprav sem že
                     v Parizu okusil, kaj je konspiracija, sem prve lekcije o tem dobil šele sedaj
                     od Kidriča.</p>
                  <figure>
                     <graphic url="slike_z_64/z_64_07.png"/>
                     <head>Korenska cerkev sv. Mohorja in Fortunata</head>
                  </figure>
                  <p>Kidrič mi je naročil, naj delo razširim na vse vasi v horjulski dolini in
                     okolici. Da bi laže prišel v stik s hribovskimi vasmi, sem sprejel od občine
                     neko popisovanje hiš in ljudi, ki so ga v juniju 1941 ukazali Italijani. Tako
                     sem prišel na Koreno, Vrzdenec in Samotorico. Tu sem že tedaj zvedel za veliko
                     aktivnost in vpliv jezuitov, predvsem v Šentjoštu, kjer so imeli tik pred vojno
                     neki misijon z velikim uspehom in so od tedaj vzdrževali stike s temi kraji. Ko
                     sem začel z organizacijo OF, sem se opiral predvsem na Viktorja Korenčana,
                     starega komunista, in na Toneta Uršiča, šolskega upravitelja in idejnega
                     voditelja sokolstva in sploh liberalizma. Predvsem sem pazil, da sem dobil
                     poštene kmete, srednje in male, ter bajtarje. Ko sem javljal o stanju in
                     organizaciji Borisu Kidriču, me je sprejel v partijo na osnovi mojega
                     političnega dela v Parizu in pri organizaciji OF ter mi poveril tudi
                     organizacijo partije, prve celice. Septembra 1941 je bila naša organizacija
                     potrjena tudi s strani sekretarja vrhniškega okrožja. Sestanek smo imeli v
                     horjulski šoli in vodil ga je Franc Popit-Jokl.«</p>
                  <p>Skoraj čudno se nam zdi, da dr. Logar v tej pripovedi sploh ne omeni nenavadnih
                     turistov, ki so poleti 1941 prihajali na Koreno in Samotorico. Menda se jim je
                     včasih pridružil tudi on in še nekateri Horjulčani. Po eni strani je bilo
                     razumljivo, da so se mestni ljudje, ki so bili pred vojno vajeni izletov v
                     kamniške in gorenjske planine, sedaj pa zaradi meje niti na Šmarno goro niso
                     mogli, čutili prikrajšane in so se želeli nadihati svežega zraka, vendar ni
                     bilo težko ugotoviti, da jih žene še nekaj drugega. Domačini so kaj hitro
                     sprevideli, da so njihovi gostje najbolj zadovoljni, če jim na hitro
                     postrežejo, nato pa jih prepustijo njihovim debatam. Turisti, ki so se
                     nekajkrat ustavili pri Žakljevih oziroma v Grdi dolini, kot se je reklo po
                     domače, so si dali veliko opraviti s konji in bilo je očitno, da jih to zares
                     veseli, kljub temu pa je oče Franc kmalu ugotovil, da imajo za bregom še nekaj
                     drugega. Neko jutro – verjetno je bilo v začetku septembra – so Žakljevi v
                     kozolcu opazili nekaj moških. Očitno so tam prenočili. Bili so v civilnih
                     oblekah in oboroženi. Ko je oče Franc stopil do njih, so mu povedali, da so
                     Osvobodilna fronta. Šele pozno popoldne so se izgubili v gozd. Kmalu po tem je
                     na Samotorico prišla italijanska patrulja iz Horjula. Na kmetiji pri cerkvi so
                     spraševali gospodarja za »kozolec v dolini«. Kmet, ki je že vedel za obisk
                     neznancev v Grdi dolini, jim je pokazal svoj kozolec pod vasjo. Italijani sicer
                     s tem niso bili zadovoljni, vendar niso več nadlegovali. Ko je Žakelj to
                     zvedel, je zaslutil nevarno povezanost med nepovabljenimi »gosti« v svojem
                     kozolcu in Italijani.</p>
                  <p>Morda je prav, da tu povemo nekaj besed o Francu Žaklju, gospodarju Grde doline
                     in očetu osmih otrok. Rojen je bil leta 1906 v Šentjoštu in se je v Grdo dolino
                     priženil. Pred njegovim prihodom so se tu pisali Grdadolnik. Zgodilo se je, da
                     je domača hči Jožefa ostala edina lastnica razmeroma velike kmetije, ki je
                     nujno rabila močne moške roke. Poročila sta se leta 1929 in ob letu sta že
                     dobila sina, ki je kot prvorojenec dobil ime po očetu. Njemu so sledili še
                     štirje sinovi in tri hčere. V neprestanem garanju in skrbeh za dom in družino
                     je čas hitro tekel. Ko so otroci začeli hoditi v šolo, so pešačili v Horjul in
                     nazaj po isti poti kot vsi drugi. Za božič, veliko noč in samotorško žegnanje,
                     ki je bilo v jeseni, saj je patron podružne cerkve na Samotorici sveti Mihael,
                     je mama Jožefa spekla potico, pa tudi poleti ob košnji ali drugih težjih delih
                     je prišlo na mizo kaj boljšega. Po mamini strani je bil v družini talent za
                     muziko in petje, ki se je kmalu pokazal tudi na mladem rodu.</p>
                  <p>Omenili smo, da je bil oče Franc rojen v Šentjoštu. Ker je dr. Logar Šentjošt
                     imel za središče zaostalosti, smo prav njega izbrali za njegovo nasprotje, bi
                     pa lahko na tem mestu opisali tudi kakega drugega očeta s Korene ali
                     Samotorice. V Žakljevi, po domače Krvinetovi družim, je odraslo deset otrok:
                     sedem sinov in tri hčere. Oče Pavel je bil v prvi svetovni vojni ranjen in
                     potem nikoli več ni bil popolnoma zdrav. Kljub temu je pomagal pri gradnji
                     šentjoškega prosvetnega doma in k temu spodbujal tudi sinove. Francov starejši
                     brat Jakob je postal poslovodja Kmetijske zadruge v Šentjoštu, mlajši brat
                     Vinko pa je šel v Ljubljano v gimnazijo in nato v bogoslovje. Dr. Logar ga v
                     spominih omenja kot enega izmed organizatorjev protikomunističnega odpora. Toda
                     o tem nekoliko kasneje. Franc je moral doma že zgodaj poprijeti za vsako delo.
                     Ko je bil oče na fronti in kasneje bolehen, je pomagal materi nositi težo skrbi
                     za dom in družino, kar je bila dobra šola za kasnejše samostojno življenje.
                     Vojaški rok je služil pri kraljevi gardi v Beogradu. Ko se je leta 1929
                     poročil, je bil star dobrih 23 let, vendar je bil njegov pogled na svet že
                     toliko izoblikovan, da je takoj začutil nevarnost, ko je poleti 1941 ujel nekaj
                     stavkov iz razgovora malo prej omenjenih turistov. Kasnejši dogodki so
                     pokazali, da se ni zmotil, da je bil njegov občutek nevarnosti res pravilen in
                     utemeljen.</p>
               </div>
               <div type="div3">
                  <head>Samotorška četa</head>
                  <p>Partizani so 18. septembra 1941 napadli nemške geodete pri Rašici. Dva dni
                     kasneje so Nemci požgali vas in odpeljali vse vaščane, napadli in razbili pa
                     tudi partizansko četo. Ostanek čete se je umaknil proti Smledniku, prešel Savo
                     in se po ukazu iz Ljubljane zatekel na Lešnjakovo domačijo na Samotorici. To je
                     bil začetek tamkajšnjega šolskega taborišča, ki je potem kljub bližini
                     italijanske posadke v Horjulu in Polhovem Gradcu neovirano delovalo do začetka
                     marca 1942. Ne vemo natanko, v čigavi glavi je zrasla ideja o tem taborišču.
                     Ostanek Rašiške čete je postal jedro novega taborišča, kmalu pa so začeli
                     prihajati novinci, večinoma iz Ljubljane. V Horjulu so jih sprejemali dr. Logar
                     in njegovi sodelavci in jih usmerjali v taborišče. Za horjulsko partijo in OF
                     so se s tem začele nove skrbi, največje breme je pa seveda nosil dr. Logar sam,
                     ki je pogosto potoval v Ljubljano s kolesom, v Horjulu pa sprejemal
                     »obiskovalce«. Sam je o tem zapisal takole: »V Ljubljani sem se sestajal v
                     glavnem z Borisom Kidričem in njegovo ženo Zdenko, Francem Leskoškom in Cenetom
                     Kristanom, ki je bil tedaj sekretar SKOJ in zadolžen za pošiljanje ljudi iz
                     Ljubljane v partizane. Nekako novembra 1941 je prišel iz Ljubljane Franc
                     Leskošek in pospremil sem ga v taborišče. Večkrat je prišel Cene Kristan, ki mi
                     je dajal naloge glede taborišča, njegove prehrane in zvez z Ljubljano, obiskal
                     pa nas je tudi Marjan Brecelj, ki je bil član glavnega poveljstva« (Borec 1973,
                     str. 370). Potrebna je bila hrana, obleka in orožje. Veliko tega je s konjem in
                     vozom speljal iz Ljubljane brat dr. Logarja, ki s tem ni zbudil pozornosti, ker
                     se je zdelo, da vozi blago za svojo trgovinico. Precej prevozov je opravil tudi
                     šofer avtobusa, ki je vzdrževal redno zvezo z Ljubljano. Po tej poti je
                     prihajal v Horjul tudi Slovenski poročevalec in druga literatura, med katero je
                     obvezno spadala Zgodovina Vsezvezne komunistične partije boljševikov.</p>
                  <figure>
                     <graphic url="slike_z_64/z_64_08.png"/>
                     <head>V stari Lešnjakovi domačiji, ki je nekoč stala na tem mestu med Ulako,
                        Prevalico in Grdo dolino, je bil šolski partizanski tabor</head>
                  </figure>
                  <p>Čas šolskega taborišča pri Lešnjaku bi lahko razdelili na tri obdobja: V
                     začetku decembra 1941, ko je četa odšla v napad na preserski most, je štela
                     okrog šestdeset mož. Po akciji se je del čete vrnil na Samotorico, kmalu nato
                     pa odšel na Pasjo ravan pri Črnem Vrhu in se vključil v Cankarjev bataljon. V
                     taborišče so začeli prihajati novi prostovoljci in to je začetek drugega
                     obdobja. Do 20. januarja 1942, ko so dobili ukaz za odhod na Notranjsko v
                     Šercerjev bataljon, jih je bilo spet okrog šestdeset. Tretje in zadnje obdobje
                     šolskega taborišča je bilo od 20. januarja do 3. marca 1942. Iz Ljubljane so
                     prek Horjula spet prihajali novinci. V tem času se je taborišče sredi največje
                     zime za dober teden preselilo na kmetijo v bližini Žažarja, nato se pa vrnilo
                     na staro mesto na Samotorici.</p>
                  <p>3. marca 1942 so se na Ulaki, kjer so tedaj partizani iz šolskega taborišča
                     imeli stražo, pojavili Italijani iz Horjula. Čeprav se je že nekaj časa vedelo,
                     da bo do tega prej ali slej prišlo, se zdi, da so bili tako partizani kot
                     Italijani presenečeni. Kako je pravzaprav bilo s tem? Kot smo omenili, leži
                     Lešnjakova domačija v dolinici, od koder ni nobenega razgleda, zato se je
                     poveljstvo čete odločilo postaviti stražo na Ulaki. Odslej je bilo pri eni od
                     kmetij na Ulaki stalno nekaj oboroženih partizanov. Res so kot na dlani imeli
                     pred seboj Horjul in del poti proti Korenu, seveda pa so Italijani iz Horjula
                     lahko tudi nje opazovali, ko so se brezskrbno sprehajali po golem hribu. Dr.
                     Logar o tem takole pripoveduje: »V začetku marca so Italijani nekaj dni
                     vznemirjeni gledali z daljnogledom na Koreno. Ljudje so povedali, da se vidijo
                     partizani, ki hodijo po vrhu Korene. Pozneje sem izvedel, da je komanda
                     skupine, ki je bila onstran Korene v Lesu, postavila stražo na Koreno, da bi
                     videla v horjulsko dolino, kajti iz Lesa se ne vidi nikamor. To je bilo zanje
                     usodno. Italijani so napravili hajko na Koreno in v Les, ujeli dva partizana,
                     ki so ju privlekli v Horjul, od tu pa na Vrhniko, kjer so ju na grozovit način
                     usmrtili ... V boju je bil en partizan ranjen; ta se je skril na Vrzdenec k
                     Nacetu Isteniču. Sam sem prinesel zdravil, ki sem jih dobil iz Ljubljane in
                     fant je ozdravel. Po boju so se partizani umaknili preko proge na Notranjsko«
                     (Borec 1973, str. 376).</p>
                  <p>Po pripovedi domačina z Ulake je bil ta dogodek precej drugačen. Že dopoldne
                     tistega dne je prišla k Janševim na obisk Andrejcova Polda iz Horjula s
                     prijateljico. Pri Andrejcu so imeli gostilno in tja so zahajali tudi Italijani.
                     Polda jim je stregla in se za silo naučila italijansko. Tako je prejšnji dan
                     omenila seržantu, ki je pogosto klepetal z njo, da gre drugi dan na Koreno. Pri
                     tem seveda ni pomislila na partizane, če je sploh vedela zanje. Okrog dveh
                     popoldne so Janševi z obiskovalkama sedeli v hiši in nenadoma opazili seržanta,
                     ki je sam prišel okrog hiše in zavil proti hlevu. Polda je presenečeno rekla:
                     »Pa je res prišel!« Seržant, ki je najbrž pri vodnjaku opazil nekaj vojaških
                     torbic, je previdno odškrnil hlevska vrata in se takoj odmaknil, hkrati pa snel
                     z rame puško. V tem pa je že počilo. Partizan, ki je bil na hlevu, ga je namreč
                     videl in streljal. Seržant je še oddal nekaj strelov, nato pa negiben obležal
                     na koncu hleva. Janševi niso vedeli, kaj se je medtem dogajalo pri drugih hišah
                     na Ulaki. Šele čez nekaj časa je pridrla večja skupina razjarjenih vojakov, ki
                     so kričali nad domačini, da so vsi uporniki in komunisti. Polda jim je skušala
                     dopovedati, da domačini niso nič krivi, pa je niso kaj prida poslušali. Odrasle
                     soseščane so potem nagnali v Končanovo klet in zastražili, Janševo mamo z
                     dojenčkom in otroke pa zaprli posebej v neko sobo v pritličju Končanove hiše.
                     Bila je že noč, ko so moške in ženske iz kleti uvrstili v kolono in odgnali v
                     Horjul, od tam pa s kamioni odpeljali v ljubljanske zapore. Preden so se vojaki
                     odpravili v dolino, so zažgali Končanovo in Vrbetovo domačijo. Zdi se, da so na
                     Janševo mamo in otroke pozabili, kajti ko so se že dušili v dimu, so vdrli v
                     sobo in jih odvlekli v Janševo hišo, ki se je tisti večer niso dotaknili.
                     Naslednji dan, 4. marca, popoldne so ponovno prišli in ne da bi kaj
                     pojasnjevali, spet začeli požigati. Vrata Maroltovega hleva so se težko
                     odpirala, zato so zažgali od zunaj in vsa živina je zgorela, Janševo živino pa
                     so spravili ven. Ko so potem Janševi šli za živino po ozki gazi k sosedu
                     Zabrniku, se je ozirala na goreči dom in mukala, od Marolta se je pa slišalo
                     mukanje živine, ki je umirala v hlevu.</p>
                  <p>Tudi ta dan, bila je sreda, so se Italijani vrnili v Horjul, ne da bi šli
                     gledat k Lešnjaku. Tretjič so prišli v nedeljo, 8. marca. Očitno so že vedeli,
                     da so se partizani umaknili in da so doma sami otroci. Oskrbnika Setnikarja in
                     ženo so namreč prijeli kar v Horjulu, ko sta prišla na pogreb Setnikarjeve
                     sestre, dva starejša sinova pa na kmetiji, kjer sta služila kot hlapca. Tako so
                     v nedeljo pripeljali s seboj tudi Setnikarjevega sorodnika iz Zaklanca, da je
                     pobral otroke in odpeljal njihovo kravico. Požgali so vsa poslopja v Lesu in se
                     vrnili v Horjul. Iz nepojasnjenega razloga so ta dan zažgali tudi pri Mihovih
                     na drugi strani Korena, čeprav domači niso imeli prav nobene zveze s partizani.
                     Baje so iz Horjula opazili tam blizu neke ljudi in takoj sklepali, da so bili
                     partizani.</p>
                  <p>V zapisu, ki smo ga že omenili, dr. Logar govori o bitki pri Koreni: »Prva
                     bitka je bila marca 1942, ko je okupator napadel zbirno taborišče na Koreni v
                     Lesu. To je bila torej defenzivna bitka« (Borec 1973, str. 380). Ko pripoveduje
                     o tem, kako so sardinski grenadirji 9. februarja še ponoči obkolili nekaj hiš v
                     Horjulu in ob prvem svitu začeli preiskavo in aretacije – tedaj so zaprli tudi
                     njegova brata Tineta in Jakoba – je prepričan, da so njiju in druge videli
                     hoditi na Koreno. »Vsak jim je bil sumljiv, kdor je hodil iz Horjula na
                     Koreno.« Ko so v Žažarju partizani podnevi hodili okrog in se vedli
                     nekonspirativno, je Logar hitel v Ljubljano in vse javil Zdenki Kidričevi, ko
                     pa se je partizanska straža razkazovala po Ulaki, da so jo lahko videli tja do
                     Vrhnike, ni nič ukrenil. Zakaj ne? Ko beremo njegovo poročilo o zbiranju lesa
                     in krompirja za pogorelce, se ne moremo otresti občutka, da je bilo
                     ugotavljanje razpoloženja ljudi na tej poti njegova glavna naloga. Z
                     ugotovitvami je bil zadovoljen. Seveda, saj OF do tedaj še ni pokazala svojega
                     pravega obraza, zato so ljudje verjeli v njene dobre namene.</p>
                  <figure>
                     <graphic url="slike_z_64/z_64_09.png"/>
                     <head>Žakljeva domačija v Grdi dolini</head>
                  </figure>
               </div>
               <div type="div3">
                  <head>Nemirna pomlad 1942</head>
                  <p>Najbrž Logar med nabirko za korenske pogorelce ni obiskal Šentjošta. Verjetno
                     so Šentjoščani tudi brez njegovega posredovanja pomagali, glede njihovega
                     razpoloženja do OF in partizanov je pa tako in tako že imel svoje mnenje. Prav
                     na novoletni dan 1942 so v Šentjošt poskušali prodreti Vrhničani. S pomočjo
                     učiteljev so v šoli organizirali sestanek, ki sta ga vodila dr. Grampovčan in
                     znani zadružnik iz Verda Furlan. Uspeh je bil sila skromen, kajti Jakob Žakelj,
                     ki naj bi šentjoške zadružnike pomagal vključiti v OF, je odklonil sodelovanje.
                     Po tem tihem spopadu sta se obe strani nekako zaprli vase. Franc Žakelj v Grdi
                     dolini je bil o vsem tem kolikor toliko na tekočem, vendar na zunaj tega ni
                     kazal in s sosedi o tem ni govoril. Iz šolskega taborišča so prihajali k njemu
                     poslušat radio. Vedno jih je lepo sprejel in tudi postregli so jim, potem so
                     jih pa navadno pustili, da so sami iskali poročila, ki so jih zanimala. Franc
                     je na sebi čutil poglede, ki so skušali prodreti v njegovo notranjost, vendar
                     je ostal miren in prijazen.</p>
                  <p>18. aprila zvečer je prišla v Šentjošt večja skupina partizanov. Od kod? Morda
                     s Ključa ali z Rup. Kljub pozni uri so nagnali vaščane v gostilno k Možinetu. S
                     pol ure oddaljene Krvinetove kmetije so zvezanega prignali Jakoba Žaklja,
                     starejšega Francetovega brata. Pri prihodu na kmetijo so se vedli zelo grobo.
                     Ker jim niso takoj odprli, so dokaj močna vhodna vrata vrgli s tečajev. Jakob
                     se je sicer poskusil skriti, vendar so ga hitro našli in odgnali. Na sestanku
                     so najbolj napadali njega, češ da zbira orožje in organizira belo gardo,
                     grozili pa so tudi kaplanu Cvelbarju in drugim vaščanom, da se jim slabo piše,
                     če ne bodo sodelovali z OF. Po sestanku so druge spustili domov, le Žaklja so
                     spet zvezali in odpeljali v bližnji gozdiček. Šele proti jutru so ga spustili.
                     Kasneje se je zvedelo, da bi ga bili ubili, če se ne bi bil zanj zavzel vpliven
                     ženin sorodnik.</p>
                  <p>Tri dni kasneje, 21. aprila ponoči, so prišli po Janeza Erbežnika iz Zaklanca.
                     Naslednje jutro so našli njegovo truplo na cesti Horjul – Vrhnika, približno 1
                     km od Horjula. Ta uboj omenja tudi dr. Logar, ko piše o tretjem valu
                     italijanskih aretacij: »Bile so posledica likvidacije okupatorjevega špijona
                     trgovca Erbežnika iz Zaklanca. Tedaj so hoteli aretirati tudi mene in Adolfa
                     Jeraja, pa sva se oba rešila. Iz blokirane vasi sem se umaknil tako, da sem dal
                     rovnico na ramo in šel po cesti, kjer nisem pričakoval blokade. Toda izza
                     vogala zadnje hiše so stopili predme vojaki, jaz pa sem šel, kot da jih sploh
                     ne bi videl. Ko sem prišel do njih, so se brez besede umaknili (Borec 1973,
                     str. 374).</p>
                  <p>Logar in Jeraj sta potem več kot en mesec sama taborila v gozdu onkraj Ulake.
                     Prav gotovo je marsikdo vedel za njuno skrivališče in za njune vsakonočne
                     izlete v bližnjo in daljno okolico, pa tega ni šel povedat Italijanom. Kakšno
                     vlogo je dr. Logar imel pri nekaterih usodnih odločitvah tistih tednov in
                     mesecev? Kdo je imel odločilno besedo pri smrtni obsodbi Janeza Erbežnika in
                     drugih, kar je s silno težo pritisnilo na dolino in okolico? Sam pravi, da je
                     dobival navodila za delo na terenu neposredno od Kidriča. Kolikšen je bil
                     njegov vpliv na komandanta in komandirje 4. bataljona Notranjskega odreda in
                     kasneje Dolomitskega odreda, ki sta po koncu šolskega taborišča postala »udarna
                     pest« revolucije v teh krajih? – Nekega večera so partizani sklicali sestanek
                     na gozdni jasi blizu Lesnega Brda. Gorjancovi se ga niso mislili udeležiti,
                     toda na sosedovo prigovarjanje so se Stanko in še dva brata vendarle pridružili
                     nočnemu zboru. Vodil ga je dr. Logar in povedal, da bodo v bodoče tudi na Brdu
                     zbirali pomoč za partizane in da bo zbirališče pri Gorjancu. Tedaj se je
                     oglasil Stanko: »Ne, to pa ne bo šlo!« Logar ga je začudeno in grozeče
                     pogledal: »Zakaj pa ne?« »Ker boste vi o tem obvestili Italijane in bodo prišli
                     po očeta ter ga ubili.« Logarjeva roka je že segla po pištoli, vendar se je v
                     trenutku premislil in sestanka je bilo konec.</p>
                  <p>O komandirju Petru Cafuti-Gadu je bilo marsikaj povedano. Opisujejo ga kot
                     hrabrega borca in krutega, svojevoljnega likvidatorja. Kljub pripovedim, da je
                     odklanjal administriranje, je ohranjenih nekaj njegovih poročil o akcijah pred
                     nastankom prve vaške straže. Za ilustracijo bomo navedli daljše poročilo,
                     namenjeno 4. bataljonu Notranjskega odreda. »V četrtek 4. 6. ob 3h ponoči je
                     padel gestapovec Češnovar Franc, gostilničar v Polhovem Gradcu. Ob istem času
                     je bil napad na barako, v kateri je bilo 14 nemških vojakov – pri napadu 6
                     ubitih in 5 ranjenih. V petek 5. 6. ob 3.30h je padel gestapovec Bogataj Matevž
                     iz Črnega Vrha. V soboto 6. 6. ob 11.30h ponoči padla fašista in kulturbundovca
                     – postajenačelnik in žena Tarkež na Drenovem Griču. V nedeljo 7. 6. ob 0.45h
                     smo vzeli kot talca učitelja Belina na Drenovem Griču. V nedeljo 7. 6. ob 4.30h
                     padel denunciant Dolenc Blaž v Dolenji vasi. V ponedeljek 8. 6. ob 2h se je
                     izvršila rekvizicija pri denunciantu in fašističnem zaupniku Erbežniku v
                     Zaklancu. Rekviriralo se je obleke, hrano in več drugih predmetov. V petek 12.
                     6. ob 11h ponoči smo rekvirirali pri Pezdirju na Brezovici 3 konje, obleko in
                     hrano. V soboto ob pol dveh smo bili pri Mravljetu, gostilničarju in mesarju.
                     Likvidirali smo gospodarja in dva sinova, rekvirirali 5 koles, obleko in hrano«
                     (AS 1852 – 5).</p>
                  <p>V noči od sobote na nedeljo 14. 6. so prišli partizani k Bastičevim na
                     Ljubgojno pri Horjulu. Svoj obilni plen so naložili na voz, vzeli iz hleva
                     konje in odgnali župana Bastiča in njegovo ženo. Približno 1 km od doma so ju
                     zverinsko pobili ter pustili ležati ob poti. O tem ni nobenega poročila in tudi
                     dr. Logar smrti Bastičevih v spominih ne omeni. Prav to nedeljo je štab 4.
                     bataljona Notranjskega odreda poslal naslednji poziv komandirju Narodne zaščite
                     Vnanje Gorice: »Ta štab te poziva, da takoj brezpogojno odrediš ljudi, ki bodo
                     likvidirali Pezdir Karla, Pezdir Alojza in Ižancovega Načeta – najkasneje v
                     roku enega tedna vštevši današnji dan. Ako bo za likvidatorje postalo
                     prenevarno na terenu, jih takoj sprejmemo v naše vrste. Vezo dobijo preko
                     donosilca tega ukaza« (AS 1852 – 3).</p>
                  <p>Iz navedenega je razvidno, da je bila dejavnost, ki jo je v tem času v glavnem
                     izvajala 1. četa 4. bataljona pod Gadovim vodstvom, naperjena skoraj izključno
                     proti domačim ljudem. No, 2. četa je 10. junija napadla italijanske kamione na
                     cesti Logatec – Rovte, ki so peljali v Rovte hrano. Nekaj Italijanov je bilo
                     mrtvih in ranjenih, posledice napada pa so bile hude tudi za domačine.
                     Italijani so požgali več hiš v Cestah, ljudi odpeljali v internacijo, 16.
                     junija pa ubili Franca Hladnika in Janeza Cigaleta, češ da sta zbirala orožje.
                     Baje je bilo ime Franca Hladnika izpisano na puškamitraljezu, ki ga je partizan
                     Kragulj pustil na kraju zasede in so ga dobili v roke Italijani. Vsak normalen
                     človek v Rovtah je vedel, da Hladnik in Cigale nikoli nista zbirala orožja za
                     partizane (Zaveza št. 8, str. 9).</p>
                  <p>V drugi polovici junija je neke noči izginila romska družina, ki je živela v
                     Lipalici na robu Horjula. Kaj vemo o tem? Župan Bastič je bil malo pred
                     začetkom vojne v veliki zadregi, ko mu je Rom Blaž predložil dokument, da ima v
                     Horjulu domovinsko pravico. Od nekega kmeta je poskušal odkupiti napol razpadlo
                     bajto, ki bi jo potem občina dala na razpolago Romom. Ker kmet ni hotel o tem
                     niti slišati, je župan za Rome na svojem svetu zunaj vasi postavil skromno
                     barako. Tam so se naselili, pasli svoje konje in prosjačili po okolici.
                     Pravijo, da jih je bilo kakih deset, največ žena in otrok. Partizani so jih
                     odpeljali na Rupe in tam so izginili.</p>
                  <figure>
                     <graphic url="slike_z_64/z_64_10.png"/>
                     <head>Svatba Janševega Jožeta z Ulake (1930) – Zadaj takratna Janševa hiša in
                        hlev</head>
                  </figure>
               </div>
               <div type="div3">
                  <head>Taborišče v Lesu in Šentjošt</head>
                  <p>Iz poročila 4. bataljona je razvidno, da je bil v noči od 19. na 20. junij v
                     Šentjoštu, kjer »so rekvirirali in aretirali belogardiste«. »Rekvizicija
                     izvršena pri vodji bele garde župniku. Zaplenjena ena krava, 2 kolesi, 3 deke,
                     več perila in oblek. Sam župnik ni bil aretiran, ker je bil odsoten. Aretirana
                     je bila poštarica Reparska, ki je osumljena, da prenaša belogardistično pošto.
                     Rekvizicija tudi pri Možinu, Brezniku in Brdniku, kjer uskladiščeno 500 kg moke
                     od Prevoda. Pri Možinu v svrho zaslišanja aretirana tudi dva sinova« (AS 1852-
                     3). Aretirane Šentjoščane so odpeljali v taborišče nad Lešnjakom.</p>
                  <p>V zvezi s to akcijo je okrožni partijski sekretar Đuro (Stane Kavčič) 26.
                     junija pisal politkomisarju 4. bataljona Romanu Potočniku ostro protestno
                     pismo: »Sigurno Ti je znan odlok glavnega poveljstva in CK, v katerem je jasno
                     označeno stališče partizanov do terenskih in obratno. Mi se ne smemo vmešavati
                     v Vaše akcije, Vi pa ne smete izvajati aretacij, rekvizicij, likvidacij in
                     političnih nastopov brez odobrenja pristojnih odborov OF in kompartije ... Včeraj
                     sem bil v Šentjoštu, zaslišal prizadete in okolico ter zbral vse potrebne
                     informacije. Ker ni bilo pravne podlage za rekvizicijo in ker sem prepričan, da
                     niste delali po lastni iniciativi, te prosim, da mi javiš iniciatorja in
                     voditelja te akcije. Pobrigaj se, da se krivec najde, zasliši in če bo potrebno
                     tudi aretira. Priporočam, da postopaš hitro in odločno in zahtevam, da se
                     krivec exemplarično kaznuje.</p>
                  <p>Kakor so se prizadeti pohvalno izrazili o obnašanju komandanta (Tone Curk) in
                     Tebe, tako tudi kritizirajo postopek čete, ki je rekvirirala pri Brezniku.
                     Zakaj se ni ugodilo prošnji gospodarja, da bi skrajšal psu verigo? Zakaj so
                     partizani navalili na nedolžno žival s kopiti in celo z bajonetom? Nad tem
                     nekulturnim postopkom se zgraža prebivalstvo pač upravičeno. Isto tako Ti
                     prijateljsko svetujem, da v rekvizicijo ne pošiljaš več partizank s takim
                     obnašanjem. Njihovo hohštaplersko vedenje in cviljenje ob priliki prenašanja
                     klobas iz shrambe na voz nikakor ni umestno in dokazuje pomanjkanje politične
                     izobrazbe, mogoče celo srčne kulture ... Rekvizicija v župnišču pravno ni bila
                     napačna, mogoče je bila taktično malo prezgodnja. Prosim Te, da mi do jutri
                     opoldne odgovoriš, če si pa pripravljen, se lahko tudi sestaneva. Če bo pa moja
                     intervencija ostala »glas vpijočega v puščavi«, se bom pritožil na odred in CK«
                     (AS 1852 – 3).</p>
                  <figure>
                     <graphic url="slike_z_64/z_64_11.png"/>
                     <head>Vaški stražar Franc Žakelj</head>
                  </figure>
                  <p>Iz Kavčičevega opisa partizanskega obiska pri Brezniku si lahko ustvarimo
                     sliko, kakšna je bila taka »rekvizicija«. Kako je bilo šele tam, kjer so poleg
                     ropanja tudi pobijali ljudi? Ni čudno, da so se ljudje bali, da smo otroci
                     trepetali v naših skromnih posteljah ob pasjem laježu, čeprav nismo razumeli,
                     kaj se dogaja. Kaj bi se bilo zgodilo s kaplanom, če bi ga bili tisto noč našli
                     v župnišču? Ali bi se bil tovariš Đuro tudi zanj potegnil? Ker je kaplan vedel,
                     da mu grozi smrt in se ni bil pripravljen vse noči potikati po kozolcih in po
                     gozdu, je kmalu odšel v Ljubljano. Kdor se je tako skrival, je bil v nevarnosti
                     tudi pred Italijani. Kaj bi bilo, če bi bili Italijani naredili preiskavo in
                     našli orožje?</p>
                  <p>Žalosten primer italijanskih represalij sta bili v začetku julija Ljubgojna pri
                     Horjulu in Ligojna pri Vrhniki. Pri Ljubgojni so partizani pripravili zasedo
                     tik pred vasjo, ki se tako rekoč drži Horjula. Uradna zgodovina pove, da jo je
                     pripravila enota Savinjskega odreda, Marica Bastič pa piše v knjižici
                     Ljubgojna, draga vas domača, daje Italijane napadel en sam partizan – domačin,
                     ki je malo prej pritekel od vrzdenške strani. Tako so Italijani na »pobudo«
                     partizanov v Ljubgojni temeljito opravili delo, ki so ga v noči na 14. junij
                     začeli partizani, ko so izropali Bastičevo domačijo in ubili očeta in mater.
                     Najprej so dober teden po uboju Bastičevih pod hribom blizu vasi ustrelili osem
                     talcev, ki so jih pripeljali iz Logatca, sedaj so pa še požgali celo vas, tudi
                     Bastičevo domačijo. 9. julija so Italijani požgali Ligojno pri Vrhniki in ubili
                     nekaj vaščanov. Do te represalije je prišlo, ker so partizani streljali na
                     Italijane, ki so skušali popraviti prekopano cesto Vrhnika–Ligojna–Horjul.</p>
                  <p>V začetku julija 1942 sta bila iz 4. bataljona Notranjskega odreda in nekaterih
                     dodatkov ustanovljena 1. in 2. bataljon Dolomitskega odreda. Ko se je po 17.
                     juliju zvedelo za nastop vaške straže v Šentjoštu, je novi odred s pomočjo
                     narodne zaščite takoj pripravil napad, ki pa kljub veliki premoči napadalcev ni
                     uspel. Potek tega boja je bil že večkrat opisan, zato bi se tu radi nekoliko
                     pomudili pri razpravah, kdo je bil kriv za partizanski neuspeh. Odgovor na
                     Kavčičev protest glede aretacij in zaplemb v Šentjoštu je pisal politični
                     komisar Dolomitskega odreda šele 29. avgusta 1942. Navzoč je bil tudi prejšnji
                     politkomisar Potočnik. Lahko bi rekli, da je iz tega odgovora nastala obtožba
                     in iskanje krivca zaradi nove situacije. »Da je v Šentjoštu prišlo do oborožene
                     vstaje belogardistov, nosi vso odgovornost tovariš Đuro, okrožni sekretar
                     rajona Vrhnika. Če bi takrat Đuro ne nastopil tako odločno, bi partizani prav
                     gotovo aretirali glavne organizatorje bele garde, tako pa so vse skupaj pustili
                     v rokah omenjenega tovariša in dali možnost, da so se ti ljudje med tem časom
                     nemoteno organizirali. Tovariš Đuro je v pismu bataljonskemu politkomisarju
                     zahteval eksemplarično kazen za tistega, ki je partizanom dal nalogo za
                     aretacijo omenjenih belogardistov. To nalogo je dal terenski delavec tovariš
                     Cene.</p>
                  <p>Mi smo takoj, kakor hitro se je bela garda pojavila v Št. Joštu, napravili
                     napad na postojanko, toda zavzeti je nismo mogli, ker so imeli belogardisti v
                     zvoniku in župnišču težke mitraljeze. Požgali pa smo ves Št. Jošt. Stojita samo
                     še dve cerkvi in župnišče, kjer so se belogardisti zelo močno utrdili.
                     Partizani smo sedaj zasedli vse ceste v te kraje in delamo stalne zasede
                     belogardistom. Do sedaj smo v boju z njimi uničili preko 60 njihovih
                     pripadnikov in jih uničujemo še naprej. Med tem časom smo nekoliko opustili
                     napade na okupatorja, ker so tudi terenski delavci zahtevali, češ če ne boste
                     vi napadali Italijane, tudi oni ne bodo požigali, streljali in plenili naše
                     vasi. Pokazalo pa se je, da kljub temu požigajo in pobijajo. V sled tega smo
                     26. 08. 1942 dali nalog, da se ponovno prične z napadi na Italijane« (AS 1852 –
                     5).</p>
                  <p>18. avgusta 1942 je štab Dolomitskega odreda poročal komandi III. grupe o
                     nastanku vaških straž na svojem področju. »Prva njihova postojanka je bila v
                     Št. Joštu. Prejšnji 4. bataljon je vse voditelje bele garde aretiral in jih je
                     hotel likvidirati, toda temu se je odločno uprl terenski delavec z Vrhnike
                     tovariš Đuro, ki je izjavil, da bo on s temi ljudmi organiziral NZ v St. Joštu
                     ... Pripominjamo, da je teren, katerega je imel in ga še ima terenski delavec
                     tovariš Đuro, silno slabo zgrajen in politično sploh neobdelan. Do sedaj smo
                     likvidirali cca 50 belogardistov in izdajalcev, med katerimi je tudi župnik iz
                     Zaplane, pri katerem smo našli važne dokumente, katere vam bomo poslali, čim
                     dobimo zvezo z vami« (AS 1852 – 5).</p>
                  <p>Tone Kebe, tudi sam partizan Dolomitskega odreda, je leta 1989 v 9. številki
                     revije Borec objavil obširno razpravo O nastanku bele garde v Šentjoštu in na
                     Rovtarskem in v njej podrobno obdelal, kako sta na to vprašanje gledala Stane
                     Kavčič in dr. Cene Logar. Oba sta bila tedaj še živa, zato je od njiju lahko
                     dobil tudi pisne izjave. Svojega mnenja o dogodkih v Šentjoštu v več kot 40
                     letih kljub preizkušnjam, ki so ju medtem doletele, skoraj nista spremenila.
                     Navedli bomo nekaj stavkov iz zapisa Staneta Kavčiča: »Na pomlad 1942 je
                     postalo naše gibanje v okolici Vrhnike množično in močno. Živeli smo v
                     prepričanju, da je ljudstvo na naši strani. Neki dan, če se ne motim je bilo v
                     juliju 1942, ko sem šel s tovarišem mimo vasi Šentjošt, o kateri smo vedeli, da
                     je pod močnim vplivom duhovščine, pa je nekdo streljal na naju. Obstala sva.
                     Prvi hip nisem verjel, toda razlegel se je drugi rafal. To je bilo moje prvo
                     srečanje z belo gardo (Borec št. 9, str. 962).</p>
                  <p>Nato Kavčič govori o radikalnih nasprotnikih »bele garde«, ki se držijo
                     pravila: Kdor ni z nami je proti nam. »Zagovorniki tega stališča, zlasti eden
                     izmed njih, so se sklicevali tudi na teorijo marksizma in razredne vojne.
                     Čeprav sem bil sekretar okrožnega komiteja, nisem skoraj ničesar vedel o tem,
                     kako ureja takšna vprašanja teorija. Moja gledišča so bila praktična, lahko bi
                     rekel humana. Poznal sem mnogo teh fantov, pa nisem bil prepričan, da so to
                     naši razredni sovražniki« (Borec št. 9, str. 962). V posebni pisni izjavi
                     Kebetu iz leta 1985 pa pravi takole; » Cene Logar in Pezdir (Roman Potočnik)
                     sta že leta 1942 razvila tezo, da se je bela garda v Dolomitih pojavila zaradi
                     oportunistične politike okrožnega partijskega komiteja Vrhnika in zaradi mojih
                     napak enakega značaja. Žal je to tezo ponovil kasneje tudi Svarun v svoji
                     knjigi Dolomiti – in še nekateri drugi. Štab dolomitskega odreda me je v svojem
                     poročilu glavnemu poveljstvu napisanem 29. avgusta 1942, obtožil kot glavnega
                     krivca za nastanek bele garde v Šentjoštu in tudi drugod. Po njihovi sodbi sem
                     imel do nje preveč popustljivo stališče ... K temu spada tudi trditev, da sem
                     zaustavil partizanski napad na Šentjošt, in to tik pred zmago. Menda naj bi jaz
                     izdal ukaz za umik. Operativno vodstvo napada je bilo v rokah štaba bataljona.
                     V ozadju sem skupaj s politkomisarjem Keršičem spremljal napad, ne da bi se
                     kakorkoli vmešaval v potek operacije. Bil sem zelo prizadet, ko nam je štab
                     bataljona sporočil, da se napad ni posrečil in da se moramo zaradi jutranjega
                     svitanja umakniti. Če bi nosil najmanjšo krivdo za ponesrečeni napad, bi to
                     štab odreda v že omenjenem pismu gotovo sporočil. To bi mu bil dodatni
                     obtežilni material zoper mene« (Borec št. 9, str. 964 in 965).</p>
                  <p>Zanima nas, ali je avtor prispevka O nastanku bele garde, ki je proučeval vse
                     mogoče okoliščine napada na Šentjošt, vedel za poročilo komandirja 2. čete 1.
                     bataljona o udeležbi pri napadu. Pismo nosi datum 26. julij 1942, podpisana pa
                     sta komandir Črt in politkomisar Boltaž. Navajamo v nekoliko skrajšani obliki:
                     »Vod te čete, ki je operiral pod vodstvom komandirja je zasedel grič z
                     evharističnim križem. Pri tem bi se lahko zgodila velika nesreča. Ko je vod pod
                     gričem čakal na polnoč, smo opazili kakih 8 civilov, ki so lezli v koloni na
                     omenjeni grič. Vodje hotel streljati, vendar je komandir to preprečil, ker se
                     je bal, da so naši in ker domenjena ura še ni prišla. Kasneje smo spoznali, da
                     so to tovariši iz Gadove čete, ki po načrtu tam niso imeli ničesar
                     opraviti.</p>
                  <p>Nikjer ni bilo voda iz 3. čete. Zjutraj smo zvedeli, da so od večera do jutra
                     ležali na nekem položaju za vasjo, ne da bi samo enkrat ustrelili.</p>
                  <p>Zahteva komandanta, da bi 2. četa jurišala na farovž, je bila neizvedljiva:</p>
                  <p>1. ker je zato imel tovariš Gad na razpolago 70 borcev.</p>
                  <p>2. ker nismo vedeli kakšen je položaj pred farovžem; streljalo se je vse vprek
                     in sploh nismo vedeli, kdo strelja.</p>
                  <p>3. ker sta komandirja udarne čete in 3. čete bila v konzumu in tam rekvirirala:
                     torej bi bilo nesmiselno, da bi sam napadel položaj, ki sta ga pustila oba
                     komandirja, čeprav sta bila določena za napad.</p>
                  <p>Je pa vod 2. čete sam jurišal na šolo, kar bi morala opraviti udarna četa.
                     Sovražnik je od tam pobegnil v farovž.</p>
                  <p>Nato je komandir na zahtevo komandanta šel v konzum, kjer je bilo že vse
                     oplenjeno, kar se je dalo spraviti v nahrbtnik, torbico ali žep. Vreče z gresom
                     in moko ter blago iz nadstropja smo začeli nositi ven mi iz 2. čete, nato pa
                     tudi ostali. Vse skup je sličilo bolj na nekaj drugega kot na organizirano
                     rekvizicijo. Ko so tovariši iz naše čete začeli nositi ven, jih je tovariš Gad
                     nahrulil, češ da rekvizicijo vrši udarna četa. Prilagamo spisek rekviriranega
                     blaga, ki ni velik, ker smo bili v borbi do zadnjega« (AS 1852 – 5).</p>
                  <figure>
                     <graphic url="slike_z_64/z_64_12.png"/>
                     <head>Vetrinj maj 1945 – V sredini novomašnik Vinko Žakelj poleg brata – Šesti
                        z leve stotnik Lojz Bastič</head>
                  </figure>
                  <p>Poslopje Kmetijske zadruge (konzum) so napadalci potem zažgali. Prav tako tudi
                     šolo in Možinetovo hišo, vendar se ogenj v šoli ni prijel, Možinetovi so ga pa
                     sami pogasili. 34. branilcev je vzdržalo napad. V začetku napada so držali
                     zunanje položaje okrog župnišča – tudi na vogalu šole, v šoli pa niso bili;
                     kasneje so se vsi umaknili v župnišče. V cerkvenem zvoniku sta bila pred
                     začetkom napada na straži dva starejša moža, ki sta se potem umaknila v cerkev.
                     Celo noč ni bil niti iz zvonika niti iz cerkve oddan noben strel! In kako je
                     bilo s težkimi mitraljezi, o katerih vedo partizanski poročevalci toliko
                     povedati? Branilci so res imeli en težki mitraljez, skrit od nekdanje Rupnikove
                     linije, ki so ga v nadstropju župnišča prenašali z ene strani na drugo.
                     Streljati pa so morali skrajno premišljeno in omejeno, kajti njihova zaloga
                     municije je bila zelo pičla.</p>
                  <p>Stane Kavčič se je zjutraj po napadu umaknil z 2. bataljonom v Češirkovo
                     taborišče, toda že proti poldnevu je upehan prihitel prek Podlipske doline na
                     Rupe. Zvedel je namreč, da je tamkajšnja enota ob umiku iz Šentjošta s seboj
                     odpeljala Terezijo Kavčič, Brnkovo mamo. Po njegovem posredovanju so jo še isti
                     dan izpustili.</p>
               </div>
               <div type="div3">
                  <head>Čudna brezpotja</head>
                  <p>Ena od enot Dolomitskega odreda, ki so v zgodnjem jutru 25. julija odhajale iz
                     Šentjošta, je bila namenjena v taborišče nad požgano Lešnjakovo domačijo.
                     Preden so pri gostilničarju Možinetu zažgali hlev, so pobrali živino, konje pa
                     vpregli v voz zapravljivček. Ker niso dobro poznali poti, so se v gozdu nedaleč
                     od Žakljeve domačije znašli v »slepi ulici«, njihovega kolovoza je bilo
                     nenadoma konec. Ni jim preostalo drugega, kot da izprežejo konje, si naložijo
                     tovor na ramena oziroma na nosila in se kar povprek odpravijo naprej. Voz so
                     pustili na koncu poti oziroma ga tam pahnili v grmovje. Še isti ali morda
                     naslednji dan so ga opazili Žakljevi in videli, da je okrvavljen. Možinetovi so
                     kasneje, ko so se razmere nekoliko uredile, ta voz odpeljali domov in ga maja
                     1945 uporabili za potovanje na Koroško.</p>
                  <p>Oče Franc je bil tiste dni zaskrbljen, vendar je skušal to prikriti. V
                     Šentjoštu že kak mesec ni bil, kljub temu je pa precej dobro vedel, kaj se tam
                     dogaja. Zadnje neposredne novice je prinesla bratova žena Angela v začetku
                     julija, ko je prišla iskat moža, naj se takoj vrne domov. Bil je čas košnje in
                     brat Jože, ki je bil poročen v Butajnovi, je cel teden pomagal v Grdi dolini.
                     Takoj je odšel z ženo in Franc je potem napeto čakal razvoja dogodkov. Na
                     šentjoško stran se je bal iti. Imel je srečo, da ga niso prijeli že konec
                     junija, ko je pri sestri v Šentjoštu nabral košaro češenj in z njimi hitel
                     proti domu. Nenadoma je iz grmovja stopil mlad partizan in mu zaprl pot. Hotel
                     je zvedeti, kje je bil, in rekel, da mora z njim na komando. Franc mu je
                     ponudil češnje in razlagal, kako bodo otroci in žena veseli, ko jih bo
                     prinesel, saj jih doma nimajo. Fantje zobal sladke sadeže in ob tem pozabil na
                     komando. Namignil je Francu, naj nadaljuje pot, sam pa zlezel nazaj v
                     grmovje.</p>
                  <p>Na dan pred napadom na Šentjošt je v Grdi dolini že ob prvem mraku začel lajati
                     pes. Domači so pomislili, da morda »sosedje« prihajajo poslušat radio, pa ni
                     bilo nikogar. Ko je zgodaj zjutraj dekla kot po navadi prva stopila iz hiše, da
                     bi šla molst, je zagledala na poti pod hišo kolono partizanov, ki so se vračali
                     iz Šentjošta. Neki Horjulčan je takoj stopil k njej in vrnila se je z njim v
                     kuhinjo. Menda je želel nekaj popiti. Oče Franc je prav tedaj še bos stopil iz
                     spalnice. Partizan, ki je bil videti utrujen, je hitro odšel. Kako uro kasneje
                     je prišel s koso na rami sosed iz bližine cerkve, od koder se je dobro slišalo
                     in videlo na šentjoško stran, in povedal, kaj je bilo ponoči. Na podoben način
                     so v naslednjih dneh in tednih zvedeli tudi za poboje in požige v šentjoški
                     okolici. Franc je bil zaskrbljen. Kdaj bodo prišli iskat njega? Kaj naj naredi?
                     Sam bi se ponoči nekako pretihotapil do Šentjošta, toda kaj bi bilo potem doma?
                     Ne, otrok in žene ni mogel kar tako pustiti in izpostaviti nevarnosti. Odločil
                     se je, da ostane, pa naj bo karkoli.</p>
                  <p>Nekega dopoldneva, ko sta s starejšim sinom v kozolcu zlagala ovseno snopje,
                     sta se jima nenadoma pridružila dva partizana. Poznal je le komandirja Curka,
                     ki je v prejšnjem času večkrat prišel poslušat radio. Namignila sta, naj se
                     fant umakne, češ da se morajo pogovoriti nekaj važnega. Zanimalo ju je, kaj ve
                     o »beli gardi« in o Šentjoštu. Odgovoril je, da o »beli gardi« ne ve nič in da
                     v Šentjoštu že dolgo ni bil, saj se mu po italijanskem napadu na Ulako zdi
                     nevarno hoditi okrog. Ali ne vidijo, da ob obilici težkega dela in kopici otrok
                     nima časa za drugo. Razgovor je trajal celo uro. Ko so odšli, je oče takoj
                     prihitel v kuhinjo k materi in ji nekaj pripovedoval. Otroci niso mogli
                     razumeti, za kaj gre, vendar so čutili, da visi nad njimi nekaj težkega. Čez
                     nekaj dni so prišli trije – zvečer, ko se je družina že odpravljala k počitku.
                     Tokrat niso imeli namena poslušati radio, ampak zaslišati gospodarja. Zadržali
                     so se pozno v noč in naslednji dan je bil oče neprespan in utrujen. Ta nočni
                     obisk se je nekajkrat ponovil. Celo sosedovi otroci, ki so bili z Žakljevimi
                     skupaj na paši, so vedeli, da je oče v nevarnosti. Nekega večera sta na mala
                     vrata potrkala dva partizana in zahtevala, naj pride oče ven. On pa je odločno
                     odgovoril: »Če imata kaj povedati, pridita vidva noter!« Res sta vstopila, pa
                     nista povedala, kaj pravzaprav želita in ko sta se malo okrepčala, sta odšla.
                     Kljub vsemu temu je oče Franc vztrajal doma in oddahnilo se mu je šele v drugi
                     polovici septembra, ko so prišli vaški stražarji iz Šentjošta in mobilizirali
                     vse može in fante. Tudi njega so tedaj »odgnali« v Šentjošt.</p>
                  <p>Ko je konec leta 1942 nastala postojanka vaške straže na Korenu, je z drugimi
                     domačini tudi on prišel tja. Všeč mu je bilo, da je bil lahko blizu doma.
                     Partizani se na Lešnjakovem hribu niso več zadrževali, jih je pa postojanka na
                     Korenu zelo motila in v noči od 21. na 22. februar 1943 so jo napadli. Napad ni
                     uspel, je pa zahteval od branilcev dve mladi življenji. Med napadom je bilo
                     podrtih nekaj drogov električne napeljave, zato je bil ves kraj brez elektrike.
                     Ko so se fantje zjutraj lotili popravila, niso pomislili, da so podrti drogovi
                     minirani. Niso še dvignili droga, pa je že počilo in ubilo Toneta Bastiča in še
                     enega člana korenske posadke. Že pred tem je bil napad na Žažar, ki pa tudi ni
                     uspel.</p>
                  <p>Po celi okolici je močno odjeknil zločin, ki so ga v noči 20. novembra 1942
                     zagrešili partizani v Zaklancu. Odpeljali so Janeza in Marijo Dolinar ter njuni
                     hčeri Ivano in Barbaro, mater Ivano Zalaznik in hčer Katarino ter 22-letno
                     Marijo Fajdiga in jih dober kilometer od vasi pobili in tam tudi zagrebli.
                     Rudolf Hribernik-Svarun je leta 1995 v knjigi Spomini zapisal, da so dekleta iz
                     Zaklanca »bila članice Katoliške akcije, ki se je tesno povezana z belo gardo
                     ukvarjala z obveščevalno sovražno dejavnostjo proti NOG.« Za grobove pomorjenih
                     se je zvedelo in spomladi 1943 so prekopali Dolinarjeve in Fajdigovo,
                     Zalaznikovi pa šele aprila 1945. Na kraj prekopa je tedaj prišel tudi horjulski
                     župnik Nastran in vse fotografiral. Lahko si mislimo, da je o njihovem poboju
                     kot tudi o prekopu poročal v župnijski kroniki, ki jo je Ozna hkrati s
                     fotografijami in nekaterimi drugimi dokumenti pri neki povojni preiskavi v
                     župnišču zaplenila in je potem vse izginilo. Komunistični zločin v Zaklancu in
                     njegovo ozadje je pod naslovom Znamenja v 62. številki Zaveze podrobno opisal
                     Justin Stanovnik.</p>
                  <figure>
                     <graphic url="slike_z_64/z_64_13.png"/>
                     <head>Žakljeva družina leta 1952 – Očeta ni</head>
                  </figure>
                  <p>Naj povemo, da je ravnanje Ozne z župnikom obsodil celo dr. Logar, ki je bil z
                     njim v dobrih odnosih. V svojih spominih je zapisal, da je Nastran »gledal
                     daleč preko protisovjetske in protisocialistične zaslepljenosti in nikdar ni
                     vodil protikomunistične gonje«, ampak se upiral belogardizmu, kolikor je bilo v
                     njegovi moči. (Osvobodilni boj v Dolomitih, str. 364) Tudi po italijanskem
                     požigu na Korenu je župnik Nastran prišel in poslikal pogorišča. Vemo, da je
                     obsojal italijansko represalijo, prepričani pa smo, da je v kroniki obsodil
                     tudi komuniste in njihove zločine. Zakaj bi jo sicer zaplenili in uničili?
                     Skopo odmerjeno in pravniško oblikovano župnikovo poročilo, dokumentirano s
                     fotografijami, bi bilo lahko verodostojen vir še tako zahtevnemu
                     zgodovinarju.</p>
                  <p>Uradna zgodovina je veliko »napak«, ki so se zgodile v poletju 1942, pripisala
                     Gadovi krutosti in samovolji. Iz raznih poročil njemu (Gadu) nadrejenih, na
                     primer iz pisma štaba Dolomitskega odreda glavnemu poveljstvu in iz drugega
                     pisma komandi III grupe, vidimo, da jim uničevanje in morija okrog Šentjošta –
                     postojanke same po 25. juliju niso več napadli – služi kot dokaz velike
                     aktivnosti in opravičilo za neuspeh napada. »Požgali pa smo ves Šentjošt in do
                     sedaj likvidirali cca 50 izdajalcev in belogardistov, med katerimi je tudi
                     zaplaninski župnik, in jih uničujemo še naprej. Med tem časom smo nekoliko
                     opustili napade na okupatorje.« Ko so 20. novembra odpeljali in pobili sedem
                     Zaklančanov, je bil komandir Gad že mrtev. Ubili so ga partizani sami med
                     pohodom proti Hotedršici v septembru 1942.</p>
                  <p>Sporu med dr. Logarjem in Stanetom Kavčičem smo namenili precej prostora,
                     čeprav se zdi, da je šlo pri tem bolj za osebni prestiž, kot za bistvene
                     stvari. Kavčič, ki je kritiziral grobo vedenje partizanov med »rekvizicijo« pri
                     Bržniku, se ni oglasil, ko so po napadu na Šentjošt pobijali matere z nekaj
                     tednov starimi dojenčki in požigali njihove domove. Dr. Logar je bil že od
                     začetka prepričan, da je treba proti Šentjoščanom odločno ukrepati, saj jih je
                     imel za nevarne »belogardiste«. Kasneje je bil v letih od 1949 do 1962 več kot
                     sedem let zaprt na Golem otoku in na Grgurju. Kot sam pravi, so ga ves čas
                     zapora »mučili tako, kot se ne muči najhujšega zločinca«. Leta 1991 je to svoje
                     trpljenje v reviji Borec na več kot 60 straneh popisal, obsodil Udbo kot
                     zločinsko organizacijo, obtožil tudi Kidriča, niti z besedico pa ni omenil
                     nekaterih medvojnih dogodkov v domačem kraju. Od kod je izšla Udba, ki je njega
                     in druge nečloveško mučila na Golem otoku, če ne od tistih, ki so poleti 1942
                     morili v Horjulu, Šentjoštu in Zaklancu? Komu ali čemu se je uprla prva vaška
                     straža, če ne »demonskim silam«, o katerih govori dr. Logar v pripovedi o Golem
                     otoku: »Vedno bolj se je v meni krepil občutek, da delujejo v naši družbi
                     skrite demonske sile.« Toda ali je mogoče govoriti o silah, ki so vplivale na
                     dahavske procese, na množične povojne poboje, na uničevanje trgovine in obrti,
                     hkrati pa zatiskati oči pred tistim, kar se je pripravljalo že leta 1941 in
                     udarilo na dan poleti leta 1942. Zakaj je preprost hribovski kmet že jeseni
                     1941 čutil pretečo nevarnost, učeni doktor filozofije jo je pa opazil šele več
                     let kasneje oziroma glede nekaterih vprašanj verjetno nikoli?</p>
                  <p>Omenili smo vaško stražo na Korenu, katere član je bil tudi Franc Žakelj. Po
                     kapitulaciji</p>
                  <p>Italije so postali domobranci in maja 1945 so se med zadnjimi umaknili na
                     Koroško. Konec maja so bili vrnjeni prek Jesenic. V Radovljici so Korenčane in
                     še nekatere druge potegnili z vlaka in jih stlačili v barake blizu postaje.
                     Čeprav so ostali tu le kaka dva dni, so jih po pripovedi mladoletnikov, ki so
                     prišli domov, takoj razdelili v skupine in več starejših ločili od drugih. Baje
                     so videli, ko so jih nekam odpeljali in so nekateri nosili lopate. Večino so
                     kmalu odpeljali v Kranj, od tam pa po nekaj tednih v Šentvid nad Ljubljano,
                     kjer so nekateri le dočakali amnestijo.</p>
                  <p>Dve samotorški ženi sta v tistih dneh vsaka po svoje iskali pomoči. Prva je
                     bila mati mladega fanta, ki je bil nekaj časa domobranec v korenski postojanki.
                     Maja 1945 ni šel z drugimi na Koroško, ampak je ostal doma in se šel javit v
                     Logatec. Ko je slišala, da tudi take pobijajo, je takoj odhitela v Ljubljano k
                     dr. Logarju. Med vojno se je večkrat oglasil pri njih in so mu pomagali, zdaj
                     je pa ona bila potrebna pomoči. Najprej ji sploh ni verjel, da se kaj takega
                     dogaja, nato pa obljubil posredovanje. Sam piše, da je govoril s Kidričem in z
                     Brecljem, pa nista mogla nič narediti in tedaj je že pomislil na demonske sile.
                     Druga Samotorčanka je ostala sama na kmetiji s kopico otrok, ker je mož odšel s
                     korenskimi domobranci na Koroško. Rekli so, da se bodo čez teden ali dva
                     vrnili, toda ko jih niti po dveh mesecih še ni bilo, je neko nedeljo po maši
                     stopila k župniku Nastranu in mu zaupala svojo skrb. Upala je, da jo bo vsaj
                     potolažil in opogumil. Nekaj časa jo je gledal, nato pa hladno rekel: »Nič
                     dobrega vam ne morem povedati. Le redki bodo morda prišli kmalu, nekateri morda
                     šele čez več let, večina pa nikoli. Ne ostane vam drugega, kot da sami skrbite
                     za otroke in dom.« Bilo ji je hudo in skoraj ni vedela, kdaj se je znašla na
                     stezi proti domu. Mislila je na moža, kako ga je že leta 1941 skrbelo in kako
                     je do zadnjega upal, da se bodo razmere vendarle nekako uredile. Sedaj mora pa
                     ona vztrajati tudi namesto njega!</p>
                  <p>Za zaključek se še enkrat spomnimo na junij 1941, ko je dr. Logar v svojem
                     kraju začel organizirati »osvobodilni boj«. Iz njegovih spominov sklepamo, da
                     je bil še več desetletij kasneje prepričan o upravičenosti tega boja, ki »je
                     ljudem prinesel realen pogled na življenje in svet, da ne bi več umirali za
                     boga in vero«. Kaj bi rekel danes, ko bi nas videl v Evropi? Bi priznal, da smo
                     tja že zdavnaj spadali, pa nas je »osvobodilni boj« za pol stoletja pahnil na
                     drugo stran? In zato je moralo umreti toliko dobrih ljudi!</p>
               </div>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Franček Župec – obletnica smrti</head>
               <docAuthor>Slavko Žižek</docAuthor>
               <div type="div3" subtype="intro">
                  <p>Letos v mesecu marcu mineva 65 let od nasilne smrti takratnega študenta prava,
                     Frančka Župca. Padel je v Ljubljani, 16. marca 1942, pod streli vosovskega
                     atentatorja in po nalogu Komunistične partije Slovenije, ki ji je bil s svojim
                     delovanjem in krščansko držo v napoto že pred vojno, v vojnem času pa kot eden
                     izmed rešiteljev obstoja in delovanja slovenske univerze.</p>
                  <p>Uvodničar revije Vestnik – izhajala je v Argentini – je že leta 1962 pozival
                     prijatelje in somišljenike pokojnih akademikov – tako so pred in med vojno
                     rekli študentom – Frančka Župca in medicinca Jaroslava Kiklja, ki je padel iz
                     enakih razlogov dva dni kasneje, naj se ju spomnijo s pričevanji in spomini.
                     Vendar smo šele pred nekaj leti lahko o Kiklju prebirali časopisni podlistek,
                     nakar je čez čas izšla o njem še knjiga, o Župcu pa piscu tega prispevka ni
                     uspelo zaslediti zapisa, ki bi bil več kot le kratka omemba njegovega
                     imena.</p>
                  <p>Naj bo ta članek poskus vrnitve dobrega imena Župcu, ki so mu ga komunisti
                     umazali s pripisovanjem narodnega izdajstva, kar počne uradno zgodovinopisje še
                     danes.</p>
               </div>
               <div type="div3">
                  <p>Franček Župec se je rodil 14. januarja 1920 v vasi Borovci v župniji Sv. Marko
                     niže Ptuja. Starša sta bila manjša kmeta. V Borovcih sta se očetu Tomažu in
                     materi Mariji, ki se je pred poroko pisala Gross, rodili še hčerki Marija leta
                     1914 in Anka leta 1923, medtem ko se je hči Matilda leta 1927 rodila že v
                     Slovenski Bistrici. Tam so starši leta 1924 kupili manjšo kmetijo, ki je bila
                     komaj dovolj za preživetje. Sedaj na prenovljeni domačiji živi le še Matilda s
                     svojo družino. Mati je dočakala 79 let in je umrla leta 1965, oče je umrl leta
                     1966, star 86 let. Franček je osnovno šolo obiskoval v Slovenski Bistrici. Bil
                     je dober učenec. V župnijski cerkvi Sv. Jerneja je rad ministriral. Takratni
                     župnik Ivan Solinc je opazil njegovo nadarjenost in pregovoril starše, da so ga
                     leta 1932 vpisali v mariborsko klasično gimnazijo. Stanoval je v mariborskem
                     knezoškofijskem dijaškem semenišču, kjer je marsikateri revni dijak dobil
                     poceni stanovanje. Mati si je želela, da bi sin kasneje šel v bogoslovje,
                     vendar doma v tem smislu nanj niso pritiskali. Že v drugem letniku se je na
                     pobudo prijatelja Jožefa Pečovnika – kasnejšega kapucina p. Stanislava,
                     preselil v kapucinsko malo semenišče oziroma konvikt na Studence, takrat še
                     predmestje Maribora, kjer je ostal naslednja tri leta. Kasneje je stanoval
                     privatno, nazadnje na tedanji Stritarjevi ulici v Mariboru pri družini
                     Marčinko. Njihovemu sinu je bil tudi birmanski boter. Težko dijaško življenje
                     si je lajšal z inštrukcijami in priložnostnim delom.</p>
                  <p>Sestra Matilda se ga spominja kot živahnega in hudomušnega fanta, vedno
                     pripravljenega pomagati doma ali sosedom. Njegovih redkih obiskov doma se je
                     zelo veselila. Z nestrpnostjo je pričakovala čas vsakoletnih počitnic in
                     bratovega daljšega bivanja doma, ki pa ga je – na njeno žalost – krajšalo delo,
                     hribolazništvo in šport, katerega velik ljubitelj je bil, pa tudi aktivnosti v
                     gledališki skupini, Slovenski dijaški zvezi in Marijini kongregaciji, kjer je
                     bil član od leta 1934.</p>
                  <p>Gimnazijo je končal v šolskem letu 1939/40 s prav dobrim uspehom. V osebno
                     karakteristiko je razredničarka, profesorica slovenščine dr. Helena Stupan,
                     zapisala: »Nadarjen, dovolj marljiv. Vedenje lepo«. Njegovi sošolci so bili med
                     drugimi pesnik in duhovnik Stanko Janežič, novinar Bogdan Pogačnik, grof Emil
                     Attems, Franc Fašun in med vojno ubiti Franček Štabuc. Po uspešno opravljeni
                     maturi se je z nekaterimi sošolci in prijatelji odpravil na izlet z Jadransko
                     stražo vse do Beograda in Boke Kotorske.</p>
                  <p>Odločitev za vpis na univerzo ni bila lahka, saj pri hiši ni bilo dovolj
                     denarja za študij in bivanje v Ljubljani. Nekaj časa je celo razmišljal o redni
                     zaposlitvi, vendar je na koncu prevladala želja po študiju. V enem od svojih
                     pisem je zapisal: »Kakor veš, sem po maturi mislil tudi na stalno službo, pa
                     bilo mi je tako hudo. Jaz sem namreč že z vsem svojim bistvom študent.«</p>
                  <p>Glede študijske smeri ni veliko razmišljal, saj se je bil odločil že v srednji
                     šoli. Večja težava je bila najti v Ljubljani poceni stanovanje. Pri tem so mu
                     verjetno pomagala znanstva z nekaterimi člani akademskega kluba Straža, s
                     katerimi se je seznanil preko Slovenske dijaške zveze. V slednji je bil aktiven
                     in se je 24. julija 1937 udeležil tudi njihovega znanega tabora v Slovenskih
                     Konjicah. Akademski klub Straža je nekako bdel nad Slovensko dijaško zvezo.</p>
                  <p>Za lažje razumevanje takratnih dogodkov in Župčevega kasnejšega ravnanja, si na
                     kratko poglejmo razmere na Univerzi kralja Aleksandra I. v Ljubljani (kot se je
                     takrat imenovala) tik pred vojno. Italijanski okupator jo je kasneje
                     preimenoval v Univerzo v Ljubljani. Medstrankarska trenja in nasprotovanja v
                     takratni politični javnosti so se po delovanju študentov v posameznih
                     stanovskih društvih odražala tudi na univerzi. Vsaka skupina – katoliška,
                     liberalna, ljotičevska ali levičarska, je med prihajajočimi bruci želela
                     pridobiti čim več novih članov. Za uspeh programa je bilo potrebno z volitvami
                     pridobiti večino v posameznem klubu ali društvu. Na takratni univerzi je
                     delovalo pet fakultet: filozofska, pravna, tehnična, nepopolna medicinska in
                     teološka fakulteta. Komunisti so se dobro zavedali pomena univerze in tako je
                     takratno državno tožilstvo že v letu 1935 zapisalo, da »naše univerze danes
                     predstavljajo centre za komunistično akcijo in propagando«. Povezovanje
                     ilegalnih komunističnih dejavnostnih oblik z legalnimi je v letih pred vojno
                     postajalo na univerzi vse bolj načelo partijskega dela.</p>
                  <p>Pomembna društva, namenjena študentom, so bila: Cirilsko društvo ljubljanskih
                     bogoslovcev, društvo tehnikov Kladivo, društvo filozofov Veda, društvo
                     medicincev Vir in društvo pravnikov Pravda. Delovala so še društva študentov
                     različnih fakultet: Danica, ki je bila po reorganizaciji namenjena le
                     pravnikom, Savica, namenjena študentkam, Zarja in jeseni leta 1937 ustanovljena
                     Straža. O Straži, katere član je bil študent Župec, je bilo že veliko
                     napisanega zato navajam zgolj besede takratnega časopisa Slovenec, kjer je bilo
                     zapisano, da je »skupaj z glasilom Straža v viharju, raslo novo gibanje
                     slovenskih katoliških študentov, ki je od vseh povojnih (mišljena je prva
                     svetovna vojna) morda idejno najbolj izklesano, borbeno in v stremljenjih
                     sodobno. Bilo naj bi obrambni zid, ki jamči za krščansko bodočnost slovenskega
                     naroda in lepšo bodočnost naše države«. Namen akademskega kluba Straža je bil
                     vzgajati člane v zavedne in dejavne katoliške akademike, ki bodo v političnem
                     življenju gojili krščanske kreposti, živeli iz vere ter širili krščansko idejo
                     na univerzi in v javnem življenju. Stražarji so bili prepričani, da komunizem
                     in marksizem, kjerkoli in kadarkoli se pojavita, do temeljev rušita slovensko
                     občestvo in njegove krščanske tradicije.</p>
                  <figure>
                     <graphic url="slike_z_64/z_64_14.png"/>
                     <head>Franček Župec s starši in sestrama</head>
                  </figure>
                  <p>Vso to vrenje je pričakalo Frančka Župca v Ljubljani, v jeseni 1940, ko je 26.
                     septembra opravil imatrikulacijo na pravni fakulteti. Za študenta v Ljubljani
                     takrat ni bilo lahko dobiti stanovanja, tista pa, ki so bila na voljo, se
                     zdaleč ne morejo primerjati z današnjim udobjem. Študentom so streho nudili
                     zasebniki in nekateri domovi za študente, ki so bili praviloma cenejši, vendar
                     se je bilo za stanovanje potrebno precej potruditi. Marsikje so se ob sprejemu
                     ozirali tudi na politično ali ideološko pripadnost. Akademski kolegij na
                     Kolodvorski ulici 22 je imel 150 postelj in je veljal za največji študentski
                     dom v Ljubljani. Plačilo stanovanja je bilo sorazmerno gmotnim razmeram
                     posameznika. Najsiromašnejši so bivali brezplačno. Prednost pri dodelitvi
                     stanovanja so imeli nacionalistično usmerjeni študentje. Tam je bila tudi
                     menza. Jegličev akademski dom na Novem trgu je sprejel 100 študentov in je bil
                     namenjen študentom katoliškega svetovnega nazora. Oražnov dom v Wolfovi ulici
                     je s podružnično stavbo na Zelenem hribu sprejel 90 študentov. Cirilov
                     akademski dom v Streliški ulici je imel 40 mest. V njem so stanovali v glavnem
                     stražarji. Študentkam je bil namenjen Dom visokošolk. Župec je dobil stanovanje
                     v Akademskem domu na Miklošičevi ulici 5, kjer je bilo prostora za 12
                     stanovalcev, kasneje, ko so nekaterim študentskim klubom odpovedali
                     gostoljubje, je dobilo prostor 26 stanovalcev. Stavba je bila v lasti Stavbne
                     zadruge in je stala zraven hotela Union, približno tam, kjer je danes Holiday
                     Inn. Bila je v precej slabem stanju, potrebna nenehnih popravil. Bivanje v njej
                     je bilo sila skromno, zato ni čudno, da je Župec v pismu domačim med vrsticami
                     potožil nad razmerami. V domu so imela svoje prostore za delo tudi nekatera
                     študentska društva, Zarja, Danica in Kladivo, ki pa jim je odbor jeseni 1941
                     omejil delovanje na en prostor, Zarji pa že pred tem odpovedal gostoljubje, kar
                     je imelo za posledico »večji red in mir«, kot so ugotovili odborniki doma.
                     Dodatne prostore je tako dobilo še 14 študentov. Vsi so morali predložiti izkaz
                     o premoženju, odbor pa jih je preverjal tudi drugače. V domu je bila
                     večnamenska dvorana s poslikavami akademskega slikarja Franceta Kralja. V tej
                     dvorani so maja 1942 na mrtvaški oder položili ubitega profesorja Lamberta
                     Ehrlicha in študenta Rojica, čemur pa je takratni predsednik odbora Stavbne
                     zadruge Akademski dom, Josip Avsenek na seji 18. 6. 1942 nasprotoval in izražal
                     nestrinjanje s takim početjem, češ, da pokojnika nista imela nič skupnega z
                     Akademskim domom. Takšno gledanje je bilo morda posledica in vpliv dolgoletnega
                     članstva v odboru takrat že tudi pokojnega profesorja Ernesta Tomca, ki kot
                     vodja mladčevske organizacije ni bil posebej naklonjen Ehrlichu in Straži. </p>
                  <figure>
                     <graphic url="slike_z_64/z_64_15.png"/>
                     <head>Sošolci mariborskega dijaškega semenišča (6. 3. 1933) – V drugi vrsti z
                        leve Teodor Majav, Stanko Janežič, Jože Platovšek, Franček Župec</head>
                  </figure>
                  <p>Župec se je v Ljubljani hitro znašel in prilagodil razmeram. Življenje študenta
                     v Ljubljani je bilo popolnoma drugačno od življenja dijaka v Mariboru. S
                     pomočjo znancev, ki so bili blizu Slovenski dijaški zvezi, se je aktivno
                     vključil v tedanje študentsko življenje in postal zelo aktiven na športnem
                     področju. Tako je še istega dne, ko je bil pogreb dr. Antona Korošca, zvečer že
                     vodil skupino mladih fantov, članov Atletskega športnega kluba, na večdnevno
                     smučanje v jeseniške hribe. Nekateri še živeči tovariši se ga spominjajo kot
                     skromnega fanta, ki ni silil v ospredje, kot dobrega športnika in študenta, ki
                     je redno opravljal svoje obveznosti. Slednje je razvidno iz zapisnikov sej
                     Stavbne zadruge Akademski dom, kjer je navedeno, da so vsi stanovalci doma
                     redno in vzorno opravljali svoje dolžnosti.</p>
                  <figure>
                     <graphic url="slike_z_64/z_64_16.png"/>
                     <head>Gojenci kapucinskega konviktapri Sv. Jožefu na Studencih v Mariboru –
                        Župec sedi drugi z leve – V prvi vrsti levo čepi Vekoslav Grmič</head>
                  </figure>
                  <p>Leto 1941 je prineslo slovenskemu narodu sovražno okupacijo in razdelitev
                     narodnega prostora med tri okupatorje. Razmere so se sicer v različnih okoljih
                     in na različnih ravneh razlikovale, prav tako so se ljudje na le te različno
                     odzivali, vendar je bil vsem trem okupatorjem skupni cilj Slovence tako ali
                     drugače zatreti. Kmalu po vojaški zasedbi, koncem meseca aprila, so nekatere
                     kulturne ustanove, med njimi Društvo Pravnik, Društvo slovenskih književnikov,
                     Slovenska matica, Glasbena matica, Muzejsko društvo za Slovenijo in Leonova
                     družba, sopodpisali poslanico oziroma spomenico kraljevemu civilnemu komisarju
                     Emiliju Grazioliju, v kateri so se nanj obrnili v upanju, da bo kljub vojnemu
                     času mogoče ohraniti slovensko duhovno lastnino in omiko, znanost, umetnost,
                     leposlovje, glasbo in da se slovenska duhovna lastnina ne bi samo ohranila,
                     ampak, da bi se v novih razmerah tudi množila. Ta želja po ohranitvi je veljala
                     tudi za ljubljansko univerzo, na kateri je bil do jeseni 1941 rektor duhovnik
                     in biblicist prof. dr. Matija Slavič, od tedaj do konca vojne pa zgodovinar,
                     prof. dr. Milko Kos. Danes na pisanje te poslanice lahko gledamo kritično,
                     vendar je dejstvo, da je takšno prizadevanje bilo možno le v tako imenovani
                     Ljubljanski pokrajini. Na Štajerskem na kaj takega sploh pomisliti ni bilo
                     mogoče, saj je bil nemški okupator brezkompromisen. Tlelo pa je upanje, da bi
                     bilo mogoče vojno vihro preživeti z minimalnimi žrtvami, saj bo okupator slej
                     ali prej moral oditi, v kar so tako rekoč vsi verjeli. Takšno igro je moralo v
                     danih okoliščinah sprejeti tudi vodstvo univerze, če je hotelo, da bi delo
                     potekalo kolikor toliko nemoteno in da bi študentje, ki jih je bilo v
                     študijskem letu 1940/41 vpisanih 2474, v letnem semestru 1942 pa 1799, lahko
                     opravljali svoje obveznosti. Delegacija univerzitetnega senata se je že sredi
                     aprila 1941 morala predstaviti italijanskemu civilnemu komisarju za zasedeno
                     slovensko ozemlje, pri čemer ga je prosila za »blagohotno naklonjenost
                     univerzi«. Ta se je sicer kot taka trudila ostati do konca vojne zunaj
                     konfliktnega razmerja med okupatorjem in slovenskim narodom in v novo nastalih
                     razmerah delovati v narodovo korist. Italijani pa so ji v svojih zasedbenih
                     načrtih namenili pomembno vlogo in jo hoteli izrabiti sebi v prid.</p>
                  <p>Z zaostrovanjem italijanskega režima v Ljubljanski pokrajini se je proti koncu
                     leta 1941 povečal tudi pritisk na univerzo. Učitelje so silili v povezovanje z
                     italijanskimi združenji, študente pa k vpisu v fašistično študentsko
                     organizacijo GUF (Gioventu universitaria fascista). Ker ni bilo odziva, so
                     Italijani začeli groziti z izgonom vseh štajerskih in gorenjskih študentov iz
                     Ljubljane in z zaprtjem univerze.</p>
                  <p>Na Tehnični fakulteti so v novembru 1941 nasilno prekinili predavanja. Zaradi
                     govoric, da bodo Italijani prepovedali delovanje tedanjih obstoječih
                     študentskih društev (kar so dejansko storili 30. 10. 1941) so se začeli
                     študenti množično vpisovati v Akademski športni klub Ljubljana (ASK), ker so
                     zanj domnevali, da ne bo prepovedan. V tem času je bil Župec tajnik ASK. Ob
                     iskanju rešitve kako zadovoljiti zahtevam okupatorja, se pri tem ne ponižati in
                     ohraniti dostojanstvo, je bilo sodelovanje v vseučiliški organizaciji OUL
                     (Organizzazione Universitaria Di Lubiana), edina kolikor toliko sprejemljiva
                     rešitev, s katero so se izpostavljeni člani žrtvovali za ohranitev in obstoj
                     univerze. OUL je nastala kot kompromis med Graziolijem in univerzo, potem ko na
                     prvo zahtevo po vpisu v GUF ni bilo nobenega odziva. Odredbo za njeno delovanje
                     je Grazioli izdal 1. 11. 1941. Čeprav je za njo stal tajnik fašistične stranke,
                     je takratni časopis zapisal, »da je ni mogoče smatrati za kakšen GUF, za
                     fašistično društvo, marveč za čisto in enostavno slovensko organizacijo, ki
                     deluje izključno le v prid ljubljanskim vseučiliščnikom ... «. Seveda ne gre
                     zanikati, da si je okupator od tega obetal še kaj več za svoje koristi. Vanjo
                     se je vključilo le malo študentov, največ sto, Italijani pa so se s tem nekako
                     tiho sprijaznili, čeprav so na različne načine pritiskali na študente. Med
                     drugim so za zaprte študente za izpustitev iz taborišč zahtevali vpis v OUL, na
                     Tehnični fakulteti, ki je v tem času bila zaprta, pa so z vpisom pogojevali
                     pristop k izpitom. Stražar Polde Čop se spominja rektorjeve pisne izjave, da je
                     za ponovno odprtje Tehnične fakultete sprejemljivo število 20 vpisanih članov v
                     OUL. Po drugi strani pa so se Italijani delali prijazne in v ta namen ponujali
                     štipendije, kulturno sodelovanje, študij v tujini in razne ugodnosti. Z namenom
                     ustanovitve direktorija, nekakšnega upravnega odbora OUL, so Italijani že v
                     oktobru pritiskali na predsednike študentskih društev in jih klicali na
                     razgovore. Za glavnega v direktoriju so imenovali fašističnega zaupnika
                     Torinčana ing. Pietra Carra, od študentov pa so bili na njegov predlog izbrani
                     še: Ivana Lavrič, Zvonko Pirc, Janez Mahnič s Filozofske fakultete, Franček
                     Župec, Milan Komar, Peter Kalan, Aleksander Hrašovec, Ivo Vadnjal s Pravne
                     fakultete, Jaroslav Kikelj z Medicinske fakultete, Ladislav Lavrenčič in
                     Gostirad Lončarič pa s Tehnične fakultete. Kasneje sta bila namesto Lavričeve,
                     Hraševca in Vadnjala imenovana študenta prava Dušan Humar in Feliks
                     Pušenjak.</p>
                  <p>ASK, ki je v tistem času imel največ članov, je bil takrat brez predsednika,
                     zato je bil Župec kot njegov tajnik, določen za podzaupnika direktorija. Vsi
                     omenjeni so se članstva v OUL otepali in se v svoji okoljih posvetovali kaj
                     storiti. Miloš Metlikovič je v spominih na Jaroslava Kiklja navedel, kako jim
                     je Kikelj na mladčevskem sestanku pripovedoval o okupatorjevih pritiskih za
                     privolitev v članstvo in »da so si predsedniki društev izgovorili čas za
                     premislek«. Zavedali so se, da bi jim nastali položaj lahko škodoval in da bi
                     njihovo dejanje moglo biti napačno razumljeno. Zato niso hoteli sami sprejeti
                     kočljive odločitve. Posvetovali so se z rektorjem univerze, nekaterimi
                     predvojnimi politiki, za mnenje pa so vprašali tudi škofa Rožmana. Župec je kot
                     prvopodpisani, skupaj z Ivanko Lavrič, Petrom Kalanom in Janezom Mahničem,
                     poslal 9. 11. 1941 rektoratu univerze v Ljubljani tole pismo: »Podpisani
                     slušatelji ljubljanske univerze smo bili kot predstavniki akademskih društev,
                     ki so sedaj razpuščena, pozvani k sodelovanju v novoustanovljeni Vseučiliški
                     organizaciji. Ker pa si ne upamo sami prevzeti odgovornosti za tako odločitev
                     in to zaradi eventualnih posledic, ki bi zadevale univerzo kot tako, smo se
                     zato podpisani zedinili prepustiti odločitev o tem vprašanju svojim
                     profesorjem, ki so prav tako zainteresirani na univerzi kot mi, morejo pa še
                     lažje presoditi dalekosežnost tega koraka. Zato prosimo, da gospod rektor
                     skliče univerzitetni svet, ki naj se o tej stvari posvetuje. Absolutno primerno
                     se nam zdi, da v tem trenutku ne nosijo odgovornosti samo nekateri akademiki
                     ampak vsa univerza. Izjavljamo, da bo za našo odločitev merodajen sklep
                     univerzitetnega sveta, ob enem prosimo, naj univerzitetni svet posreduje na
                     merodajnem mestu za statute nove Vseučiliške organizacije«. Rektor, dr. Milko
                     Kos, mu je 4. 12. 1941 odgovoril takole: »Z ozirom na dopis, ki ste mi ga
                     poslali Vi in vaši tovariši si dovoljujem sporočiti to, kar sem Vam že parkrat
                     ustno povedal, da ne bi smatral za primerno in na mestu, če bi Vi in vaši
                     tovariši odklonili imenovanje v odbor 'Ljubljanske vseučiliške organizacije'.
                     Lepo vas pozdravljam.«</p>
                  <p>Župec je kot član Straže o dogajanju poročal tudi njenemu vodstvu, ki je
                     zavzelo stališče, da je bolje, da se univerza ohrani, zato je svojim članom
                     dovolilo, da sprejmejo funkcije v OUL, vendar naj izpogajajo določene pogoje.
                     Te so s prvopodpisanim Župcem 29. 11. 1941 poslali zaupniku Pietru Carri.
                     Zapisali so: »Zvedeli smo, da bomo imenovani v direktorij nove 'Vseučiliške
                     organizacije' na slovenski univerzi. Podpisani vas prosimo, da blagovolite
                     vzeti na znanje sledeče naše mnenje: Podpisani akademiki izjavljajo, da
                     vztrajajo na edinem motivu, ki od vsega početka vodi njihovo zadržanje v
                     ponašanju 'Vseučiliške organizacije', t. j. obstanek slovenske univerze. Edino
                     ta vzvišen motiv bo tudi za naprej uravnaval njih zadržanje do te organizacije.
                     Podpisani bi se odločili za zahtevano sodelovanje v direktoriju 'Vseučiliške
                     organizacije', ako bo s to organizacijo res zavarovan interes slovenske
                     univerze in slovenskih akademikov. Podpisani akademiki smatrajo, da bi v ta
                     namen bilo potrebno:</p>
                  <p>1. Da da g. visoki komisar g. rektorju univerze in akademikom zagotovilo, da bo
                     slovenska univerza obstala in da je ne misli niti ukiniti, niti okrniti.</p>
                  <p>2. Da bo 'Vseučiliška organizacija' res slovenska; to namreč iz objavljenih
                     pravil ni razvidno, ker se v njih beseda »slovenski« ne omenja.</p>
                  <p>3. Da se odbor (direktorij) 'Vseučiliške organizacije' sestavi po ključu, ki je
                     bil doslej običajen pri skupnih odborih med katoliško usmerjenimi akademiki in
                     drugimi skupinami, namreč 5:4.«</p>
                  <p>Slednjemu je pritrjeval tudi rektor, ki je na seji univerzitetnega senata 9.
                     12. 1941 tolmačil razgovore z ing. Carro ob predložitvi seznama akademikov, ki
                     bi naj bili imenovani v OUL in izjavil »da ne kaže imenovati v direktorij zgolj
                     akademikov iz ene skupine.« Pomembno vlogo pri tem je odigral tudi Milan
                     Vidmar, ki je novembra 1941 postal dekan Tehnične fakultete. V svojih Spominih
                     je opisal, kako je katoliške akademike na pretkan način pomagal vključiti v
                     OUL. Najprimernejši so se mu zdeli člani Straže.</p>
                  <p>Komunisti, ki jim rešitev slovenske univerze ni ustrezala, ker so z akademiki
                     imeli drugačne načrte, so z vključevanjem akademikov v OUL dobili idealne
                     nasprotnike, ki jih je bilo iz revolucionarnih razlogov potrebno likvidirati.
                     Večina jim je namreč s svojo dejavnostjo na univerzi bila v napoto že pred
                     vojno in so jih dobro poznali.</p>
                  <figure>
                     <graphic url="slike_z_64/z_64_17.png"/>
                     <head>Franček Župec 1941</head>
                  </figure>
                  <p>Odlok o zaščiti slovenskega naroda in njegovega gibanja za osvoboditev in
                     združitev, ki ga je 16. 9. 1941 izdal SNOO (Slovenski narodno osvobodilni
                     odbor) kot najvišje telo OF, je ustvaril pogoje, da so komunisti zaradi tako
                     imenovane izdaje mogli s smrtjo in terorjem ukrepati proti vsakomur, ki se ni
                     podvrgel zahtevam OF. Sočasno je Osvobodilna fronta prepovedala vsako delovanje
                     proti okupatorju zunaj organizacije OF, kar je pomenilo začetek državljanske
                     vojne. Za izvajanje teh ukrepov je politbiro KPS (in ne OF) ustanovil Varnostno
                     obveščevalno službo (VOS). Že prvi vosovski uboji v drugi polovici leta 1941 so
                     nakazali začetek revolucionarnega nasilja, kjer ni bil v prvi vrsti boj proti
                     okupatorju, temveč boj proti ideološkemu nasprotniku, proti razrednemu
                     sovražniku, ki bi ga bilo v tedanjem času težko premagati po demokratični poti.
                     Boj proti okupatorju je bil pretveza za prevratno revolucijo, kajti zavedali so
                     se, da bodo okupatorji slej ko prej morali zapustiti ozemlje in se tako dobra
                     priložnost za revolucijo ne bo kmalu povrnila.</p>
                  <p>Z začetkom delovanja direktorija OUL se je za njegove člane pričelo nehvaležno
                     in zoprno obdobje, ko so morali hoditi k našopirjenim Italijanom na različne
                     sprejeme in na seje direktorija. Univerza je za potrebe OUL določila v uporabo
                     dva prostora v poslopju Narodne in univerzitetne knjižnice. Župec je kot
                     podzaupnik v OUL bil še bolj izpostavljen. VOS je preko svoje obveščevalne
                     mreže budno spremljala dogajanja. V njenem arhivu je poročilo obveščevalke, ki
                     seje podpisovala s »Tina«. Piše: »Župec – stražar, član direktorija GU–FFa.
                     Zagrizeno se eksponiral proti OF. Hodil v spremstvu italijanskega detektiva. V
                     začetku 1942 ali v decembru 1941 sva šla z mojim tedanjim fantom Skapin Levom
                     po Šelenburgovi ul. Nasproti nama je prišel po drugi strani Župec z detektivom.
                     Ko sem se ozrla za njim, sem videla, da naju je kazal Župec detektivu.« Taisti
                     vir navaja za Kiklja: »Kikelj – stražar, guffovec, v času najhujše gonje
                     »Stražarjev« proti OF na medicinski fakulteti se eksponiral«. Iz teh beležk je
                     razvidno, da vosovska obveščevalka ni ločila stražarjev od mladcev. Kikelj je
                     namreč pripadal Mladcem Kristusa Kralja in Katoliški akciji, ki jo je vodil
                     prof. Ernest Tomec. Ni ji mogoče verjeti tudi tega, da je bil Župčev
                     spremljevalec detektiv. Bržkone je šlo za kakšnega stanovskega tovariša.
                     Komunisti so verjetno na podlagi teh in podobnih obveščevalnih poročil trdili,
                     da so Italijani Župcu dodelili detektiva za varnost, ko so opravičevali njegov
                     umor. To in ostale komunistične obtožbe, ki se v povojni literaturi vztrajno
                     ponavljajo, Župčevi še živeči tovariši odločno zanikajo. Isto velja za ovajanje
                     študentov in za obtožbe o njegovem sodelovanju pri zasliševanju raznih civilnih
                     oseb s strani stražarjev. Slednje se je po njegovi smrti v nekaj primerih
                     resnično zgodilo, vendar je šlo le za samovoljo nekaterih posameznikov, ki so
                     na svojo pest in mimo za to pristojnih oblasti skušali poiskati atentatorja. Ko
                     je za dogajanje izvedel prof. Ehrlich, mu je nemudoma energično naredil
                     konec.</p>
                  <p>Komunisti so Župcu večkrat neposredno grozili. Decembra 1941 je prejel pismo, v
                     katerem so mu dajali tri dni časa, da odloži mesto odbornika v OUL. Različne
                     posredne grožnje pa je lahko prebral v Slovenskem poročevalcu. Ena takih je
                     bila objavljena 1. novembra 1941 in pravi, da kdor bo kakorkoli sodeloval v
                     italijanskih organizacijah, bo smatran za izdajalca. Razlogi za tako
                     sodelovanje, četudi gre za reševanje slovenske univerze, pri tem niso pomembni.
                     Župec je dobro vedel, da komunisti z grožnjami mislijo resno. V Ljubljani so že
                     začele padati žrtve vosovskih atentatov, govorilo pa se je tudi o tovrstnem
                     dogajanju na podeželju. Strah pred smrtjo ga je prisilil, daje za samoobrambo
                     sprejel pištolo, ki mu jo je izposloval ing. Carra. Vendar ga ni ubranila pred
                     smrtjo. V kratkem času posedovanja pištole ni izstrelil naboja, niti ne v
                     obrambo lastnega življenja, do česar je sicer imel pravico. Ker je bil vstop v
                     Akademski dom dokaj neoviran in možnost za izvršitev atentata velika, se je
                     umaknil v hotel Union in ga nekaj časa zelo redko zapuščal. Za mladega fanta so
                     bili to veliki pritiski. Vse od začetka vojne z domačimi ni imel stikov, razen
                     pisnih. Sestra Matilda se spominja, da je med vojno prišel domov samo enkrat in
                     še to le za eno noč. Svoje prve akademske počitnice je moral preživeti v
                     Ljubljani in je tudi zabeležen na seznamu stanovalcev Akademskega doma, ki jim
                     je uprava zaradi izrednih razmer odobrila stanovanje v času počitnic. V enem od
                     svojih pisem je zapisal: »Mlad idealist pride v svet in še preden se prav zave,
                     že planejo nanj«. Ko je to pisal, se ni zavedal, kako preroške so bile te
                     besede in kako hitro so se uresničile.</p>
                  <figure>
                     <graphic url="slike_z_64/z_64_18.png"/>
                     <head>Franček Župec v Akademskem domu leta 1941</head>
                  </figure>
                  <p>Lelja Rehar se Francka Župca spominja kot postavnega in všečnega mladeniča, na
                     katerem se je rado ustavilo marsikatero dekliško oko. Spoznala sta se v
                     Mariboru, kjer sta obiskovala gimnazijo – on klasično, ona pa realno. Čeprav je
                     bila ona pri Sokolu on pa član raznih katoliških združenj, sta se večkrat
                     srečala. Skupaj sta bila tudi na izletu Jadranske straže. Takrat niso množično
                     hodili na maturantske izlete in tako so se v potovalno druščino združili
                     maturanti iz različnih šol. Ponovno sta se srečala spet kot študenta v
                     Ljubljani, kjer je bila Lelja vpisana na Filozofsko fakulteto. Seveda je tudi
                     ona spremljala dogajanje na univerzi in peripetije okrog ustanavljanja in
                     delovanja OUL. Frančka je poznala kot odločnega, vendar zgolj idejnega
                     nasprotnika Komunistične partije, zato ga je ob raznih prilikah, ko sta se
                     srečala, opozarjala na grožnje, ki so se pojavljale v ilegalnem časopisju in na
                     letakih. Spominja se, da mu je nekoč skrivoma prinesla izvod takšnega tiska
                     celo v Akademski dom. V povojni literaturi je zapisano, da je »zagrizeno
                     agitiral v OUL«. Kako velika je bila ta zagrizenost, nam pove Lelja, ko pravi,
                     da je nekega dne s sošolkami stala pred poslopjem univerze in je mimoidočemu
                     Frančku za šalo omenila, da se bo z dekleti prišla vpisat. Franček je na to
                     vzrojil in dejal: »Če to storite, vas več ne pogledam!«</p>
                  <figure>
                     <graphic url="slike_z_64/z_64_19.png"/>
                     <head>Nasproti kapelice v Prisojni ulici je bil ustreljen Franček Župec</head>
                  </figure>
                  <p>Usodnega 16. marca 1942 se Lelja spominja, da se je ponedeljkov popoldan počasi
                     prevešal v večer, ko je na koncu današnje Slovenske ceste čakala na tramvaj.
                     Namenjena je bila k teti na Šmartinsko cesto, kjer je imela dogovorjeno
                     večerjo. V tistem je na drugi strani ceste prišel mimo Franček, jo zagledal in
                     se ustavil. Misli, da je bil nekje v bližini na večerji ali pa na obisku pri
                     kakšnem sošolcu ali znancu. Malo sta poklepetala, nakar se je ponudil, da jo
                     pospremi do tetinega stanovanja, kar je sprejela in tako sta odšla peš po
                     Masarykovi cesti proti Šmartinski cesti 14. Tam je takrat pri teti stanovala
                     tudi njena mama. Med potjo ji je pripovedoval o težavah in pritiskih, ki jih je
                     doživljal zaradi članstva v direktoriju. Za te težave je sicer vedela, saj ji
                     je že enkrat prej dal brati pisma rektorja Kosa, bivšega bana Natlačena in
                     škofa Rožmana. V njih so mu zagotavljali, da ga zaradi sodelovanja v OUL po
                     vojni ne bodo obsojali. Pisma je želel izročiti njej v hrambo, ker se je bal,
                     da se mu bo kaj hudega pripetilo. Ni jih sprejela, kakor jih ni hotel sprejeti
                     tudi njegov bratranec Franjo Župec, ki je z družino živel v Ljubljani. Med
                     pogovorom ji je potožil, da bi se najraje umaknil nekam ven iz Ljubljane in da
                     ne zmore več vsega, kar zahtevajo od njega. Podrobnosti o tem ji ni govoril.
                     Obljubil ji je, da se drugi dan srečata in da ji bo o svojih težavah vse
                     podrobno razložil. Poslovila sta se že v temi. Njegove zadnje besede so bile:
                     »Jutri pridem zagotovo, četudi bodo prekle padale.« Nato je stopila v hišo,
                     Franček pa je odhitel proti domu.</p>
                  <p>Župec je svojo pot nadaljeval po Šmartinski cesti mimo gostilne, ki tam stoji
                     še danes in so ji takrat rekli »Toten birt«, prečkal Jegličevo cesto, današnjo
                     Njegoševo in zavil na Prisojno ulico proti »Belgijski kasarni«. Za pot je
                     potreboval slabe tri minute, ki so bile v njegovem življenju zadnje. Malo pred
                     osmo uro zvečer so na Prisojni ulici 7, nasproti kapelice, blizu trgovine
                     Marinko, počili streli, ki so vzeli življenje Frančku Župcu. Kapelico so po
                     vojni podrli, v prostorih trgovine pa je danes lekarna. Janez Arnež, ki je
                     takrat stanoval v veliki stavbi na Jegličevi cesti in ji Ljubljančani pravijo
                     »Meksika«, se poka strelov še danes živo spominja, kakor tudi očetovih besed,
                     ko je rekel: »Spet so enega ustrelili.« Župca so ubili s streli v glavo.
                     Atentator, morda jih je bilo več, je moral biti zelo potrpežljiv, ko je tisti
                     večer čakal na ugodno priložnost. Čeprav je bilo do »Belgijske kasarne«, v
                     kateri je bilo polno vojakov, le dvesto metrov, se je morilcu uspelo umakniti
                     brez sledu. Samo sklepamo lahko, med imeni katerih znanih likvidatorjev ga
                     lahko iščemo. Živa Kraigher v svojem prispevku <emph>Na ljubljanski
                        univerzi</emph>, objavljenem v <emph>Ljubljana v ilegali I</emph>, pravi, da
                     so ga likvidirali študenti sami. Lelja je šla približno pol ure po slovesu od
                     Župca mimo Prisojne ulice proti svojemu domu na Ilirski ulici. Mama, ki je za
                     njo prišla k teti, ji je povedala, da so na ulici nekoga ustrelili in naj se
                     brž vrne, vendar naj se Prisojni ulici izogne. Spominja se gruče ljudi, ki so
                     svetili z baterijami, vendar podrobnosti ni videla. Dopoldne naslednjega dne je
                     v frizerskem salonu slišala pogovor, da so ponoči ustrelili nekega jurista. V
                     tistem trenutku je pomislila na najhujše in odhitela na Žale, kjer se je njena
                     zla slutnja potrdila. V kapeli sv. Krištofa je že ležalo Frančkovo truplo. Ob
                     njem so bili zbrani nekateri stražarji z Ehrlichom, ki ni mogel razumeti, da je
                     bil Župec tako nepreviden in je navkljub grožnjam zvečer sam hodil po temačnih
                     ulicah. Preiskovalci so zabeležili 21. uro kot uro smrti.</p>
                  <p>Na Jožefovo, 19. 3. 1942 se je pogreba udeležila velika množica ljudi. Žal med
                     njimi ni bilo Frančkovih staršev in sester. Za sinovo smrt so izvedeli šele po
                     pogrebu. Žalostno novico so jim sporočili znanci, ki so dan pred pogrebom
                     prejeli telegram s šifriranim podpisom, vendar so jim ga pokazali šele kasneje.
                     Slovenski dom je septembra 1942, pol leta po njegovi smrti, objavil materino
                     pismo. Med drugim je zapisala: »Vsa sem obupana. Na Jožefovo smo še prejeli
                     njegovo kartico, kjer nam je pisal, da ne ve, če bo mogel priti domov. A vendar
                     sem še z veseljem upala, da pride. Še isto popoldne sem mu pisala pismo za
                     Veliko noč, če bi res ne mogel priti. To je bilo prav isto popoldne, ko se je
                     pomikal pogrebni sprevod mojega zlatega sina na pokopališče. Kje bi mi bilo
                     tedaj padlo kaj takega v glavo? Kako bi mogla misliti, da je za njega izkopana
                     že črna jama?«</p>
                  <p>Pogrebno slovesnost je vodil prorektor univerze Matija Slavič. Od pokojnega se
                     je pred kapelo poslovil Franc Casar, vidnejši član Straže, ob grobu pa mu je
                     govoril Lambert Ehrlich, ki je plačal stroške pogreba. Med pogrebci sta bila
                     škof Rožman in rektor univerze Kos. Prišlo je tudi nekaj Italijanov, ki se jih
                     ni bilo moč otresti. Pokopali so ga na jugovzhodnem vogalu 20. kareja v prvi
                     vrsti. Sedaj je tam grob Pohlevnovih. Po treh dneh so zraven njega pokopali
                     Kiklja in čez dva meseca, nekoliko višje, vendar v isti vrsti, še Ehrlicha. Oba
                     sta padla kot žrtvi atentata. Po teh umorih so se nekateri člani direktorija
                     OUL v strahu za svoje življenje umaknili iz Ljubljane.</p>
                  <p>Jeseni 1942je bila univerza seznanjena z namero, da želi OUL postaviti
                     umorjenima članoma v njenih prostorih spominsko obeležje. Akcijo je vodil ing.
                     Carra. Vodstvo univerze je želelo čim manj dejanj, ki bi lahko imele za
                     posledico razne politične akcije, saj je imelo pred tem že slabe izkušnje s
                     Tehnično fakulteto in posledično njenim zaprtjem. Zato je univerzitetni senat
                     na svoji seji 17. oktobra 1942 »sklenil naprositi v zvezi s tem gospoda
                     rektorja, da na primeren način ustno ali pismeno v imenu senata opozori
                     iniciatorja akcije tudi na eventualne posledice, ki bi v sedanjih razmerah
                     mogle s tem za univerzo nastati. Vkljub rigoroznim meram, ki so jih
                     univerzitetna oblastva odredila glede vstopa v glavno univerzitetno poslopje,
                     bi se moglo zgoditi, da bi prišlo do neljubih momentov, kakršnih vseh ne more
                     predvidevati splošna varnost – kakor nas uči neposredna preteklost, ko je celo
                     ob napadih na žive osebe, na javnih in prometnih krajih varnost bila ogrožena
                     ali pa je celo postala ničeva. Kar velja glede te varnosti, velja tudi za
                     varnost spomenikov«. Senat se je bal, da bi se Župčevi in Kikljevi morilci
                     mogli znesti tudi nad obeležjem in s tem izzvati okupatorjeve ukrepe proti
                     univerzi. Skrb senata je bila upravičena, saj je VOS tudi to dogajanje preko
                     svojih obveščevalcev budno spremljala. Avgusta 1942 je Marjeta (Kidričeva?)
                     Lidiji Šentjurc poročala: »Klerikalci so naročili Župcu in Kiklju spomenik. K
                     podjetniku pa je prišel ing. Carra in zahteval predračun, ker bodo spomenik
                     plačali Italijani.« Do postavitve herm obeh umorjenih v avli univerze je
                     kasneje sredi junija 1943 proti volji vodstva univerze sicer prišlo, vendar je
                     rektor na redni seji univerzitetnega senata 24. 9. 1943 že poročal, »da sta
                     bili v zvezi s političnimi spremembami v zadnjem času v univerzitetni avli
                     odstranjeni spominski hermi pokojnih slušateljev Kiklja in Župca in sicer ne po
                     inicijativi univerze, kot sta bili tudi postavljeni brez njene pobude«.</p>
                  <figure>
                     <graphic url="slike_z_64/z_64_20.png"/>
                     <head>Levo grob Župca, desno grob Kiklja – Fotografirano pred aprilom
                        1943</head>
                  </figure>
                  <p>Lelja Rehar je ves čas vojne, ker ni bilo nikogar drugega, skrbela za Župčev
                     grob. Tako je pri kamnoseštvu Kunovar spomladi 1943 naročila in plačala
                     preprost nagrobni okvir s svetilko. Na pokopališču je pogosto srečevala
                     Kikljevo sestro. Drugih obiskovalcev ni nikoli srečala. Župčevemu očetu je
                     uspelo priti na sinov grob šele ob koncu vojne, ko je dal postaviti marmorno
                     ploščo. Sestra Matilda je obiskala bratov grob prvo leto po vojni, ko je
                     spremljala v Ljubljano svojo prijateljico, ki je nesla neke reči za grofa
                     Attemsa. Moralo je biti pozimi, saj je z nagrobne plošče z roko čistila sneg.
                     Kmalu za tem jim je slovenjebistriški župnik prišel domov povedat, da so bili
                     Frančkovi posmrtni ostanki izkopani in odpeljani neznano kam. Novica je starše
                     popolnoma strla. Pokojni dr. Stanislav Lenič je o tem zapisal: »V začetku leta
                     1946 so neko noč prišli na pokopališče Žale v spremstvu oblastnikov nemški
                     ujetniki s kamioni. Ujetnikom so dali piti žganja, kolikor so hoteli. Potem so
                     jim naročili ekshumirati posmrtne ostanke dr. Ehrlicha, bana Natlačena,
                     akademikov Župca in mislim, da tudi Jaroslava Kiklja, ki je imel umetniško
                     izdelan Plečnikov nagrobnik. Vem, da so izkopali še več drugih grobov, skratka
                     vseh tistih, ki jih je OF po Ljubljani likvidirala v glavnem v letu 1942. Ko so
                     vsa ta trupla naložili na kamion, so jih pod vodstvom takratnih oblastnikov
                     morali odpeljati nekam proti Postojni in so jih vrgli v nam neznano brezno.
                     Zanimivo in obsodbe vredno je, da so truplo bana Natlačena, ki je počival v
                     družinski grobnici poleg prve žene in dveh otrok, prav tako vzeli iz
                     družinskega groba. To so povedali nemški ujetniki, še več bi vedel povedati
                     pokojni cerkovnik Vresk.« Tisti, ki o tem kaj vedo, še danes molčijo in mrtvim
                     oporekajo pravico do groba.</p>
                  <p>Ves čas od umora pa vse do danes, je v partijski pa tudi drugi literaturi, ki
                     le to povzema, Župčevo ime oklevetano. Pripisovali so mu, da je kot vodilni
                     član Straže ovajal študente, navdušeno kolaboriral z Italijani in zagrizeno
                     agitiral za vstop v OUL. Tako lahko v knjigi <emph>Podobe iz življenja
                        Slovencev v drugi svetovni vojni</emph>, ki je izšla leta 2005, še zmeraj
                     najdemo zapisano, da je »bil Franček Župec pripadnik bojevite katoliške
                     organizacije Straža in da Župec ni kolaboriral toliko zaradi nevarnosti zaprtja
                     univerze, kot zaradi svojega političnega in idejnega prepričanja«. Iz istih
                     razlogov kot Župec in škof Rožman ter mnogi drugi, ki so bili primorani, sta z
                     okupatorjem imela stike tudi rektor univerze dr. Milko Kos in dekan Tehnične
                     fakultete dr. Milan Vidmar, brat predsednika IO OF Josipa Vidmarja. Vendar za
                     njiju pa še za koga, so in še veljajo drugačna merila, da sta se pač »morala«
                     udeleževati raznih okupatorjevih manifestacij, kjer pa sta delovala »zadržano«
                     in nič »zagrizeno« kot partiji neljube osebe. Kako zelo si je Župec
                     »prizadeval« za dvig članstva, smo že omenili. Februarja 1943 so na primer bile
                     le tri stanovalke Doma visokošolk vpisane v OUL, kar je imelo za posledico
                     grožnje Italijanov, da bo dom razpuščen, če se število vpisanih ne bo povečalo.
                     Prav tako Župec tudi ni bil vodilni član Straže. V Ljubljani je bil komaj kaj
                     več kot leto dni. Njegovemu položaju v OUL so botrovale zgolj nesrečne
                     okoliščine. Člani Straže so bili bojeviti do svojih ideoloških nasprotnikov le
                     na idejni ravni in jih niso morili po ulicah in vaseh. Če torej velja za
                     Stražo, da je bila bojevita, potem velja za VOS, da je bila morilska. Kikelj je
                     dan po Župčevi smrti v pogovoru rekel svoji sestri, »da bo treba nekaj ukreniti
                     proti temu ubijanju, sicer nas bodo pobili kot pse«. Župčeva smrt je bila tako
                     mejnik, ko so stražarji odločneje posegli v svoj bran.</p>
                  <p>Danes Franček Župec nima ne groba ne pomnika. Sorodniki ne vedo, kje ležijo
                     njegovi posmrtni ostanki. Njegovo ime je omenjeno le na spominski plošči z
                     imeni žrtev komunističnega nasilja na Žalah. Sam prispevek nima ambicij
                     zgodovinske študije ali idealiziranja njegove osebe. Želi le malo širše
                     prikazati razburljivi čas in okoliščine, v katerih se je znašel mlad študent,
                     ki je bil na začetku življenjske poti in mu je nasilna smrt preprečila živeti
                     svoje ideale.</p>
               </div>
            </div>
            <div type="div2" subtype="poem">
               <head>Spomladi</head>
               <div type="div3">
                  <lg>
                     <l>Spomladi</l>
                     <l>se prebujajo vse blage misli,</l>
                     <l>v polmraku zgodnjih juter prisluškujejo</l>
                     <l>zornicam milih krilatcev,</l>
                     <l>ki v daljavah brezčasja že zro</l>
                     <l>bližajoče se poletje.</l>
                  </lg>
                  <lg>
                     <l>Spomladi,</l>
                     <l>roke, zgarane od brezkončnosti časov,</l>
                     <l>ljubkujejo zemljo,</l>
                     <l>sejejo upanje namesto nas,</l>
                     <l>upanje za vse tiste,</l>
                     <l>ki bodo morda že jutri stopali v brazde. </l>
                  </lg>
                  <lg>
                     <l>Spomladi,</l>
                     <l>nas prebude blage besede Ljubezni. </l>
                     <l>V pritrkavanju velikonočnih zvonov </l>
                     <l>odzvanjajo vse človeške ljubezni, </l>
                     <l>blagoslovljene in odrešene, </l>
                     <l>porojene iz globin božjega srca.</l>
                  </lg>
                  <docAuthor>Ana Gaberščik</docAuthor>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Tam, kjer nismo več razmišljali</head>
               <docAuthor>Vanja Kržan</docAuthor>
               <div type="div3">
                  <p>Sorodniki žrtev, pobitih med vojno in po vojni, so se dolga desetletja lahko
                     seznanjali z 'zločini' pogrešanih staršev, bratov, sester in drugih sorodnikov,
                     samo v oddajah Še pomnite tovariši, v reviji Borec in v partizanskih knjižnih
                     izdajah, kjer izstopata predvsem Jože Vidic in Ivan Jan. Ob nesramnih lažeh,
                     natolcevanju in izkrivljanju dejstev so morali molčati in trpeti še naprej.
                     Protestirali so lahko le pri avtorju oddaje ali lažnivem piscu, če so našli
                     dovolj poguma, ali če se jim je zdelo vredno. Upoštevani pa niso bili popolnoma
                     nič.</p>
                  <p>Pred približno petnajstimi leti se je ponudila možnost, da lahko iz raznih
                     arhivov dobijo na vpogled nekatere 'obremenilne' dokumente pobitih svojcev in
                     do neke mere lahko tudi javno izpovedo resnico in svojo bolečino. Toda žal
                     premnogi kljub temu še naprej molčijo. Pravijo, da se nočejo obremenjevati in
                     ponovno odpirati starih ran, ali pa zaradi prevelike bolečine ne morejo
                     spregovoriti; mnogi so preveč ogorčeni in preveč ponosni, da bi se na tako
                     nesramne in predrzne laži sploh odzvali; mnogi se še vedno bojijo sovražne
                     okolice, sosedov, vaščanov in najrazličnejših posledic, ki bi jih lahko
                     občutili; bojijo se sovražnih groženj, ki bi jim skalile mir; bojijo se celo
                     lastnih otrok in vnukov, katerim bi utegnili škodovati, ali jim le-ti
                     prepovejo, da bi dajali kakršnekoli izjave; mnogi so se preveč navadili
                     molčati, se sprijaznili z dejstvi ali apatično pestujejo to, česar se ne da
                     spremeniti. Predolgo so morali molčati. Današnji čas jim je še vedno
                     nenaklonjen in celo sovražen, vendar zavisi tudi od nas, kakšen čas ustvarjamo.
                     Ali hočemo biti pričevalci resnice in zagovorniki pravice?</p>
                  <p>Pred kratkim sem ponovno vzela v roke knjigo Joža Vidica »Sedem krst za
                     Ronkarjevo družino« (založba Borec, Ljubljana 1978) in se ogorčena ustavila ob
                     članku o »znani gestapovski vlačugi in osumljeni be-ga kurirki« Zori Žmitek iz
                     Bohinjske Bistrice (str. 111, drugi odstavek). Po pričevanjih, ki jih je zbral
                     Vidic, je bila Zora tudi pripadnica Črne roke, saj je njen 12-letni brat rekel,
                     da ima Zora še več 'črnik rok' (verjetno so mišljeni letaki z narisano črno
                     roko, op. p.). Kateri od Zorinih bratov je rekel in komu je rekel Vidic ne
                     napiše.</p>
                  <p>V članku na str. 112 in 113 lahko o Zori izvemo sledeče: »O njenem
                     plavogardističnem delovanju govori več ohranjenih poročil. V pridobivanju
                     somišljenikov in sodelavcev ni izbirala sredstev in je izkoriščala tudi svojo
                     dekliško mikavnost. Bila je plavogardistična in gestapovska kurirka,
                     obveščevalka in organizatorka. V domačem kraju je uspela organizirati tajni
                     krožek samih mladoletnikov.</p>
                  <p>25. septembra 1944. leta so pooblaščenci OZNA za jeseniško okrožje Andrej, Kuki
                     in Julij ter član 5. bataljona II. brigade VDV Mihajlo zaslišali 16-letnega
                     fanta (ime izpuščam; J. V.), ki je povedal naslednje (citiram iz zapisnika o
                     zaslišanju);</p>
                  <p>Maja 1944. leta ga je Zora Žmitek povabila na dom. Ker mu ni takoj zaupala, ga
                     je nagovorila, ko sta bila sama. Razkrila mu je tajnost be-ga organizacije.
                     Začela je s pogovorom čisto privatnega značaja. Začela ga je objemati in
                     poljubljati. Na vprašanje, kako mu je to ugajalo, je odgovoril, saj veste kako,
                     sem mlad in pod kožo krvav. Med tem ljubimkanjem ga je začela nagovarjati, da
                     bi postal kurir be-ga. Ponudbo je odklonil, češ da si ne upa, ker se boji
                     partizanov. Drugi dan ga je ponovno povabila na sestanek in zopet se je začela
                     ljubavna komedija. Zopet ga je začela nagovarjati, naj prevzame to službo.
                     Povedala mu je, kako bo to ostalo tajno, da se mu ni treba nič bati in koliko
                     bo zaslužil.</p>
                  <p>V ljubavni zaslepljenosti in iz želje po denarju – doma so živeli v veliki
                     revščini – je pristal in postal kurir be-ga. Pisma je nesel petkrat na Bled v
                     Park hotel na gestapo. Pisma je dobil pri Žmitku. Povedal je, kako so ga
                     spoznali. Ko je prišel v Park hotel, ga je vprašal vratar od kod prihaja, je
                     odgovoril, iz Bohinja. Na vratarjevo vprašanje, ali ima kaj za gestapo, je
                     izročil pismo. Nazaj v Bohinj ni nesel nobenega pisma. Ko je drugič prinesel
                     pismo na gestapo, so ga že poznali. To pot so mu dali zavitek, naj ga nese v
                     Bohinj k Žmitku. Zadnje pismo je nesel teden dni predno so jo v Bohinju
                     aretirali (partizani; opomba J. V.). Pisma je dobival od Zore Žmitek. Za
                     vsakokratni prenos je dobil od Zore 20 RM kar se mu je zdelo veliko. Večkrat ga
                     je na teh poteh spremljal F ... (ime in priimek izpuščam; opomba J. V.).</p>
                  <p>Zora mu je ponudila svetinjico z Brezij, pa je ni hotel vzeti in ji povedal, da
                     bodo potem vsi vedeli, da je on organiziran v to stranko ... </p>
                  <p>K tej izjavi naj dodam še tole: Fant je povedal, kdo so Zorini sodelavci.
                     Zasliševalci so v zapisnik zapisali, da je bil fant zapeljan. Upoštevali so
                     njegovo mladoletnost. In kaj so storili, ko so zvedeli, da hodi po krivi poti.
                     Šli so v vas in njegovo mamo opozorili, naj le bolj gleda, kaj dela in kje hodi
                     njen sin. Mati je sina večkrat opozorila in ga nazadnje sama pripeljala v
                     partizane, čeprav je vedela, da ga bodo zasliševali. Po zaslišanju in dobri
                     politični lekciji, so ga uvrstili kot borca v tamkajšnjo enoto. Zato pravim, da
                     ga je dekle zapeljala, mati potegnila iz blata in pripeljala v partizane. S tem
                     mu je rešila čast in življenje.«</p>
                  <p>Tako torej Vidic v zgoraj omenjeni knjigi.</p>
                  <p>O Zori je bil članek tudi v reviji Borec in klevete so se namnožile, kot da je
                     pisec ne more zadosti očrniti, sebe in svojih somišljenikov pa opravičiti. (Ime
                     pisca si Zorini domači niso zapomnili. Domnevajo, da je bil Vidic). Blatenje je
                     dobivalo vedno bolj konkretne oblike. Zora naj bi za svoje izdajalsko delo
                     pridobila 26 belogardistov, koga ni navedeno. Zorin oče je bil obdolžen, da je
                     vohunil po vasi. Zora, pripadnica Črne roke, naj bi po Bistrici trosila lističe
                     z narisano črno roko in podtaknila naj bi jih tudi očetu, da bi prikrila svojo
                     dejavnost.</p>
                  <p>Zorini bratje in sestre so vedeli za to pisarijo, vendar se jim je zdela preveč
                     idiotska, kot je rekla sestra Nada, preveč podla in zlobna, da bi se nanjo
                     odzvali. Dolga desetletje jim je bilo to tudi onemogočeno. Zanje je ostajala
                     sestra Zora taka, kakršna je vedno bila, in še tako abotne laži je ne bi mogle
                     v njihovih očeh niti za las omadeževati ali oskruniti njeno nedolžnost. Bilo
                     jim je pod čast, da bi o tem sploh razpravljali. Na kraj pameti jim ni prišlo,
                     da bi šli v arhiv sodišča iskat obtožnico o Zori, če je bila kdaj napisana.</p>
                  <p>Zorina najmlajša sestra Marija Nada por. Vandot je od leta 1954 živela v
                     Beogradu, a je kljub temu spremljala sovražnost do Zore in vseh Žmitkovih. Iz
                     članka v Borcu si je izpisala nekatere sovražne klevete do sestre in jih z
                     argumenti zanikala, a je pisanje skrbno skrivala pred svojimi otroki in vnuki.
                     Ni hotela zastrupljati mladih in bala se je da bi se jim Bohinj zaradi tega
                     priskutil. Tako so ostale številne klevete in resnična dejstva o njeni sestri
                     Zori zapisana le na lističih papirja, skritih v najglobjem predalu njene omare.
                     Lističi so se izgubili, a resnica o Zori in neizrečeni bolečini družine Žmitek,
                     ostaja globoko zapisana v srcu Zorine sestre Nade. »Skušali smo potoniti v neko
                     stanje,« pravi danes Nada, »v katerem o vsem tem nismo več razmišljali. Leta in
                     leta je bilo tako hudo, da se tega ne da povedati.«</p>
                  <figure>
                     <graphic url="slike_z_64/z_64_21.png"/>
                     <head>Od leve Zora Žmitek, stanovalka pri Žmitkovih, sestra Maria</head>
                  </figure>
                  <p>Zato ostaja tudi Nadina pripoved le medel odsev »nekega stanja«, ki se ga ne da
                     popisati; vanj so Zorine domače pahnili bohinjski partizani in njihovi številni
                     obveščevalci – domačini.</p>
                  <p>»Naši starši so bili Bohinjci. Oče se je primožil na mamin dom na Bistrico. Pri
                     nas se je tudi po domače reklo pri Žmitku, v starih časih, ko se je točilo
                     vino, je bilo pri Tončku. Naš oče Franc (1892) je bil dostojanstven človek, z
                     glavo in srcem na pravem mestu, za mamo Frančiško (1897) pravijo, da je bila
                     plemenitega srca. Otrok nas je bilo sedem, Zora je bila peta, jaz sem bila
                     štiri leta mlajše od nje. Očarala me je s svojim veseljem in pogumom. Ničesar
                     se ni bala. Občudovala sem jo, kako drzno je smučala. Lotila se je mnogih
                     stvari in bila povsod dejavna in živahna, kot da bi slutila, da mora intenzivno
                     živeti in čim polneje izkoristiti leta, ki so ji bila dana.</p>
                  <p>Starša sta bila pridna in za nas otroke zelo dobra. Imela sta se tako rada, da
                     smo otroci ob njuni smrti leta 1970, umrla sta v presledku treh mesecev,
                     ugotavljali, da sta bila ves čas zakona zaljubljena drug v drugega. Mama je
                     bila vedno zaposlena, imeli smo njivo, dve kravi in dva prašička in za nas
                     otroke ni imela preveč časa. Zato pa nas je toliko bolj crkljal oče. Bil je
                     vesel in dobrovoljen človek. Otroke nas je rad jemal v naročje in nam pravil o
                     svojih lovskih dogodivščinah. Imel je brke in nas z njimi žgečkal. K nam so
                     hodili otroci iz soseske in crkljal je tudi njih. Pozimi smo se sankali in
                     smučali, poleti kopali v mrzli Savi in se največkrat prehladili. Bili smo
                     pridni otroci in sami smo vedeli, kaj mora kdo narediti. Seveda pa smo se radi
                     kdaj potepli v vas v družbo vrstnikov. Očeta smo ubogali, zadoščal je že njegov
                     strogi pogled, toda nikoli nas ni ustrahoval. Zora je bila še posebej njegova
                     ljubljenka. Rad ji je kaj kupil, saj vsem ni mogel. Kot da bi vedel, se mi zdi
                     danes, da ne bo dolgo živela.</p>
                  <p>Mama je bila zelo ustrežljiva, gostoljubna in naša velika hiša je bila znana po
                     tem, da lahko vsak pride k nam spat in jest. Oče in mama sta bila do vseh ljudi
                     dobra. Bohinj je bil že pred vojno znano letovišče. Naša hiša je bila odprta za
                     vse ljudi, za letoviščarje in hribolazce, za domače in tuje, za goste in tiste,
                     ki so hodili v Bohinj po raznih opravkih ali zaradi posla. Mnoge smo gostili
                     zastonj, zlasti študente. Na našem vrtu so si poleti postavili šotor cigani,
                     tim. čergarji, ki so prihajali na vozovih s ponjavami. Nikomur ni prišlo na
                     misel, da bi jih odgnal. Res pa je, da niso kradli in so za vsako kuro
                     vprašali.</p>
                  <p>Starša sta bila zelo skrbna in čista. Nas otroke je mama dvakrat na teden
                     okopala v žehtniku, takrat kopalnic ni bilo. Največjo skrb pa sta posvečala
                     šolanju otrok. Med vojno sem bila v Ljubljani na učiteljišču in ga leta 1946
                     končala. Zora, ki je po očetu in mami podedovala trgovsko žilico, je prav tako
                     med vojno obiskovala trgovsko šolo v Ljubljani. Starejša brata, tudi študenta v
                     Ljubljani, sta bila poleti 1942 v obsežni italijanski raciji zajeta in poslana
                     v Gonars.</p>
                  <p>Oče se je ukvarjal s trgovino. Iz Vojvodine je uvažal koruzo in oves, ki ga je
                     večinoma prodajal domačinom in vojaškemu polku jugoslovanske vojske za njihove
                     konje. Polk je bil nastanjen na Rebru v Bohinjski Bistrici, komanda je bila v
                     Bohinjski Beli. V Bohinju je pred vojno potekala meja med Jugoslavijo in
                     Italijo. Uvažal je tudi črno moko in dve vrsti bele moke, čeprav so pred vojno
                     v Bohinju še sadili pšenico in žitarice, ampak samo za lastne potrebe. Prodajal
                     je tudi znan bohinjski sir ementalec in tim. mohand, danes ni več tak kot je
                     bil včasih. Trgovino je imel v posebej zidanem skladišču pred hišo, pisarno v
                     pritličju hiše, kjer smo stanovali. Med vojno je trgovina prenehala, kar je
                     ostalo v skladišču, so odnesli partizani. Po vojni se je oče ukvarjal samo še z
                     zbiranjem in razpošiljanjem suhih zelišč in suhih gob. Mama mu je lahko zdaj še
                     več pomagala in to je bil edini vir zaslužka. Zelišča in gobe je pošiljal
                     Gosadu, ki ga je kasneje prevzela Droga.</p>
                  <p>Že pred vojno smo živeli skromno in varčno. Oče nam je sam menjal podplate na
                     čevljih. Za Miklavža je vsako leto le eden od otrok dobil kakšno oblačilo,
                     ostali pa suho sadje in morda nekaj piškotov. Nikoli pa nismo bili lačni. Po
                     vojni in še veliko let potem, pa sem bila stalno lačna, čeprav sem hodila v
                     službo in veliko delala. V razredu sem imela tudi po 60 otrok, tako da nisem
                     vedela, kam naj jih posedem, učila v dveh izmenah, ponoči pisala priprave.</p>
                  <p>Zakaj toliko govorim o pridnosti, skrbnosti in skromnosti staršev? Nekateri
                     Bohinjci so namreč mislili, da se pri nas cedita mleko in med. Po vojni mi je
                     pravil domačin Janez Sušnik, brat zloglasnega borca Tončka Sušnika, kako so
                     fantje mojima sestrama Marici in Zori peli podoknice, pa jih naša mama nikoli
                     ni povabila v hišo in jih pogostila, čeprav so se, po njihovem mnenju, pri nas
                     mize šibile od dobrot. Kako so se motili! Seveda jih mama ni povabila noter,
                     ker bi to izgledalo, da jim ponuja svoji hčerki.</p>
                  <p>Naš oče je bil veren človek, po političnem prepričanju pa Sokol. Ni maral
                     pobožnjakarjev in klerikalcev, zato nas je marsikdo gledal postrani, a si tega
                     nismo jemali k srcu. Niti Zora in nobena od sester nismo bile v Marijini
                     družbi. Smešno je, da so nas obtožili belogardizma. V Bohinju ga sploh ni bilo.
                     Za Bohinj je veljalo, da so šli sokoli ali v partizane, ali nikamor
                     drugam.«</p>
                  <p>Taka je v skopih obrisih podoba družine, iz katere izhaja Zora. Nas pa najbolj
                     zanima Zora. Rojena je bila 12. aprila 1922. Vemo že, da je bila zelo veselo in
                     prostodušno dekle. »Okrog nje se je vedno širil smeh,» nadaljuje Nada. »Naivna
                     in zaupljiva kot otrok, je vsakomur vse verjela in v vsakem videla dobrega
                     človeka. Po zunanjosti je bila čedna, tako so govorili, in zaradi svojega
                     vedrega in lepega značaja privlačna. Ko se je med vojno vrnila iz trgovske šole
                     domov, je pomagala očetu v trgovini, dokler jo je še imel. Znala je nemško in
                     gotovo spregovorila tudi s kakšnim Nemcem. Zaslužila je kakšen dinar, si kupila
                     blago za krilo ali obleko, predvsem pa ne bom nikoli pozabila njenih sandal s
                     plutovinastim podplatom. Takrat so bile sandale iz 'korka' novost in verjetno
                     nobeno dekle v Bohinju ni imelo takih. Spominjam se tudi dveh nedelj, ko sva
                     šli skupaj na izlet na Bled. Fant iz Bistrice, ki je partizanil v Dalmaciji,
                     nam je po vojni dejal: ' Zora je bila za vojne čase preveč vesela.'</p>
                  <p>Kdaj se je spoznala s Francetom Hodnikom iz Vrhnike, ne vem dobro. Prihajal je
                     v Bohinj zaradi svojega dela in med njima se je vnela ljubezen. Verjetno se
                     zato ni mogla ogreti za Leona Korošca iz Zake na Bledu, ki je bil nekoliko
                     starejši, lep in fin gospod s hišo. Zoro je imel zelo rad. Obiskovala sta se,
                     zato je šla Zora večkrat na Bled. Do konca sta ostala prijatelja.</p>
                  <p>Še potem, ko ni več obiskovala trgovske šole, je bila Zora dvakrat v Ljubljani.
                     Enkrat nam je prinesla maslo, kar je bilo za nas pravo razkošje. Drugič je
                     morala k zobozdravniku v Šiško, ki ji je z zlatom prevlekel dva zoba. Nikoli
                     nisem pozabila njenih nasmejanih ust in obeh zlatih zob, ko sem jo dva dni po
                     tistem videla smejati.«</p>
               </div>
               <div type="div3">
                  <head>V vrtincu sovraštva</head>
                  <p>»Kljub Zorinemu dobrohotnemu, veselemu in odkritemu značaju, Zore nekatera
                     dekleta niso marale. Z začetkom partizanstva in vsega, kar je temu divjemu
                     plesu sledilo, so pahnile v vrtinec sovražnega natolcevanja, nevoščljivosti in
                     zavisti svojo prijateljico Zoro. Zora je bila zaradi svoje prostodušnosti in
                     zaupljivosti prijateljica z vsemi dekleti. Partizanom jo je ovajala služkinja
                     pri Koroščevih. Bila je Bohinjka iz Zgornje doline.</p>
                  <p>Pri nas je nekaj časa stanovala Pepca iz Stare Fužine in prijateljevala z Zoro.
                     Najmlajši brat Branko mi je povedal, da je Pepca med vojno izjavila: 'Zadnji
                     čas je, da z Zoro obračunajo.' Lepo je, da mi Pepca zadnja leta pred Vsemi
                     svetimi prinaša svečo, naj jo prižgem na 'našem' grobu. Še lepše bi bilo, če bi
                     jih šla prižgat sama. Danes verjetno gleda na pretekle dogodke drugače.</p>
                  <p>Prav gotovo, da izjave teh deklet niso bile odločilne, da je Zoro pogoltnil
                     uničujoč vrtinec sovraštva. Morda je bila bolj odločilna izjava Miloša
                     Ravhekarja. Ravhekarjevi so živeli blizu nas in bili ob začetku vojne takoj vsi
                     na partizanski strani. Oba sinova sta bila partizana, tudi sestri na pomembnih
                     mestih. Miloš je pri partizanih izjavil: 'Ali bo Zora moja, ali pa od
                     nobenega!' Te izjave nismo slišali, ampak so nam po vojni zanjo povedali drugi.
                     Sčasoma smo pričeli dojemati, da je vrtinec sovraštva, ki se je pričel vedno
                     silneje vrteti okrog Zore, posesal vase mnoge, ki so Zoro in našo družino
                     poznali in zasovražili. Vojna Slovencev ni povezala v domoljubju, ampak
                     zasejala med nas razdor in sovražnost.</p>
                  <figure>
                     <graphic url="slike_z_64/z_64_22.png"/>
                     <head>Mati Frančiška Žmitek</head>
                  </figure>
                  <p>Zora je rada hodila v Češnjico k stari mami Frančiški Stare po domače Dobravec
                     ter k stricu in teti, ki sta živela na domu. Neke lepe poletne nedelje leta
                     1943 je odšla Zora k njim na obisk. Teta Minca se je tisto nedeljo mudila s
                     konjsko vprego pri nas in s seboj odpeljala Zoro. Obveščevalna služba je takoj
                     sprožila alarm. Delovala je neverjetno hitro in učinkovito. Še isti dan so se
                     pojavili pri stari mami večinoma neznani partizani, slišala sem, da sta bila
                     samo dva iz Bohinja. Zahtevali so, da gre Zora z njimi, na sestanek v gozd, so
                     rekli. Zora je v svoji prostodušnosti in naivnosti takoj privolila. Stara mama
                     in teta sta ji močno branili. Verjetno v tistem trenutku ni pomislila, da bi
                     posnemala očeta. Njega so večkrat prišli iskat za 'sestanek' v gmajni, pa se je
                     vselej skril ali se jim kako drugače izmuznil. 'Saj nimam nič na vesti, zakaj
                     ne bi šla z njimi,' je Zora zavrnila teto. Oblečena v lahko poletno krilo in
                     obuta v sandale iz plutovine, je odšla z neznanimi partizani proti Koprivniku.
                     Nikoli več se ni vrnila.</p>
                  <p>Po Bohinju se je takoj razvedelo, da so jo odpeljali na Koprivnik, od tam pa na
                     planino Pokrovec pod Koprivnikom. Tam sojo zasliševali, strahovito mučili,
                     posiljevali in komaj še živo ustrelili. Govorilo se je, da so truplo vrgli v
                     grapo. Seveda se je samo šepetalo, šepetalo tudi zato, ker je bila vest o
                     mučenju tako strahotna.</p>
                  <p>Pri Žmitkovih pa niso bili tako naivni, da ne bi zaslutili, kaj pomeni, da
                     partizani odpeljejo dekle s seboj na 'sestanek'. Razpoznali so prihuljeno
                     obnašanje mnogih ljudi po Bistrici in Zgornji dolini. Prvi in edini, ki je
                     očetu in mami odkrito in naravnost povedal za smrt Zore je bil stric iz
                     Češnjice, povedal tudi za planino Pokrovec. Zgodbo o mučenju je zamolčal.
                     Takrat je bila na tej planini le ena domačija, vendar so okoliški lastniki
                     gozdov poznali vsako ped svojega gozda, zaznali vsako spremembo v njem, posebno
                     po tem, ko se je razvedelo, da so Zoro odpeljali partizani s Koprivnika na
                     Pokrovec«</p>
                  <p>Vsa vojna leta, tudi tisto poletje je bila mlajša sestra Nada v Ljubljani. Kako
                     je zvedela za smrt sestre? » Stanovala sem pri teti Ivanki v Šiški in ona mi je
                     povedala, njej pa verjetno mož. Kako je on zvedel, sam Bog ve. Med vojno se je
                     vse zelo skrivalo, tako je bilo ljudi strah. Novica o Zorinem mučenju in smrti
                     pa je bila preveč grozna, da bi jo lahko skrili.«</p>
                  <p>»Nedolgo zatem, ko sva se z možem in otrokoma l. 1954. preselila v Beograd,«
                     nadaljuje Nada, »mi je pisal oče in me prosil, če utegnem priti v Bohinj. Rad
                     bi mi nekaj povedal in pokazal. Nisem slutila kaj, a vedela sem, da moram takoj
                     odpotovati domov. Doma me je peljal v klet. Pokaže mi veliko pločevinasto
                     škatlo na polici. Odprejo in v njej zagledam lobanjo. 'Kaj misliš, ali je to
                     Zorina lobanja?' Takoj se mi pogled ustavi na čeljustih in dveh zlatih zobeh.
                     Ali se sploh more opisati občutke, ki so me takrat preplavili? Zelo težko. Bila
                     sem v šoku. Živo mi stopi pred oči Zorin nasmeh tistega dne, ko se je vrnila od
                     zobozdravnika v Ljubljani, se veselo smejala in kazala z zlatom prevlečena
                     zoba. Očetu zagotovim, daje ta čeljust lahko samo Zorina. Enakega mnenja so
                     bili tudi domači in sorodniki.</p>
                  <figure>
                     <graphic url="slike_z_64/z_64_23.png"/>
                     <head>Oče Franc Žmitek</head>
                  </figure>
                  <p>Lobanjo sta našla stric, očetov brat iz Češnjice in njegov prijatelj. Na
                     skrivaj sta jo v nahrbtniku prinesla očetu. Prinesla sta še košček Zorinega
                     krila in njene sandale iz plute. Krila se dobro spominjam: bilo je svileno,
                     temno zeleno z belimi rožami in živorumenimi prašniki. Istih barv je bila še
                     vedno krpa Zorinega krila. Zorine sandale iz 'korka' smo še dolgo hranili doma
                     na stopnicah pred njeno sobo. Stric in njegov prijatelj sta dolga leta
                     poizvedovala, kam so vrgli Zorino truplo, iskala sledove in končno našla njeno
                     lobanjo, košček krila in sandale. Povedala sta za kraj, kjer sta to našla, toda
                     ko sva kasneje z bratom Brankom hodila tam okoli, je bilo že vse zaraščeno.</p>
                  <p>Sami z neko gospo, sva na skrivnem pokopali Zorino lobanjo v grob moje tete
                     poleg našega groba. Bali smo se, da bi kdo zvedel, da smo našli Zorino lobanjo
                     in bi naš grob razkopal. Toliko sovraštva do Zore in naše družine je bilo v
                     Bohinju! Na pokopališče sva odšli v jasni mesečni noči med prvomajskimi
                     prazniki. Izmenoma sva kopali, treba je bilo skopati kar precej globoko jamo,
                     ker je bila škatla velika. Ves čas sva oprezovali, da se ne bi kdo pojavil in
                     naju zasačil pri tem početju. Gospe] sem obljubila, da njenega imena nikoli in
                     nikomur ne bom izdala. Kasneje smo lobanjo prekopali v naš grob in na ploščo
                     napisali Zorino ime.</p>
                  <p>Tudi stričevemu prijatelju, ki je skupaj s stricem našel in prinesel Zorino
                     lobanjo, sem morala pod prisego obljubiti, da do konca življenja ne bom izdala
                     njegovega imena. Veliko Bohinjcev je vedelo, oziroma še vedo, kje so Zoro
                     mučili in kdo so bili zraven, a so o tem molčali in še vedno molčijo. Pa me to
                     niti ni zanimalo, ker se z gnusom spominjam zverinskega početja teh ljudi. Ne
                     morem razumeti, kako je mogoče, da je v tako lepem Bohinju živelo nekaj
                     podivjanih zločincev – partizanov. Leta in leta se to sprašujem.</p>
                  <p>Šele z leti smo zvedeli za kakšen drobec. Bilo je veliko govoric, verjamem samo
                     temu, kar so mi kasneje povedali oče, sestra Marica in bratje. Kakšen mesec
                     pred svojo smrtjo, je očeta obiskal naš daljni sorodnik Slavko Žen, nekdanji
                     partizan iz Bitenj. Bil je že bolan. Očetu se je prišel opravičit, da Zori ni
                     mogel pomagati, ko so jo pijani partizani mučili. Enajst jih je bilo, ki so jo
                     posilili. Ko je posredoval pri komandantu, mu je ta zagrozil, da ga bo
                     ustrelil, če bo še kaj govoril v prid Zori.</p>
                  <p>Po tej Slavkovi izjavi je oče planil v krčevit in glasen jok, da so se vsi
                     prestrašili, ali ni morda dobil živčnega zloma in se ne bo več opomogel. Po
                     Zorini smrti sta oče in mama do konca življenja toliko prejokala zaradi Zore,
                     da ju verjetno nobena stvar več ne bi mogla zlomiti.</p>
                  <p>Od najmlajšega brata in sestre Marice sem slišala, da se je v Stari Fužini
                     Cesarjev, nekdanji partizan, v pijanosti hvalil, da je Zoro on končno ustrelil,
                     potem ko je bila po vsem mučenju še živa.</p>
                  <p>Starši so zvedeli še za druge grozote o mučenju: kako so ji izrezali prsa,
                     polomili roke in noge, tri dni mesarili, da je bilo vse krvavo. Ali je kaj
                     takega sploh mogoče?</p>
                  <p>Leta 1993 je prišla k meni v Bistrico Bajtnekova Ančka iz Srednje vasi,
                     nekdanja sekretarka partije iz Zgornje doline. Imela sem goste na obisku, pa je
                     to ni motilo. Prav zato se je namenila k meni, da mi pove, da 'z Zoro ni imela
                     nič' in da o vsem, kar je 'z njo v zvezi ni nič vedela'. Med gosti je bila moja
                     znanka, profesorica filozofije, in ko je Ančka odšla, mi pravi: »To gospo pa
                     zelo peče vest.«</p>
                  <p>Že potem, ko smo zvedeli, da so Zoro umorili, so iz gmajne prihajala pisma z
                     zahtevami, kaj naj starši pošljejo partizanom. Pisala jih je Angela, nekdanja
                     Zorina prijateljica, ne spomnim se več njenega priimka. Hotela je perilo in
                     sanitetni material. Oče je oboje poslal. Po vojni se je Angela poročila v Koper
                     in tam tudi ostala. Pavijo, da ima veliko stvari na vesti in se v Bohinj več ne
                     upa. In ni edina.</p>
                  <p>Pomagali smo tudi Ravhekarjevi Katarini, materi partizana Miloša. Ko so jo
                     Nemci iskali na domu, je šel moj oče tja, znal je nemško, in jim moral
                     pojasnevati. Povedal je, daje Ravhekarjeva po rodu Korošica in se zlagal, da se
                     je odselila v Avstrijo. V resnici je bila skrita v hiši, temu smo rekli, da je
                     'zabita'. Če bi jo Nemci našli, bi očeta skoraj gotovo odpeljali v Begunje in
                     ga ustrelili ali poslali v internacijo. Tudi za njuna sinova in hčeri je lagal,
                     da so poročeni in so odšli po svetu. Ko se je Ravhekarjeva Katra umaknila iz
                     hiše, sta nekaj časa skrbela zanjo mamin brat stric Jože Stare in njegova žena
                     Jožica. Res pa je tudi, da je našemu očetu prav Ravhekarjeva rešila življenje.
                     Nekoč leta 1944 je k nam sporočila, naj se oče hitro skrije, ker partizani
                     prihajajo ponj in ga bodo poslali na Primorsko. Takrat se je v Bohinju že
                     vedelo: vsak kdor gre na Primorsko, bo ubit.</p>
                  <p>Še vedno se sprašujem, zakaj je bilo v Bohinju toliko sovraštva,
                     škodoželjnosti, in zavisti do ljudi, ki so imeli malo več ali bili šolani.
                     Morda tako zadržanje izhaja iz predvojnih časov, ko je bilo težko za zaslužek.
                     V časopisu sem prebrala, da je bilo v Bohinju toliko krvi prelite tudi zato,
                     ker so veliko hudega in zlobnega povzročili obveščevalci in obveščevalke.
                     Ljudje so jim bili izročeni na milost in nemilost. V štabu pa so postopali
                     tako, kakor so zvedeli od obveščevalcev.</p>
                  <p>Moj mož je bil gradbenik in se je dolga leta po vojni na nekem gradbišču srečal
                     z visokim političnim funkcionarjem. Beseda je nanesla na Bohinjce in vojne
                     razmere, pa je ta dejal možu: 'Bohinjci si domišljajo, kakšne zasluge imajo za
                     NOB. Po vojni so nekateri hoteli partizanske penzije, ker so občasno nahranili
                     partizane s kislim zeljem in žganci. In domišljajo si, kakšni borci so bili.
                     Zvečer so hodili domov jest in spat, ko pa je bilo treba v hajko na Primorsko,
                     so se nekateri izgovarjali z boleznijo in s strganimi čevlji.'</p>
                  <p>Hvala Bogu, da so v Bohinju tudi ljudje, ki so prepričani, da je Zora nedolžna.
                     Eden od njih mi je zagotovil, da bi kadarkoli šel na sodišče pričat v korist
                     moje sestre. Žal je že umrl.</p>
                  <p>Bivši partizan iz Kamenj si je drznil oponesti svojim nekdanjim soborcem:
                     »Zakaj so Žmitkovim prizadeli toliko hudega, ko so dobri in pošteni ljudje?« Pa
                     so ga zavrnili, da je bil gotovo zaljubljen v katero od deklet, če tako
                     govori.</p>
                  <p>Po vojni je bila naša družina zaznamovana. Dva brata sta se sama izšolala in
                     eden je končal fakulteto. Zadnji letnik učiteljišča sem obiskovala leta 1946 in
                     pred maturo so me hoteli izključiti iz učiteljišča, ker prihajam iz
                     belogardistične družine. Bila sem priljubljena med SKOJ-evci in znana po
                     resnicoljubnosti, čeprav nisem bila članica njihove organizacije. Dosegli so,
                     da me niso izključili in sem lahko maturirala. Učitelji moje generacije smo
                     imeli v krvi poštenje in odgovornost do dela in taki smo ostali.</p>
                  <p>Ko sem se z družino leta 1954 preselila v Beograd, je vsa leta na šolo, kjer
                     sem poučevala, prihajala pošta iz Bohinja, od koga ne vem, češ da nisem
                     primerna za učiteljico, zaradi svojega belogardističnega porekla. Ravnateljica
                     mi ni nikoli povedala imena podpisanega.</p>
                  <figure>
                     <graphic url="slike_z_64/z_64_24.png"/>
                     <head>Žmitkova domačija po obnovitvi</head>
                  </figure>
                  <p>Že v obdobju demokracije, ko smo živeli v Bohinju sem na sodišču, kjer sem
                     imela opravke, živo občutila sovraštvo do družine Žmitek. Tudi v prijateljskih
                     pogovorih z mladimi, vnuki nekdanjih bohinjskih revolucionarjev, občutim
                     sovraštvo in posmeh do vseh in vsega, kar ni bilo na strani NOB. Trdno sem
                     prepričana in na vsakem koraku to občutim, da so otroci in vnuki bohinjskih
                     borcev, obveščevalcev in terencev 'zadojeni' s sovraštvom do nas, kot da so ga
                     pili z materinim mlekom. Če hočem komu povedati resnico o Zori in naši družini,
                     me nekdo drug opozori: 'Nada, tiho bodi, samo škodovala boš otrokom in vnukom.'
                     Saj to ni normalno.</p>
                  <p>Najmlajši brat Branko, zdaj že pokojni, je z nekaterimi somišljeniki snoval
                     načrt za postavitev kostnice v spomin vseh pobitih med vojno v Bohinju. Po
                     njihovem mnenju je bilo vseh žrtev približno osemdeset. Pa v tem niso uspeli.
                     Ostalo je le pri zamisli.</p>
                  <p>Bojim se, da bo tudi tale, zelo skop zapis o moji sestri in naši družini, o
                     našem trpljenju in bolečini, sprožil ponoven val sovraštva. Vendar z njim želim
                     doseči ravno nasprotno: da bi postali ljudje odprti za resnico, da se je ne bi
                     bali priznati in bi tako presegli sovražna in zlobna podtikanja. To bi bil tudi
                     pogoj za postavitev kostnice, ki je prav gotovo ne bom dočakala. Dočakati pa bi
                     jo morali mladi. Težko mi je živeti med ljudmi, ki niso na strani resnice.«</p>
                  <p>S takimi in podobnimi mislimi je končala pogovor Nada Vandot, sestra mučene in
                     ustreljene Zore Žmitek. Žal ji je, da med vojno ni živela v Bohinju in bi bila
                     tako bolj živo povezana z medvojnimi dogodki in domačimi. Tudi ji je žal in
                     čudi se, da nihče še živečih v Bohinju, kljub njenim prošnjam, noče povedati
                     ničesar, kar ve o Zori.</p>
               </div>
               <div type="div3">
                  <head>Gnus in prezir do podlih laži</head>
                  <p>V nekaj stavkih smo bežno pokukali v žiljenje 'znane gestapovske vlačuge' in
                     'be-ga kurirke', kot trdi o njej partizanski pisatelj Jože Vidic. Ne moremo
                     drugače kot da tudi mi – podobno kot Nadini domači – z gnusom in prezirom
                     zapremo knjigo. Omenim naj le, da Vidic v svoji lažnivi, sovražni in
                     propagandni strasti upa trditi celo to, da je Zora Žmitek mladeniča, ki ga je
                     zapeljala in ga tako pridobila za svoje belogardistične posle, povabila na svoj
                     dom maja 1944 leta. Takrat je bila Zora skoraj že eno leto mrtva. (Njene smrti
                     in njenih krvnikov ne omenja nikjer). Morda se je Vidicu ta letnica zapisala
                     zato, ker maja 1943 o domobranstvu ali belogardizmu kot so ga komunisti
                     preimenovali, ni bilo na Gorenjskem ne duha in sluha. Nastalo je šele leta 1944
                     in le v širši okolici Kranja in v Poljanski dolini. V Bohinju in v
                     Zgornjesavski dolini ga nikoli ni bilo! Verjetno je avtor laži tudi zato svoje
                     idiotske trditve podkrepil še z Zorinim pripadništvom plavogardizmu in Črni
                     roki.</p>
                  <p>Vidicu je bilo premalo, da je posvinjal samo mrtvo Zoro. Tudi njenega brata
                     Jožefa, umrl je kmalu po rojstvu, je obtožil belogardizma. V že omenjeni knjigi
                     zapiše : »Družina Ž. (iz Bohinja, ime izpuščam; opomba J.V.) je
                     belogardistična. Sam Ž. vohuni po vasi za našimi simpatizerji. Njegov sin Jožef
                     je v Kranju v be-ga pisarni in mu je poverjen Bohinj ... « (str. 111, 3.
                     odstavek)</p>
                  <p>Lahko je zamahniti z roko, češ, saj vemo kakšne laži in izmišljotine je pisal
                     Jože Vidic. Toda ostajajo zapisane, sejejo še naprej sovraštvo in razdore ter
                     zastrupljajo mlajše generacije. Niti ene njegove napisane besede Zveza borcev
                     in njeni ideološki nasledniki in priskledniki še niso javno preklicali, nobena
                     njegova knjiga ni umaknjena s knjižnih polic! Gospa Nada Vandot zameri Vidicu,
                     da ni nikoli prišel do staršev in se pozanimal o Zori.</p>
                  <p>Tudi nobenega opravičila za vse prestano gorje, ki so ga povzročili
                     revolucionarji še nismo slišali, čeprav vemo, da izrečene besede nikoli ne
                     morejo izraziti in izbrisati iz spomina nedopovedljivega trpljenja žrtev in
                     njihovih domačih. Spomnimo se, kaj je izjavila v tej pripovedi Zorina sestra
                     Nada: »Skušali smo potoniti v neko stanje, kjer nismo več razmišljali, »je
                     povedala v imenu vseh domačih. »Tako hudo je bilo, da se tega ne da
                     povedati.«</p>
                  <p>Ali se lahko zavemo teže teh besed? Ali pomislimo kdaj, da je bilo v tako
                     stanje potopljenih na tisoče nesrečnikov med vojno in še dolgo po njej,
                     nekateri še danes. Ali jim je že kdo ponudil roko, da bi jih potegnil iz tega
                     stanja?</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Iz ilovice</head>
               <docAuthor>France Balantič</docAuthor>
               <div type="div3">
                  <lg>
                     <l>Iz ilovice, ki jo jug sprosti </l>
                     <l>v bučečih psalmih predpomladi, </l>
                     <l>si zgnetel me. Svetloba me teži </l>
                     <l>bolj ko čebele, ki šumé na bradi.</l>
                  </lg>
                  <lg>
                     <l>Prst in svetloba! In božje roke! </l>
                     <l>Iz tega je življenja dar, ki žge, </l>
                     <l>ki srečo nosi kakor mati med otroke. </l>
                     <l>To je pomlad in kri, ki zacvete.</l>
                  </lg>
                  <figure>
                     <graphic url="slike_z_64/z_64_25.png"/>
                     <head>To je pomlad, ki zacvete <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Prihod slovencev v Argentino</head>
               <div type="div3">
                  <lg>
                     <l>Pluli smo po razbesnelem morju</l>
                     <l>na ameriški prevozni bojni ladji General Stewart,</l>
                     <l>na razgretem krovu smo hodili sem in tja,</l>
                     <l>eni goli do pasu v sencah poležavali,</l>
                     <l>drugi na ograji zatopljeno gledali v valove,</l>
                     <l>in v razpenjene spomine ... </l>
                  </lg>
                  <lg>
                     <l>Kje bil je že Ljubelj in kje Vetrinj,</l>
                     <l>in po njem postaje križevega pota, vse, do zadnje,</l>
                     <l>v času ko pobijali ljudi so in teptali kakor mravlje,</l>
                     <l>naš miroljuben svet zakleli v strah in grozo:</l>
                     <l>v rop, požig, uboj in – sunek v brezno,</l>
                     <l>vsak dan v pogreb, v slovo za vedno ... </l>
                     <l>Gore žalosti in gorja! Krvi in solz potoki!</l>
                  </lg>
                  <lg>
                     <l>Begunci upajoči pluli smo v neznano, </l>
                     <l>zrli daleč za seboj na temni sever, </l>
                     <l>ko je domovine bled obraz izginjal v mrak, </l>
                     <l>kot na večernem nebu zgine ptica v noč. </l>
                     <l>Tu starka si je z rožnim vencem v roki </l>
                     <l>skoraj slepa od jokanja brisala solzé</l>
                     <l>pogledovala v nebo in naglas molila; </l>
                     <l>tam videl starčka sem preštevati otroke, </l>
                     <l>ki so se gnetli okoli še doječih mater in deklet </l>
                     <l>ker mož in fantov skoraj ni bilo.</l>
                  </lg>
                  <lg>
                     <l>Otok Sv. Helene priklenjen na samoto </l>
                     <l>sredi oceana nas je z dalje gledal pluti mimo, </l>
                     <l>nad njim Napoleonov duh ponižan, strt </l>
                     <l>priča slavnih zmag in strašnega poraza ... </l>
                     <l>Pred nami in za nami so izginjale daljave, </l>
                     <l>kot bežale bi na vse strani od naše ladje, </l>
                     <l>in nekdo med nami je zapel šaljivo:</l>
                  </lg>
                  <lg>
                     <l>Oj, zdaj gremo, </l>
                     <l>oj, zdaj gremo, </l>
                     <l>nazaj nas več ne bo ...</l>
                  </lg>
                  <lg>
                     <l>Potem je svoj klobuk zalučal v morje </l>
                     <l>in vpil naglas: Domovina, kje si? </l>
                     <l>Kje, ljuba mati, oče, ljubi dom? </l>
                     <l>Kje sestre, bratje, kje prijatelji?! </l>
                     <l>Tam med valovi se potapljajo, </l>
                     <l>z rokami iz valov nam mahajo v slovo!</l>
                  </lg>
                  <lg>
                     <l>In ti, moja draga spremljevalka, </l>
                     <l>si objela me tesno in rekla:</l>
                     <l>Glej, nad nami krožijo in krikajo galebi! </l>
                     <l>Eni črni so in drugi beli, beli! </l>
                     <l>Eni so kot krokarji, drugi kot golobi! </l>
                     <l>Proč s spomini! Zdaj duhá se okleni! </l>
                     <l>Srce pa vrzi v morje!</l>
                  </lg>
                  <lg>
                     <l>Nemenja dnevi in noči zatohle in brez spanja, </l>
                     <l>v trupu ladijskem nas je dušil brezdomstva smisel, </l>
                     <l>kot sledil bi nam sovražnik, ali tlačila nas mora. </l>
                     <l>V upanju in veri kljubovalni brodolomci </l>
                     <l>smo se v sanjah premetavali in zaoblubljali, </l>
                     <l>da bomo ostali zvesti svojim odločitvam. </l>
                     <l>Sredi oceana ujeti kot v orehovi lupini </l>
                     <l>smo se vrtoglavi opotekali, strmeč v brezno, </l>
                     <l>kjer sta strastno se použivala nebo in morje ... </l>
                     <l>Modrina in Sinjina! Nepozabni ljubljenja prizori! </l>
                     <l>Objem ogromnega z brezmejnim, majhnega z velikim. </l>
                     <l>Na najglobljem smo s ponižnostjo doumeli, </l>
                     <l>kako je strašen glad vsega po sreči in ljubezni. </l>
                     <l>In ladja nas je ljubosumno zibala v viharju, </l>
                     <l>kot bi v ogromni krsti nesla nas k pogrebu </l>
                     <l>od daljnih krvavečih Alp pod Južni križ, </l>
                     <l>v naročje pampe in andske kordiljere.</l>
                  </lg>
                  <lg>
                     <l>* * *</l>
                  </lg>
                  <lg>
                     <l>»Dežela ogromna!« – je razlagal sivolas duhovnik,</l>
                     <l>ki salezijanec mlad je misijonaril v Argentini:</l>
                     <l>»Pampa rodovitna od obzorja do obzorja,</l>
                     <l>črede krav in konj in ovc in neizmerna žitna polja,</l>
                     <l>spet drugje do obzorja sam osat in pušča;</l>
                     <l>burja, da podré te; dež, kot lilo bi iz škafa;</l>
                     <l>za tem blato in povodnji kakor morja;</l>
                     <l>drugje spet sonce pali z žarki kot z razbeljenimi meči;</l>
                     <l>na skrajnem jugu večen led je burje dom.</l>
                     <l>Brat, in samota in samota in samota! ... </l>
                  </lg>
                  <lg>
                     <l>Potem je pravil zgodbe o Slovencih, </l>
                     <l>ki prišli so davno že za kruhom v Argentino </l>
                     <l>za njimi pribežali pred fašisti so Primorci, </l>
                     <l>kot smo bežali mi pred komunisti:</l>
                  </lg>
                  <lg>
                     <l>Kako je nek postaven fant iz Vidma </l>
                     <l>šel z veseljem na nabiranje koruze, </l>
                     <l>se zaljubil v neko zaročeno je Kreolko, </l>
                     <l>mlado, črnih las in oči – kot roža lepo. </l>
                     <l>A ljubezen silna nosi v sebi konec silni:</l>
                     <l>Njen zaročenec ga iz ljubosumja je zaklal. </l>
                     <l>Dekle nesrečno je poslala žalno pismo materi </l>
                     <l>nesrečni mokro še od sinove krvi in lastnih solz.</l>
                  </lg>
                  <lg>
                     <l>In neki krovski mojster iz Prekmurja, </l>
                     <l>od domotožja in gorja že vdan pijači, </l>
                     <l>ko je zvedel, da za njim prihaja z ladjo žena, </l>
                     <l>se od sreče je napil, padel s strehe in se ubil. </l>
                     <l>Žena je prišla se zjokat na zabito krsto ... </l>
                  </lg>
                  <lg>
                     <l>Neki Suhokranjec, zvest družinski oče, </l>
                     <l>pri izkopavanju (železnice) podzemske* </l>
                     <l>je v rovu žalostno končal s Poljaki tremi; </l>
                     <l>še zasut pod zemljo je Marijo klical na pomoč, </l>
                     <l>in svojo ženo in otroke po imenih ... </l>
                  </lg>
                  <lg>
                     <l>Neki Kraševec od Sv. Križa, </l>
                     <l>zaposlen že dolgo na železnici v Formozi, </l>
                     <l>na rdeči žgoči glini in v peklenski klimi </l>
                     <l>je siromak od žeje in sončarice shiral; </l>
                     <l>v domovini vse dolgove je izplačal, </l>
                     <l>po tem je sled za njim izginila za vedno.</l>
                  </lg>
                  <lg>
                     <l>In nekdo, ki šel je drevje sekat v Misiones, </l>
                     <l>na najbolj vroč in divji argentinski sever, </l>
                     <l>kjer v kotlu tropske vlage in zelenja </l>
                     <l>križem lazijo ogromni pajki in škorpijoni; </l>
                     <l>eden ga je v roko pičil – in on neustrašen </l>
                     <l>si s sekiro z enim mahom je odsekal, </l>
                     <l>da, Kristuš, kri mu oškropila je obraz in prsi ... </l>
                     <l>Okoli so strmeli, on pa mirno je ovijal </l>
                     <l>v srajco svoj kri brizgajoči štrcelj.</l>
                  </lg>
                  <lg>
                     <l>In nek Tržačan, ki je ušel fašistom,</l>
                     <l>velik rodoljub, inteligenten in prikupen,</l>
                     <l>ta pa, dá, si je Ameriko naredil – obogatel z denarci,</l>
                     <l>vilo si razkošno je postavil in se vozil z avtom;</l>
                     <l>tango plesal je in pel odlično, pravil vice.</l>
                     <l>Ah, oženil se je dvakrat ... Zupan se je pisal.</l>
                  </lg>
                  <lg>
                     <l>Take zgodbe smo napeto poslušali </l>
                     <l>in nihče ni mislil in nihče zapazil, </l>
                     <l>da je neki mrk, nam tuj popotnik </l>
                     <l>potoval na ladji v izgnanstvo z nami, </l>
                     <l>da se zaman je trudil, da bi ga spoznali, </l>
                     <l>ko se njegovo je nenehno hihitanje </l>
                     <l>mešalo z pripovedmi in našo domišljijo.</l>
                  </lg>
                  <lg>
                     <l>* * *</l>
                  </lg>
                  <lg>
                     <l>Hej! Amerika! Amerika! Smo vsi planili, </l>
                     <l>ko smo kopno zemljo uzrli v morski dalji. </l>
                     <l>Od nje ni mogel več nihče odmakniti oči. </l>
                     <l>Srebrna reka je pričela morje čarati </l>
                     <l>s svojim kalnim rdečkastim vodovjem. </l>
                     <l>Prvi človek, ki smo uzrli ga na suhem, </l>
                     <l>nam v pozdrav je z brega mahal z metlo </l>
                     <l>in jo kazal, kot od veselja bi znorel ... </l>
                     <l>In ti, moja draga spremljevalka, </l>
                     <l>si objela me in rekla: </l>
                     <l>Na srce pozabi! Zdaj duha se okleni!</l>
                  </lg>
                  <lg>
                     <l>V pristanišču onstran dvignjenih žerjavov </l>
                     <l>pod oblački razcefranimi še v dnevni luči </l>
                     <l>je na krovu ugasle ladje kot v zaprti pasti</l>
                     <l>nam tih vijoličast večer razgrinjal Buenos Aires: </l>
                     <l>Goščo stavb, ogromnih razsvetljenih stolpnic, </l>
                     <l>kot pred nas bi se postavile in naježile pošasti ... </l>
                     <l>Pihal oster mrzel vlažen veter je in pust.</l>
                  </lg>
                  <lg>
                     <l>* * *</l>
                  </lg>
                  <lg>
                     <l>O, Argentina! Mi Slovenci te pozdravljamo! </l>
                     <l>Blagoslovljena tisočkrat in tisočkrat prekleta, </l>
                     <l>ljubljena kot mati, osovražena kot mačeha; </l>
                     <l>kot Kristusova cerkev vse sprejemaš </l>
                     <l>ali pa zavračaš kot najvišja kasta! </l>
                     <l>Enim si strup, drugim si medeni kruh! </l>
                     <l>Tujce ti sprejemaš kot otroke lastne! </l>
                     <l>Izgnancem si svobode obljubljena dežela! </l>
                     <l>Goli in oropani vsega smo klic tvoj čuli: </l>
                     <l>K meni pridite preganjani in lačni! </l>
                     <l>Meni kot lastni materi odkrijte svoje muke!</l>
                  </lg>
                  <lg>
                     <l>* * *</l>
                  </lg>
                  <lg>
                     <l>V jutru so nas tihe neprespane spuščali iz ladje:</l>
                     <l>kovčke, skrinje, vreče zvezane, zaboje,</l>
                     <l>in nas – povite žive cule,</l>
                     <l>bitja brez obrazov, kot živali brez besed.</l>
                     <l>Ko smo kot čreda stopali v Hotel emigrantov,</l>
                     <l>ve sam Bog, kaj v prsih nas je zaskelelo tako strašno!</l>
                     <l>V pristanišču se je naša ladja pozibavala </l>
                     <l>kot na samotni obali splavljen utopljenec ...</l>
                     <l>– jaz sem táko videl in to pričam – </l>
                     <l>kot nekoga, ki nas videl je odhajati za vedno</l>
                     <l>in mu od poslavljanja je počilo srce ... </l>
                  </lg>
                  <lg>
                     <l>Zbogom, za vedno zbogom, ladja General Stewart!</l>
                  </lg>
                  <docAuthor>Branko rebozov</docAuthor>
               </div>
            </div>
            <div type="div2">
               <head>Cestna svetilka</head>
               <docAuthor>Ana Gabrščik</docAuthor>
               <div type="div3">
                  <p>Cestna svetilka je mežikala nekje sredi zasneženih polj, ki so se raztezala med
                     vasjo in gostilnami ob železniški postaji. Stala je pravzaprav na samem, kot da
                     ne spada ne sem ne tja. Politika si je takrat zamislila, da bo iz gostilniškega
                     zaselka ob postaji ustvarila nekaj spodobnega, primernega novim časom. Bila je
                     pravzaprav zametek občinskih sanj. Osvetljevala je presečišče makadamskih poti,
                     po katerih je avtobus vsako jutro lovil moške in jih prevažal v mesto, da bi iz
                     njih napravil proletarce.</p>
                  <p>Najbolj oddaljene je avtobus še v temi pripeljal na križišče, pod svetilko pa
                     so vstopali vanj še vsi tisti, ki so iz posameznih zaselkov in kmetij prišli
                     bodisi peš bodisi na mopedih, zaviti v stare odeje in šotorska platna. Križišče
                     je bilo za vse nekakšno prikrito, skorajda ilegalno postajališče, ki je vsem na
                     očeh čakalo boljših časov. Ob njem so se ustavljali tudi redki pohodniki.
                     Takrat so jih domačini, nekoliko staromodno in zafrkljivo, še imenovali
                     hribolazci. Čeprav so se ti tujci počutili malce izgubljene, saj niso vedeli,
                     ne od kod in ne kdaj bo prišel »delavski« avtobus, so vendarle vztrajali in ga
                     vedno tudi dočakali. Šoferji pa so zamižali na obe očesi in dovolili, da so se
                     pomešali med dremajoče. Morda jih je pomirjala za današnji čas nekolikanj
                     utopična, vendar zelo prijetna misel, da so vsi prebivalci te dežele neke vrste
                     delavci (saj ni bilo ne brezposelnih in ne klošarjev). Najslajši pa je bil
                     privid raja, saj je takrat (skorajda) vse pripadalo (skorajda) vsem.</p>
                  <p>Ko sta se iz teme bližala svetlobi, kjer naj bi se njuni poti do naslednjega
                     jutra ločili, se je tema pričela umikati v nekakšno temno brezno, ki se je
                     globilo čisto blizu, pa se je vendar ob vsakem koraku odmikalo. Kmalu je
                     postajal krog svetlobe vse večji in svetlejši. Zdelo se je, da se nenehno
                     premika, ne da bi se v resnici premaknil. Kot da gre za čudežen pojav, nekakšno
                     fatamorgano.</p>
                  <p>Končno sta stala natanko pod svetilko in šele takrat je Mirina opazila, da
                     svetloba utripa, se ziblje in valovi. Iz teme so vanjo padale komaj vidne
                     pernato snežne mušice, se nato sunkovito obračale in vzpenjale navzgor proti
                     kovinskemu krožniku, ki je ločeval svetlobo od teme. Kot da bi si želele na
                     kakršenkoli način vrniti v blagodejno skritost polmraka.</p>
                  <p>Tudi onadva sta bila še drug drugemu skrita. V tem je bila pravzaprav tudi
                     nedoločljiva privlačnost, ki ju je privedla na tisto s snegom zasuto makadamsko
                     pot sredi v temo ovitih polj.</p>
                  <p>Seveda sta se poznala, kot se poznajo ljudje, ki delajo skupaj na istem kraju,
                     z istimi ljudmi, ob istem času, kot ljudje, ki jedo drug ob drugem ali drug
                     nasproti drugega v zanikrni, pozimi ledeno mrzli, s čudnimi vonjavami prepojeni
                     jedilnici. Jedo s krožnikov, ki jih vse dni v letu prinaša vedno ista roka.
                     Tolsta, s črno obrobljenimi nohti, ki tu in tam posežejo v juho ali v omako,
                     obilno začinjeno z moko in papriko. Jedo v družbi sodelavcev, ki so v zakotju
                     izgubili mladostni nasmeh in sta se vanje zajedla grenkoba in otožnost. Kraj,
                     kjer sta se našla, je po vojni veljal za nekakšno polkazensko postojanko.
                     Čeprav je bil sorazmerno blizu prestolnice, so tja pošiljali oblasti bolj ali
                     manj neljube ljudi.</p>
                  <p>Poznala sta se natanko toliko, kolikor naj bi se ljudje takrat poznali:
                     tovarišica Mirina, tovariš Peter. In nič več. Vse ostalo, kar naj bi ljudje
                     vedeli drug o drugem, za tisti čas in za tiste ljudi sploh ni obstajalo. Čas
                     jih je vse potisnil v osamo, kjer je bilo že vse določeno, izračunano in
                     izmerjeno. Brezčasje je bilo v tistem času prepovedano. Ni bilo znanstveno, ker
                     se ga ni dalo ne izmeriti in ne določati po veljavnih predpisih.</p>
                  <p>Ko je tisto jesen zapirala okno svoje sobe, je v meglenem jutru na dvorišču
                     nerazločno opazila postavo, ki je ni poznala. To jo je nekolikanj zmedlo. Zdelo
                     se ji je skorajda nemogoče, da bi se mogel kdo od sodelavcev tako spremeniti,
                     da ga ne bi prepoznala. Da bi prišel nekdo na novo, pa je bilo še toliko manj
                     verjetno. Potem pa se je spomnila, da so govorili, da bo odšel tisti zoprni
                     tovariš Počivavšek v pokoj. Misel, da je tista neznana postava v jutranji megli
                     Počivavškov nadomestek, jo je pomirila. Ni se ji zdelo možno, da bi mogel na
                     svetu živeti še kdo, ki bi bil tako zelo neznosen, kot je bil tovariš
                     Počivavšek, ta zafrkljivi, suhljati, prekljasti moški, ki ga je, to je nagonsko
                     čutila, s svojo mladostno ženskostjo tako zelo vznemirjala.</p>
                  <p>Čez nekaj dni sta se Mirina in novi prišlek znašla pri kosilu za isto mizo.
                     Branila se je misli, da je drugačen od ostalih, ki so kot čredica ubogljivo
                     srkali redko juho ali z vilicami poberkovali in med rižem iskali zgubljene
                     koščke mesa. Podzavestno pa je vendarle želela izvedeti, ali novinec spada v
                     čred(ic)o ali ne. Neopazno je kradoma pogledala proti desni.</p>
                  <p>Tovariš Peter je z zanimanjem (ni mogla ugotoviti ali resničnim ali le
                     vljudnostnim) sledil razlagam svojega soseda. Njene vilice so švignile
                     nezavedno, kot da jih nosi nevidna sila, proti njegovemu krožniku, nabodle
                     košček mesa in se ubogljivo vrnile na svoje mesto.</p>
                  <p>V tej kretnji je bilo nekaj otroško spontanega, sama ni vedela, zakaj je to
                     storila. Tako nekako se ji je dogajalo kot takrat, ko je, še ne petletna, na
                     sprehodu z gospodično Verico v botaničnem vrtu popolnoma nerazumno vrgla v
                     bazen z lokvanji robček, upajoč v svoji prebujeni ženskosti, da se bo zanj
                     potegoval Marjan, nečak gospodične Verice, in zaradi nje tvegal skok v vodo. Pa
                     ni bilo tako. Verica jo je le oštela, zakaj je tako nerodna, da ji je robček
                     padel v vodo, in ga s palico pribezala do roba bazena, Marjan pa ga je nato res
                     potegnil na suho. Gospodična Verica o ženskosti verjetno nikoli ni kaj prida
                     razmišljala, zato je tudi ni bila spodobna prepoznati.</p>
                  <p>Tokrat pa je Mirina zaslutila, da leteče vilice s koščkom ukradenega mesa niso
                     bile samo nekakšen ženski izziv pač pa bolj vprašanje, naslovljeno na novega
                     sodelavca. »Si mar tudi ti tak kot ostali? Ali pa si morda drugačen?«</p>
                  <p>Tovariš Peter jo je nekako osuplo pogledal, ko je videl svoj kos mesa pri njej.
                     Tako bi ravnali tudi vsi ostali, ko bi zaznali, kaj se je zgodilo, vendar pa
                     dogodka k sreči nihče ni opazil, saj so bili vsi zaverovani v svoje krožnike.
                     Čez obraz mu je nekaj prebegnilo, potem pa se je na glas in prav prisrčno
                     zasmejal. Nihče ni dobro vedel, zakaj. Večina je najbrž menila, da mu je sosed
                     povedal kakšen dober vic. Tako je ostalo vse samo njuna skrivnost. Po
                     dogodivščini z rižoto in koščkom mesa sta se začela tikati. Vedela sta, da sta
                     drugačna.</p>
                  <p>Tistega zimskega večera sta odšla skupaj s sestanka, kjer so ljudem prali
                     možgane. Mirina je globoko srkala ostri zimski zrak, da bi si prečistila z
                     lažmi napolnjeno glavo. Snežinke so se zapletale med svedre las, ki so ji
                     uhajali izpod volnenega šala.</p>
                  <p>»Veš, da te poznam že iz Ljubljane!«</p>
                  <figure>
                     <graphic url="slike_z_64/z_64_26.png"/>
                     <head>Hiša v predmestju <name type="author">Marijan Tršar</name>, 1940</head>
                  </figure>
                  <p>Nezaupljivo ga je Mirina pogledala. Kako le si je mogel v množici mladih
                     ženskih teles zapomniti ravno njo. Vanjo sta zavrtala dvom in previdnost. Morda
                     naklada kot vsi ostali. Samo da bi prišel kar najhitreje do cilja. Nehote se je
                     nekoliko odmaknila. Saj ga pravzaprav sploh ne pozna, morda ji bo natvezil
                     štorijo za štorijo; menda ja ne misli, da komajda čaka, da se ob njej ustavijo
                     kakšne postavne moške hlače. Najbrž so ga že posvarili, da je tovarišica Mirina
                     čudaška »grajska gospodična«, saj se zaklepa v svojo sobo in ne odgovarja na v
                     kraju običajna nočna trkanja.</p>
                  <p>Morda je opazil, da se je odmaknila, morda je začutil njeno nezaupanje. Zato je
                     nadaljeval: »Veš, pri frančiškanih, vedno si zamujala, največkrat si ostala kar
                     tam spredaj, blizu predavatelja. Neobičajno ... čeprav po zdravi pameti. Tam je
                     bilo še vsaj malo prostora in zraka za dihanje. Zdela si se mi posebna,
                     drugačna ... Vedno sem premišljal, kdo si, odkod si ... Sedaj pa te najdem
                     tukaj!«</p>
                  <p>Ko se je obrnila k njemu in mu pogledala v obraz, jo je skozi pajčolan snežink
                     oplazil njegov pogled. Bil je sicer zvedav, vendar čist in nevsiljiv. To jo je
                     pomirilo. Umazane vsiljivosti, pa naj je bila še tako skrita, ni prenesla. »Če
                     je prihajal k frančiškanom, potem je res drugačen ... «, si je rekla v globini,
                     na površje pa je pripravljalo vprašanje:</p>
                  <p>»Kako, da po predavanjih nisi ostajal, bile so tako zanimive debate? Ne veš,
                     kako zelo mi tukaj manjkajo! To zadnje je bilo kot neke vrste prošnja, morda
                     zametek upanja, da bo v tem čudnem zakotju našla sogovornika.</p>
                  <p>»Pravzaprav ne vem, zakaj sem vedno takoj odšel. Zdelo se mi je, da se že vsi
                     poznate in da bi bil morda odveč.«</p>
                  <p>Ta misel o odvečnosti jo je nekoliko zbegala. Tudi sama je imela tu in tam
                     občutek, da je kje odveč, vendar je to ni tako zelo motilo, da ne bi vztrajala.
                     Pogosto je v svoji odvečnosti opazovala soljudi iz varne daljave, in čeprav v
                     pogovoru ni sodelovala, je vase srkala vse, karkoli se je dogajalo. Ker je bila
                     drugačna in ker je njena drugačnost sploh ni bolela ali kakorkoli prizadevala,
                     je bila zadovoljna in celo srečna v tem položaju. Navadno so jo kasneje
                     sprejeli, ker jih v ničemer ni ogrožala. Tu in tam je navrgla opazko, ki jim je
                     dala snov za razmišljanje, vsem, njej in ostalim. Tako so kljub različnosti,
                     prihajali so namreč z vseh vetrov, postajali prijatelji. Povezovala jih je
                     zavest, da so vsi in vsak posebej iskalci, ki nočejo in ne morejo živeti v
                     zaukazanem svetu, zaukazani svet pa je bil edini svet, v katerem je bilo takrat
                     ljudem dovoljeno živeti.</p>
                  <p>Zagledala se je v Petra, snežinke so se ji topile v laseh in polzele kot dežne
                     kaplje po čelu in licih. V njegovih očeh je utripalo brezčasje. »Morda me bo
                     dojel,« si je dajala poguma in tvegala:</p>
                  <p>»Nikoli nihče na svetu ni odveč. Če sprejemaš sebe kot odvečnost, daješ
                     nezaupnico Tistemu, ki nas je ustvaril, da bi prinašali drug drugemu srečo po
                     Njegovi in ne po naši, človeški meri.«</p>
                  <p>Peter se je nasmehnil. Zamišljeno. Kot da gleda skozi okno, ki ga še nikoli ni
                     odprl. »Midva si menda ne bova odveč?,« je rekel čez čas, kot da govori sam
                     sebi.</p>
                  <p>Mirina je vedela, da govori obema in zaslutila je utrip brezčasja. Skoraj bi se
                     ga prestrašila. Da bi skrila svoj strah, je počasi okrenila pogovor v drugo
                     smer.</p>
                  <p>»Gotovo si že slišal kakšno na moj račun. Da sem gosposka, gospodična iz
                     Ljubljane. Vse življenje sem res živela v mestu. Kaj pa ti?«</p>
                  <p>»Vedno smo se selili iz kraja v kraj, mama je učiteljica. Sedaj je v Novi
                     Cerkvi.«</p>
                  <p>Mirina je v svoji domišljiji že ugledala prijazno podeželsko šolo v
                     staroavstrijskem stilu. Z velikim vrtom, polnim sadja in cvetja, in uto, v
                     kateri poseda učiteljski par, ki se vse svoje življenje razdaja tujim otrokom.
                     Zagledala je prijetno, prijazno gospo, tako zelo podobno gospe Viktoriji.
                     Uglajeno, kot iz starih časov, in ravno prav naravno, kot so ljudje, ki žive
                     obdani z rožami. Ob njej pa mož – upravitelj. Saj kaj pa naj bi bil Petrov oče
                     drugega v majhnem kraju, ki premore samo trgovino in velikansko državno
                     kmetijsko posestvo, sestavljeno iz večjih in manjših nacionaliziranih zaplat?
                     No ja, lahko bi bil tudi agronom, saj direktor zaradi ideološke neprimernosti
                     ne bi mogel biti.</p>
                  <p>»Kaj pa oče, kaj dela oče?«, je zanimalo Milino.</p>
                  <p>Peter je neodločno utihnil. Samo za trenutek. Spogledala sta se in Mirini se je
                     zazdelo, da okleva, potem pa je komaj slišno rekel:</p>
                  <p>»Nimam več očeta.«</p>
                  <p>»Kako?«</p>
                  <p>Mirini se je začel z bliskovito naglico odvijati film. Le trenutek, utrip časa,
                     ki je v sebi skrival neskončnost brezčasja. V njem so se gnetli ljudje, ki jih
                     je poznala ali pa so ji o njih pripovedovali. Zanje je vedela, da so umrli, od
                     bolezni ali od nesreč, ali pa so izginili med vojno. Drugih mrtvih tisti čas ni
                     poznal. O pač! O tistih, drugačnih, se je samo šepetalo. Tako tiho, da je
                     otroško uho o njih komajda kaj slišalo.</p>
                  <p>Še vedno je snežilo in cestna svetilka ju je varovala pred temo. Mirini se je
                     dozdevalo, da ju kristalna belina ovija in zapreda v svet, ki bo samo njun.
                     Slutila je namreč, kaj ji bo Peter povedal.</p>
                  <p>Besed pravzaprav sploh ni slišala, saj jih ne bi znala ponoviti. Ob njegovem
                     glasu je v svoji notranjosti ugledala ogromne, temne smreke, ki so v polmraku
                     gozda zagrinjale skrivnost, za katero so v deželi vsi nejasno vedeli.</p>
                  <p>Pred Mirino je namreč stal eden tistih, ki so vedeli, da je v Rogu skrita
                     velika skrivnost tistega časa. On sam je bil del te skrivnosti. Slutila je,
                     pravzaprav je to zatrdno vedela, da z njegovim odgovorom sprejema v naročje
                     skrito bolečino. Da bo tista bolečina zanjo hujša kot zdaj. Da pa tega nikoli
                     ne bo mogel dojeti.</p>
                  <p>Potem se mu je nasmehnila. Skozi padajoči sneg. Tudi on se je nasmehnil. Kot da
                     je končno odložil težko breme. Potem sta se prijela za roke. Sneg je vedno
                     gosteje naletaval. Stožec svetlobe ju je ločeval od sveta. Ko je pogledala
                     kvišku, so se kristalni zastori že spuščali. Njena roka je utripala v
                     njegovi.</p>
                  <p>»Lahko noč, dobro spi do jutra,« je še rekla, ko mu je izvila ozko dlan in
                     stopila v gaz. Obrnila se je in z roko skušala razgrniti snežinke, da bi ga še
                     jasno videla, kako stoji v stožcu luči in počasi odhaja v svojo smer. Snežinke
                     so se gostile. Mirina je z vsakim korakom bolj jasno vedela, da jo je Peter
                     ujel v svojo dlan. Kot pastir ptico. In da mu je podarila svojo svobodo. Za
                     vedno.</p>
                  <figure>
                     <graphic url="slike_z_64/z_64_27.png"/>
                     <head>Ljubljanica <name type="author">Marijan Tršar</name>, 1943</head>
                  </figure>
               </div>
            </div>
            <div type="div2">
               <head>Spomin na Lamberta Ehrlicha</head>
               <docAuthor>Marija Janežič</docAuthor>
               <div type="div3">
                  <p>Te dni sem prebirala Javornikovo knjigo Pero in čas II in v njej našla njegovo
                     ganljivo pričevanje o Ehrlichovem obnašanju v težkih trenutkih ob razsulu stare
                     Jugoslavije pod naslovom Mož božje volje. Oba sta bila v skupini ljudi, ki je
                     upala, da se bo lahko z vladnimi letali umaknila iz Jugoslavije, pa so jih
                     pustili na cedilu. Ehrlich je kot vnet zagovornik samostojne Slovenije nosil s
                     sabo dokumente o mejah. Tudi z barko se niso mogli umakniti, čeprav so mu šli
                     člani angleške ambasade na roko, kajti morje je bilo polno sovražnega ladjevja
                     in se podmornica ni mogla prebiti do njih. Tako so se vrnili v Ljubljano.</p>
                  <p>Javornik vsem prizorom daje močno čustveno barvo in v divje okolje Boke
                     Kotorske, polno vrvenja in usodnih trenutkov, postavi mirno podobo Ehrlicha, ki
                     v vsem, kar se mu dogodi, vidi božjo voljo, ki ima z njimi drugačne namene. Ves
                     je osredotočen na to, da bi te namene prav razbral.</p>
                  <p>Letos maja bo poteklo 65 let od nasilne smrti tega velikega moža, zato se mi
                     zdi prav, da se ga spomnimo z odlomki iz teh Javornikovih spominov, ki mu
                     dodajam svoje doživetje njegove smrti. Naj najprej spregovori Mirko
                     Javornik.</p>
                  <p>»Bilo nas je pet in stali smo na koncu svoje žalostne poti, podobne onemoglim
                     fantastičnim sanjam. Zdelo se nam je, da smo pred pragom poslednjega obupa.
                     Pred nami je na obzorju gorel umirajoči dan. Za nami je gorela domovina,
                     mladost, preteklost, vse. Bilo je pod večer enajstega aprila 1941. Od nekdanje
                     države Jugoslavije je ostalo svobodnega kaj malo, skoraj samo prostor, kar ga
                     je to uro objel trudni, topi pogled: zveriženi Kotorski zaliv, nad katerim so
                     jezno strmeli ostareli črnogorski grebeni, razsekani od božje roke in zdaj od
                     bomb. A še to prgišče prostosti so že od vseh strani naskakovali temni oblaki.
                     Zdaj pa zdaj so jih prebodli bliski – kakor je bolečina nam prebadala srce
                     ...</p>
                  <p>Daleč doli ob robu zaliva so se previjali dimasti plameni, ki so požirali
                     ostanke jugoslovanskega bojnega ladjevja, kolikor jih je ušlo uničenju izpod
                     neba. Po breznih nad vodami in ob vrtoglavih poteh, ki se vijejo mimo njih, so
                     ležali razbiti stroji, mrtva živina, razmesarjeni ljudje ... Vse je bilo le še
                     zmeda bežečih ljudi in strasti, ki se razvežejo tedaj, ko se človek spači v
                     splašeno žival in misli samo nase ... </p>
                  <p>Bilo nas je le pet, vendar smo še tako postajali drug drugemu breme. Stopali
                     smo vsak na svojo stran, z lastno usodo za edino družico. Ne vem, kako dolgo
                     smo postavali v teh osamljenih krogih. Na lepem pa je to potrto večnost
                     pretrgal zvonek, miren, skoraj svetal glas:</p>
                  <p>'Čemu tako? Božja volja je, da smo tukaj, a ne kje zunaj, a vendar živi! Očitno
                     so nam namenjene druge, morda večje reči, kakor pa je emigracija. Storili smo
                     vse, kar je bilo v človeški moči in pameti, da bi se rešili. Božja volja nas je
                     hotela imeti za priče naše sramote in majhnosti. Nečesa je zdaj konec. A ne mi
                     ne tisti, ki nas čakajo, ne moremo, ne smemo živeti od tega. Treba je spet
                     začeti, kajti božja volja je, da se življenje vsak trenutek znova rodi.
                     Življenje in zgodovina se nikdar ne ustavita. Vsi smo ju dolžni vedno in sproti
                     na novo začenjati, ker nam je tako zapovedano od zgoraj!'</p>
                  <p>Ni se bilo treba ozreti, da je človek vedel, od koga prihaja ta prepričane vere
                     in bodrega poguma polna beseda. Samo eden med nami je bil to uro česa takega
                     sposoben. On, sloki, dognani, za čuda mirni in za čuda živi duhovnik s srebrno
                     glavo, božje vdano dušo in kamnito voljo. Dr. Lambert Ehrlich.</p>
                  <p>Kakor zmeraj, tako so tudi ta večer njegove oči zrle čez sedanjost in čez
                     ljudi. A vendar je bil tako pričujoč tukaj, tako zavedajoč se časa in življenja
                     kakor nihče drugi od nas.</p>
                  <p>Po videzu je bil tisti čas na kotorskem bregu kakor zmeraj, v vsem podoben
                     kateremukoli nas tam. Imel je le še več vzroka biti potrt in razočaran, zakaj
                     njega so bili osleparili najbrezobzirneje in najzahrbtneje. Poklicali so ga na
                     predvečer viharja od doma, češ da pojde kot minister v tujino. Bil je edini
                     strokovnjak za obmejna vprašanja; edini, ki je imel zbranih tovor dokazov o
                     tem, kateri kosi slovenske zemlje so naši od nekdaj in za vselej; edini, ki bi
                     bil po svojem razgledu, po skušnjah iz prve delitve Slovenije in po svojih
                     zvezah sposoben tem dokazom pomagati do veljave ali vsaj do posluha v
                     mednarodnih posvetih. Pod bombardiranji in skozi gnečo umikajoče se vojske se
                     je prebil čez Belgrad do bežeče vlade na eni njenih kratkih postaj, tam pa so
                     nevredni tekmeci že bili odločili drugače. A vse to ga v naši temni uri ni
                     žalostilo. Bil je prepričan, da je tudi to božja volja. In zaradi tega je bil
                     ta večer, sredi podirajočega se našega sveta, tudi sredi nas tako sam in tako
                     edini. Mi nismo videli ne luči ne poti, on pa je že živel iz novega začetka,
                     tukaj, pri priči, v brk vsemu ... </p>
                  <figure>
                     <graphic url="slike_z_64/z_64_28.png"/>
                     <head>Spomenik dr. Lamberta Ehrlicha na Žalah</head>
                  </figure>
                  <p>Čez deset dni smo po preplašeni, zlih pričakovanj polni noči stopili z vlaka na
                     dolenjski postaji in boječe hiteli v sredo mesta, ki se nam je režalo z valovi
                     belo-rdeče-zelenih zastav. To je bila Ljubljana, komaj po treh tednih od
                     slovesa, spet prva dekla enega tujega gospodarja ... </p>
                  <p>Preden smo se razbegli vsak proti svojemu zaskrbljenemu domu, nam je v slovo
                     dejal samo:</p>
                  <p>'Odpočijte se in se skušajte znajti. Ni vseh dni konec, čeprav se nam tako hoče
                     zdeti. Potem se bomo dobili za tisto, kar nas še vse čaka. Ne pozabite:
                     bodočnost se vsak dan sproti začenja. Tudi za nas, z božjo pomočjo.'</p>
                  <p>Čutil sem njegovo vero v božjo voljo ob neštetih prilikah, a morda nikoli tako,
                     kakor ob tem razhodu. Bil sem zmeraj njegov spoštovalec, včasih nasprotnik,
                     včasih sodelavec, vedno pa priznavalec te njegove veličine, ki se je kazala v
                     molitvah, v njegovi skrbi za bližnjega, v njegovi delovni ljubezni do
                     slovenstva, tisoč različnih dejanjih njegovega svetega, neutrudnega,
                     nesebičnega življenja.</p>
                  <p>Nisem imel žalostne sreče, da bi bil videl njegove oči tisti veličastni
                     trenutek, ko je kot žrtev bratovske slepote in tujčeve krivice ležal v vencu
                     svoje krvi pred Ljudskim domom v</p>
                  <p>Ljubljani, tam, kjer mu je slovenska morilska roka ustavila korak in dih, ko se
                     je vračal s poslednje božje poti, na katero je romal vsa ko jutro za svoj
                     zatirani narod, trpeč v treh ognjih.</p>
                  <p>A ko so njegove ugašajoče oči zrle tja, kjer je njegovo ljudstvo doslej edino
                     našlo svobodo, v nebo, vem, da je ostal zvest sebi in resnici, katero je
                     oznanjal in živel; da je tudi tedaj, na pragu poslednjega, največjega razodetja
                     šepetal svojo edino oporoko: 'Vse, tudi to, je božja volja!'«</p>
                  <p>Ko sem prebirala to pretresljivo pričevanje, mi je prišlo na misel: »Saj jaz
                     sem pa vendar videla, kako so ga ubili.« Poskušala sem se spomniti, a moj
                     spomin je že nebogljen in se jasno spominjam samo nekaterih bolj zunanjih
                     stvari. Takrat sem stanovala v Ljudskem domu nad Ljudsko kuhinjo, kjer so bila
                     med vojno stanovanja za študentke, bivše savičarke, in tudi dijakinje, predvsem
                     z Dolenjske in Štajerske. Večinoma so bile take, ki zaradi okupacije niso mogle
                     domov. Takrat sem bila v četrtem letniku univerze. Režim v domu ni bil
                     internatski. Z nami je stanovala slavistka Boža Anžič, ki je bila nekakšna
                     garde dama in je malo popazila na red. Naši prostori so bili v drugem
                     nadstropju.</p>
                  <p>Na sredi je bil velik prostor, okrog so bile pa sobe, v katerih smo stanovale
                     po dve ali tri. Stopnišče iz prvega v drugo nadstropje je bilo zaklenjeno, tako
                     da je bilo treba ob prihodu pozvoniti in počakati, da kdo odpre.</p>
                  <p>Tisto jutro, 26. maja 1942, sem šla na zajtrk v Ljudsko kuhinjo spodaj, kot smo
                     navadno hodile vsak dan. Ko sem se vračala od zajtrka, sem se v prvem
                     nadstropju pred vrati stopnišča za drugo nadstropje ustavila in pozvonila, da
                     bi mi kdo z druge strani odprl. Medtem ko sem čakala, sem gledala skozi okno.
                     Ploščad pred stavbo je bila prazna, ne spomnim se ljudi. Videla sem, kako sta
                     Ehrlich in Rojic prišla izza Ljudske kuhinje na ploščad. Poznala sem ju. Na
                     drugi strani Ljudske kuhinje so namreč stanovali študentje. Tam je bila
                     verjetno kapela, kjer je maševal. Brez misli sem gledala dol. Naenkrat se je
                     naredila kot nekakšna gručica. Slišala sem dva strela in videla, da sta dva
                     obležala na tleh, dva pa sta zbežala. Mislim, da sta bila dva. Ubita sta
                     obležala bolj proti škarpi. To je vse, česar se spomnim. Vem še, da je bil
                     delavnik. Ne spominjam se svojega čustvovanja ob tem. Mislim, da sem kar nekam
                     otrpnila. Toliko hudega je bilo tedaj in velikokrat smo zvedeli za kako smrt,
                     da drugače ni bilo mogoče preživeti.</p>
                  <p>Ehrlich je bil med študenti znan, vendar se njegovega pomena in usodnosti tega
                     dejanja tedaj še nisem jasno zavedala. Pravzaprav bi morali ob tem dejanju iz
                     vseh hiš pridrveti ljudje in obsoditi tako nasilje kot nekaj zavrženega,
                     popolnoma nesprejemljivega, pa ni bilo tako, pa ni bilo tako. Tudi zato smo
                     morda morali vso tragedijo revolucije preživeti v polni meri, o čemer pričajo
                     novoodkriti zločini. O Ehrlichu se je ves povojni čas molčalo, njegovi
                     nasprotniki pa so ga imenovali izdajalca in s tem najhuje zamazali njegov
                     spomin.</p>
                  <p>Ali ni zanimivo, kako so naši oblastniki ravnali s tem žlahtnim možem. Staro
                     jugoslovanski oblastniki so ga izločili, ko so prebirali, kdo naj gre z njimi;
                     samooklicani komunistični oblastniki so ga za njegovo trezno razumnost obsodili
                     na umor, ker niso trpeli nikogar razen sebe; sedanji oblastniki v uresničeni
                     samostojni Sloveniji pa so nanj pozabili, kot da ni svojih umskih in duhovnih
                     sposobnosti uporabljal prav za samostojno Slovenijo.</p>
                  <p>Zato je prav, da se predstavi Širši javnosti neznano pričevanje Mirka
                     Javornika, ki je bil z njim skupaj v težkih in lepih trenutkih, da se oživi
                     njegov lik in pomen.</p>
               </div>
            </div>
            <div type="div2">
               <head>Preživeli</head>
               <docAuthor>Terrence Des Pres</docAuthor>
               <div type="div3" subtype="intro">
                  <p>S tem končujemo pripoved o preživelih PREŽIVELIH. Srčno upamo, da bo kdo od
                     bralcev še kdaj prebral celo zgodbo. Težko bi nam s čim bolj ustregel. Še
                     enkrat se tudi zahvaljujemo Katarini Bogataj Gradišnik za tako zahteven in za
                     tako odličen prevod.</p>
               </div>
               <div type="div3">
                  <head>Pot navzdol in pot navzgor</head>
                  <p>To hrepenenje in možnost te izbire je tista os, okrog katere se sučejo zadeve v
                     Prvem krogu. V Solženicinovem tropu preživelih je najvidnejši in središče
                     moralne razumnosti tega romana Gleb Neržin, »kaznjenec v petem letu
                     vpreženosti, ki nikoli ne hiti, ker od tistega, kar je pred njim, pričakuje
                     samo poslabšanje.« Kakor Solženicin je bil tudi Neržin aretiran na fronti
                     zavoljo kritiziranja v zasebnem krogu in obsojen na deset let. Je matematik, po
                     štirih letih taborišč ga pripeljejo v posebni zapor v Mavrinu. Mavrino je za
                     večino zekov pravi božji dar: »Meso za kosilo. Zjutraj maslo. Roke niso odrte
                     od dela. Prsti ne zmrzujejo.« Tukaj so zeki znanstveniki in tehniki in so
                     prisiljeni delati pri izpopolnjevanju posebne tehnologije – pri mehanizmih, ki
                     bodo še okrepili moč totalitarnega nadzora. Večina od njih se samo spreneveda,
                     kakor da dela, vsakdo pa, ki odkrito odkloni sodelovanje, pride zagotovo v
                     naslednji transport, to pa pomeni – </p>
                  <p>Morda ne bo prispel na svoj cilj. V živinskem vagonu bo morda umrl od griže ali
                     od lakote, ker prevažajo <emph>zeke</emph> po šest dni brez kruha. Ali pa ga bo
                     morda paznik potolkel s puškinim kopitom, ker je nekdo poskušal pobegniti. Ali
                     pa bodo morda na koncu popotovanja v nezakurjenem vagonu zmetali ven kakor
                     klade zmrznjena trupla zekov. Na drugi strani pa utegne <emph>zek</emph>, ki
                     izumi novo napravo, zaslužiti, da ga izpustijo na svobodo. Ampak kakor pravi
                     Gerasimovič, »težava je v tem, da so izumi ... – no, skrajnje nezaželeni.«</p>
                  <figure>
                     <graphic url="slike_z_64/z_64_29.png"/>
                     <head>Knjige čakajo <name type="author">Mirko Kambič</name></head>
                  </figure>
                  <p>Ljudje zunaj morajo presoditi, koliko je njihova »svoboda« vredna: s koliko
                     lažmi bodo živeli, do kolikšne stopnje se bodo vdali, medtem ko pokončavajo
                     njihove bližnje. »Če je človek ves čas previden, ali lahko še ostane človeško
                     bitje?« Tako premišlja Inokentij Volodin, mladi diplomat, ki ga dejanje
                     običajne človečnosti spravi v zapor. Ostati v takem svetu človeški pomeni
                     postati <emph>zek</emph>, vendar ima tudi <emph>zek</emph> svoje trenutke
                     odločitve. Korobrova so zaprli, ker je pokvaril volivno kroglico, in po letih
                     taborišč pride v Mavrinu do naslednje krize:</p>
                  <p>V Šaraški je zdrava pamet zahtevala, da se posveti dejavnosti Številke sedem in
                     si zagotovi, če že ne prostosti, pa vsaj spodobno bivanje. Toda gnus spričo
                     vseh krivic poleg njegove lastne zadeve je v njem naraščal, dokler ni dosegel
                     stopnje, ko človek ne mara več živeti.</p>
                  <p>V skrajnosti lahko postane to kriza katerega koli človeka. Vsakdo se mora
                     odločiti, kako bo usklajeval željo po življenju in udobju z željo po čistosti
                     in samospoštovanju. In v razmerju do te izbire vsak lik v Solženicinovem svetu
                     zasede svoje mesto na lestvici moralnega bivanja, ki sega od pošastnosti do
                     svetništva.</p>
                  <p>Spodnji konec je zaseden z ljudmi na položajih moči in oblasti: neznatni
                     birokrati, državni ministri, vsem na čelu Stalin. Minister državne varnosti
                     Abakumov, na primer, je vzor uradnega uspeha. Začenši s tem, da je bil samo
                     kurir NKVD-ja, »se je izkazalo, da Abakumov uspešno vodi zaslišanja; njegove
                     dolge roke so bile prednost, kadar je bilo treba treščiti človeka v obraz«.
                     Uspeh ga je pripeljal v Stalinovo bližino, s tem pa je krogla v tilnik postala
                     verjetnejša in njegov strah je prenikal navzdol skozi uradniško hierarhijo, v
                     kateri je bil vsak človek pod peto tistega, ki je stal nad njim. Vsi ministri,
                     birokrati, ječarji itn., ki sestavljajo sistem, so »Oni«, kadar jih omenjajo
                        <emph>zeki</emph>, ljudje brez značaja ali globine, produkti stroja, ki ga
                     poganjajo. Tu najdemo neizmerno brezsrčnost, brezmejno trpljenje, vendar
                     surovost »Onih«, na primer, ni stvar sadizma. Večidel je to
                     institucionalizirano zlo; izvajajo ga ljudje, ki so se ločili od svoje
                     človečnosti, ljudje, ki so se odločili – iz strahu, iz želje po varnosti in
                     udobju – da bodo sodelovali s sistemom. Isto bi lahko rekli o
                        <emph>zekih</emph>, ki so se prodali. Siromanka, kralj ovaduhov, je človek
                     tiste vrste, katerega zmožnost preživetja je legendarna: »Tisti, ki so bili kot
                     taboriščni pazniki zmožni biti svoje rojake v obraz; tisti, ki so kot rezavci
                     kruha in kuharji bili zmožni jesti kruh drugih, ki so stradali.« Očitno je
                     preživelih več ko le ena vrsta in je neka meja, na kateri se junaštvo
                     preživetja sprevrže v svoje nasprotje. »Volčjak ima prav, ljudožerec pa nima
                     prav.«</p>
                  <p>V <emph>Mavrinu</emph> je Neržin prisiljen delati, vendar se ne posveča nalogi,
                     ki mu je bila vsiljena. Na njegovi pisalni mizi se kopičijo knjige in fascikli,
                     vendar »je bilo vse to v resnici varljiva fasada«. Njegovo pravo delo je
                     zbiranje zapisov, v katerih analizira neuspeh revolucije – se pravi, kako je
                     zgodovina med svojim prečiščevanjem pristala v koncentracijskih taboriščih.
                     Potem pa ga pokličejo pred uradnike in zahtevajo, da se prostovoljno priglasi
                     za poseben projekt, vendar tega noče storiti. Če bi bil na to pristal, bi si
                     bil morda prislužil prostost, po drugi strani pa »je bilo gotovo, da bo
                     posledica njegove zavrnitve morda že zelo kmalu dolgo in naporno popotovanje v
                     Sibirijo ali na Arktiko, v smrt ali k težavni zmagi nad smrtjo«. Drugi
                        <emph>zeki</emph>, kakor sta Rubin ali Sologdin, se odločijo, da bodo
                     služili za svojo prostost (in Solženicin dopušča sočutno razumevanje zanje).
                     Neržin pa je brezkompromisen; ostati hoče čist in tvegati. Kakor hitro je bila
                     odločitev sprejeta, začne njegov duh utrjevati svojo moč, zajemajoč iz posebne
                     modrosti preživelega:</p>
                  <p>Neržin ... je zdaj preudarjal, da bi ga lahko pokončalo samo prvo leto taborišča,
                     da si je bil pridobil povsem drugačen tempo, da se ne bo skušal drenjati v
                     vrste tistih, ki se sprenevedajo, da se ne bo bal taboriščnega dela, temveč se
                     bo počasi, z doumevanjem življenjskih globin, šel zjutraj postavit v vrsto v
                     svojem podloženem jopiču, zamazanem od malte in kurilnega olja, in se bo
                     trmasto prebijal skozi dvanajsturni delavnik – in tako naprej, vseh pet let, ki
                     so mu še ostala od njegove zaporne kazni. Pet let ni deset let. Pet let lahko
                     zdržiš.</p>
                  <p>Osupljivo je, da ima Neržin rajši taborišča kakor Mavrino. Če že mora prebivati
                     v najnižjih globinah, gre rajši celo pot; tam namreč, na absolutni meji duše in
                     telesa, je življenje prignano k svojim neodtujljivim virom, in na resnici
                     le-teh, če bo preživel, bo lahko trdno gradil. »Življenje v taborišču,« nam
                     pripoveduje <emph>Solženicin</emph>, »s svojo brezobzirnostjo presega vse, kar
                     vemo o življenju ljudožercev in podgan.« Vendar pa istočasno govori o »težavnem
                     vajenstvu taborišča«. Na kaj naj bi se že to nanašalo, če ne na vajenstvo
                     človekove lastne duše, na kristalizacijo – kakor se pod neznanskim pritiskom
                     ogljik spremeni v diamant – tistega jedra, ki je skupno vsem ljudem, a se ga
                     leti redko zavedajo ali ga celo priznavajo. Kakor to pove Neržin, »človek mora
                     poskušati, da kali, brusi, lošči svojo dušo, da postane <emph>človeško
                        bitje</emph>«. To spominja na Šukova: »dlje ko je prebival v taborišču,
                     močnejši je postajal.«</p>
                  <p>Očitno se zdi, da preskušnja preživetja vsaj za nekatere ljudi postane izkustvo
                     rasti in prečiščenja. Zavoljo izjemnih zahtev, ki se postavljajo človeku v
                     skrajni stiski, je njegov boj, da bi ostal človeški, v resnici proces, v
                     katerem postaja – bistveno, čisto – bolj človeški. Ne morda človečnost
                     občutljivosti in bujnega razmaha, temveč človečnost temeljne moralne vizije,
                     vednosti o dobrem in zlem ter volje, da pri tej vednosti vztraja, saj je od nje
                     odvisna vrednost vsega drugega. Neržina pravi: »Nisem imel pojma, kaj je dobro
                     in zlo, in kar koli je bilo dovoljeno, se mi je zdelo odlično. Ampak čim
                     globlje se pogrezam v ta nečloveško okrutni svet, tem bolj sem dovzeten za
                     tisto, kar celo v takem svetu nagovarja mojo vest.« Tudi za preživelega je pot
                     navzdol hkrati pot navzgor.</p>
                  <figure>
                     <graphic url="slike_z_64/z_64_30.png"/>
                     <head>Ob knjigah <name type="author">Mirko Kambič</name></head>
                  </figure>
                  <p>
                     <emph>Pot navzdol</emph> je prehod skozi izgubljanje in tveganje in trpljenje
                     brez konca, proces, iz katerega izvirata osredinjenost in samospoznanje za
                     tiste, ki se prebijejo skozenj, v čisti izpolnitvi duhovne rasti in pristne
                     osebnosti. Bolečina preživelega traja ves čas, v telesu, v srcu in duši –
                     celica brez špranje, v kateri je ujet, in vendar je to položaj, ki mu vzame
                     vse, kar ni bistveno in neuničljivo. V skrajnosti je človekova moč obratno
                     sorazmerna s številom njegovih potreb, kakor trdi Bruno Bettelheim, ko graja
                     »običajne opravke«.<note place="foot" n="1">Bruno Bettelheim, The Informed
                        Heart (1960).</note> Preživeli nima običajnih opravkov, ne družine ne
                     položaja ne imetja ne priložnosti, da bi se pehal za običajnim ugodjem. Naj bo
                     že to dobro ali slabo, osvobojen je tistih potreb, ki druge ljudi zasužnjujejo
                     s početjem, ki jih odtujuje njim samim. Ima samo čistost jaza, ki obstaja
                     onkraj vsega razen potrebe po življenju in ta položaj, kakor koli že mučen, je
                     tudi pozicija moči. Minister Abakumov sicer lahko povzroča, da se njegovi
                     podrejeni tresejo v nervoznem strahu (kakor se tudi sam trese pred Stalinom),
                     vendar njegova moč ne prodre v železno dušo <emph>zeka</emph> Bobinina. »Kar
                     kričite na svoje polkovnike in generale,« mu reče Bobinin, »oni imajo v
                     življenju preveč takega, kar se bojijo izgubiti.«</p>
                  <p>V celi Stalinovi Rusiji nihče razen ubornih zekov ne more govoriti brez strahu.
                     In prav to, kakor opozarja Bobinin, je razpoka v totalitarni popolnosti: ...
                     močni ste samo tako dolgo, dokler ljudi ne oropate prav vsega. Človek, kateremu
                     ste vzeli vse, ni več v vaši oblasti. Je vnovič popolnoma svoboden.</p>
                  <p>Kakor drugi tipi junakov tudi preživeli dosledno zastopa svoje stališče,
                     enkraten pa je v tem, da na njem tudi vztraja. In tukaj, kjer se enakovredno
                     srečujeta življenje in smrt, postaneta njegova osebna svoboda in moč stvarna in
                     učinkovita. Njegovo videnje ni zamegljeno z varovalnimi iluzijami, kakršne goji
                     civilizacija, in tako jasno in ostro vidi, da je bivanje stava med življenjem
                     in smrtjo, da duh uspeva v ravnotežju med biti in ne biti. Svoje smrtnosti ne
                     odkrije iznenada, ko nanj preži kriza, saj mora za to, da ostaja živ, vsak hip
                     priznavati smrti osrednje mesto. In ta bližina je uspela v njem spodbuditi
                     ustrezno vzvišenost: lahko da ga bodo ubili, ampak dokler živi, se ne bo pustil
                     ustrahovati.</p>
                  <p>In ker je preživeli bliže smrti, je tudi življenju bliže kakor drugi ljudje.
                     Njegova volja, da preživi, je že sama na sebi naval življenja, numinozna in
                     neizčrpna, brezobzirno radostna in trdoživa kakor valovanje pomladi. V tem
                     stanju napolnjuje dušo nenavadno zmagoslavje, občutek, da si kos najhujšemu (in
                     dokler živi, tudi <emph>je</emph> kos najhujšemu). To je drža tistih
                        <emph>zekov</emph> – Neržina, Gerasimoviča, Korobrova – ki so na koncu
                        <emph>Prvega kroga</emph> odposlani s transportom:</p>
                  <p>Pozorni na zavoje, ki jih je delal vagon, so <emph>zeki</emph> obmolknili. Da,
                     čakali sta jih tajga in tundra, najhujši mraz Ojmjakona in rudniki bakra v
                     Džezkazganu; kramp in samokolnica; stradanje ob racioniranih obrokih
                     razmočenega kruha; bolnišnica; smrt. Najhujše.</p>
                  <p>Vendar je bil v njihovih srcih mir.</p>
                  <p>Napolnjevala jih je neustrašenost tistih, ki so izgubili <emph>prav vse</emph>,
                     neustrašenost, ki je ni lahko pridobiti, ki pa je vzdržljiva.</p>
                  <figure>
                     <graphic url="slike_z_64/z_64_31.png"/>
                     <head>Skrb za prihodnost <name type="author">Mirko Kambič</name></head>
                  </figure>
                  <p>To je stanje duha, kakršno nekateri izmed nas morda pričakujejo, da ga bodo
                     spoznali. Toda vpeti kakor smo v manjša sorazmerja življenja in smrti, to samo
                     občutimo kot nekaj neprecenljivega, pogum onkraj upanja, ki razodeva
                     nepričakovano in celo radostno moč človeka na skrajnih mejah življenja.</p>
               </div>
               <div type="div3">
                  <head>Navzočnost življenja</head>
                  <p>
                     <emph>Solženicinovi preživeli pa so tudi vojaki</emph>, ki so se bojevali proti
                     nemškemu vdoru, in za take se tudi imajo, ko dan za dnem kljubujejo skrajni
                     sili s skromno taktiko in ta jih ohranja. »Vojak se najbolje znajde v obrambi,«
                     pravi Kostglotov v <emph>Rakovem oddelku</emph> in res je boj preživelih zelo
                     podoben gverilskemu vojskovanju – kakor ga definira Mao »taktične ofenzive s
                     strategijo obrambe«. V <emph>Prvem krogu</emph> se Neržinu posreči, da dobi
                     nazaj od paznika svoj izvod Jesenina, v načrtovani bitki, izpeljani s
                     presenečenjem in naglico, s taktiko in strategijo duhovne samoohranitve. Kakor
                     pravi Neržin, »Ne gre toliko za knjigo ... kakor za načelo: ne smejo nas
                     potolči.« Toda sovražnik preživelega je smrt in na koncu je preživeli vojak, ki
                     ne more upati kaj več kakor v majhne in začasne zmage.</p>
                  <p>
                     <emph>Rakov oddelek</emph> je domače ozemlje smrti in tisti, ki se znajdejo
                     tam, ne mislijo na nič drugega kakor na to, kako preživeti, kako uporabiti
                     sleherno zdravstveno taktiko, ki bi utegnila okrepiti njihovo obrambo; in ker
                     se smrt noče umakniti, se sprijazniš s svojim položajem tako, da živiš onkraj
                     strahu in obupa. »Pred obličjem smrti, pred obličjem progastega panterja smrti,
                     ki se je že ulegel zraven njega v isto posteljo, je Vadim kot razumnik moral
                     najti neki obrazec za življenje.« Odgovor Konstoglotova je: živeti, kakor živi
                     vojak, zavedajoč se nevarnosti in pripravljen umreti, vendar upirajoč se v kar
                     najdaljšem boju, pri tem pa gledati na vse ljudi naklonjeno, vendar brez
                     pomilovanja, kot na brate v izgubljeni vojni – »Ta krogla je bila tvoja;
                     naslednja utegne biti moja.«</p>
                  <p>Ta trdota živega srca je nekaj, česar mož, kakršen je Kostoglotov, ne more
                     pogrešati. Po vojni se je vpisal na univerzo, a še preden se je njegovo
                     življenje sploh lahko začelo oblikovati, je bil aretiran in poslan v taborišča.
                     Potem izgnanstvo in nato rak, tako da se ne moremo izogniti vtisu, da je
                     Kostoglotov, še v tridesetih letih, že star mož. V njegovem položaju je najbolj
                     pretresljivo to, da je na robu smrti to mož, ki ni nikoli imel življenja,
                     »reka, ki ne teče nikamor, ki med potjo na slepo srečo razliva svojo najboljšo
                     vodo in moč«.</p>
                  <p>Preživel je leta neverjetnih tegob, za las zgrešil smrt, samo zato, da je
                     našel, ne drevesa življenja, žarečega od cvetov, obetavnega in brstečega od
                     sadov, temveč tega neizprosnega raka, ki ga bo kmalu izključil iz življenja.
                     Kostoglotova žeja po izpolnitvi s silovitostjo, ki se lahko enači samo z obupom
                     nad tem, da bi jo kdaj dosegel, in potem ko je v taboriščih pridobil »zmožnost,
                     da se otrese vsega razen poglavitne stvari«, se naposled dokoplje do
                     najskromnejšega upanja: »Rad bi še malo živel brez paznikov in brez bolečin in
                     tu je meja mojih sanj.«</p>
                  <p>To je tudi vse, kar si lahko obeta od zdravljenja na rakovem oddelku: ne novega
                     življenja v celoti, temveč dodaten zalogaj, kakršen se drži hlebca, priložen h
                     glavnemu delu obroka, treščica, zataknjena skoznju, da ju drži vkup – del
                     istega obroka, vendar poseben kos.</p>
                  <p>Ta podoba je vzeta iz življenja v taboriščih in nakazuje, da tedaj, ko umira na
                     milijone ljudi, umira tudi mit prerojenja. Preživeli samo životari; tisto, kar
                     doseže, je »majhno, dodatno, primaknjeno življenje«. In celo to ima svojo ceno
                     in tako prisili preživelega, da vnovič pretehta ravnotežje vrednot. Kakor to
                     pove Kostoglotov:</p>
                  <p>Večkrat sem se že spraševal in posebno zdaj se sprašujem: Kaj je navsezadnje
                     najvišja cena, ki bi jo moral človek plačati za življenje? Koliko bi moral
                     plačati, koliko je preveč?</p>
                  <p>To vprašanje je vedno tu in vsak zasuk položaja terja nov odgovor. Tako tudi,
                     ko pride Kostoglotov na rakov oddelek. Ko je že malodane mrtev, je verjetnost,
                     da preživi, odvisna od hormonskega zdravljenja, ki bi ga oropalo njegove
                     moškosti, in to je odločitev, s katero se mora spoprijeti: »Da bi postal živa
                     lupina moškega – ali ni to pretirana cena? To bi bilo norčevanje. Ali naj jo
                     plačam?« In če jo plača, kaj potem?</p>
                  <p>Koga naj poiščem, s kom naj delim </p>
                  <p>otožno veselje svojega preživetja?</p>
                  <p>Delil bi ga z neko žensko, z Vego Gangart, in dosegel bi polnost življenja v
                     ljubezni in domu. Ampak če naj sploh ostane živ, se mora odreči tej možnosti.
                     Domnevamo lahko, da je ta krepki mož nekoč živel preprosto rodovitno življenje.
                     Zdaj pa mora živeti še naprej v kljubovanju napredujočemu raku in pri tem
                     vedeti, da je izgubil vse, da ne bo izkusil ljubezni in dela, otrok, življenja,
                     ki bi dozorevalo ob svojem času. In ta samota, onkraj rešitve ali odgovora, je
                     gotovo najhujša bolečina preživelega jaza.</p>
                  <p>
                     <emph>Vendar se odloči</emph>, da bo živel, kakor da za človeka, kakršen je on,
                     ni druge izbire, ali kakor da bi bilo življenje sámo končni razsodnik, kolikšno
                     ceno je vredno plačati. Kostoglotov spet žrtvuje del samega sebe, da bi ohranil
                     tisto, kar imenuje »poglavitna stvar«. Noče se vdati, ker po taboriščih ne more
                     v tej zadnji skrajnosti zavreči edinega smisla, ki ga je njegovo življenje
                     imelo; in ker je živeti še naprej, četudi le za nekaj mesecev, tega absolutno
                     vredno. To se jasno vidi po njegovem zadovoljstvu, ko se sprehodi po mestu:
                     njegov stik z vrvežem življenja in gibanja, silna slast, s katero pojé nekaj
                     pečenke, nežna hvaležnost, ki jo čuti do Vege za njeno ljubezen. To je čudovit
                     dan in modrost te globoke radosti Kostoglotova je očitna: »Tudi če prihodnja
                     pomlad nikoli ne pride, tudi če bi bila ta pomlad zadnja, je to
                        <emph>dodatna</emph> pomlad! In naj bo zahvaljena!« Kostoglotov je zmožen,
                     podobno kakor Šukov in Neržin, da se na najmanjši dar življenja odziva z
                     obiljem hvaležnosti, ki je konec koncev večja in močnejša od upanja.</p>
                  <p>To je mala, vendar neprecenljiva dediščina preživelega. V tem stanju duha gre
                     Kostoglotov iskat cvetočo marelico, seveda ne zato, da bi si jo prilastil,
                     temveč samo zato, da bi jo za hip pogledal, da bi se njegovo veselje spočilo na
                     tem nežnem, trajnem znamenju življenja. Potem bo stopil na vlak, si poiskal
                     ležišče na polici za prtljago in se namestil za popotovanje nazaj v
                     izgnanstvo:</p>
                  <p>Drugi niso preživeli. ... Dobro dene, če se pretegneš. ... Samo ko se je vlak
                     zatresel in se začel premikati, je začutil vbodljaj bolečine blizu srca, blizu
                     duše – Obrnil se je, se ulegel z obrazom navzdol na trenčkot, zaprl oči in
                     prižel obraz k nahrbtniku, bulastemu od krušnih hlebcev ... Vlak je potegnil in
                     čevlji Kostoglotova so kakor mrtvi viseli nad hodnikom s prsti na nogah
                     navzdol.</p>
                  <figure>
                     <graphic url="slike_z_64/z_64_32.png"/>
                     <head>Treba se je poglobiti <name type="author">Mirko Kambič</name></head>
                  </figure>
                  <p>Presunljivost njegovega končnega položaja je hudo velika, vendar jo blaži
                     njegova volja, da ga bo prenašal. Kostoglotov je človek brez upanja, vendar je
                     celo tako živel tako dolgo, kolikor je mogel, ne da bi bil omadeževal svojo
                     nedolžnost, ne da bi bil škodoval soljudem.</p>
                  <p>In v tem prizadevanju – da vztrajaš, ko so običajne avenije izpolnitve zaprte
                     in ko stoji smrt vidna pred njim – doseže junaštvo preživetja svojo mejo. Na
                     koncu Kostoglotov nima nič, sploh nič razen tega kratkega odloga, to dodatno
                     življenje, brezplačno in samo njegovo. Toda za preživelega je to vse. Zanos se
                     razprši v osvobojenju popolne izgube in odpoved posameznostim življenja se
                     razpira v sijaj in moč poglavitne stvari, navzočnosti življenja samega na
                     sebi.</p>
                  <p>Solženicinovo poveličevanje življenja je nasledek njegovega lastnega vajenstva.
                     Ničesar ne dolguje abstraktnemu vitalizmu zadnjega stoletja in je nekaj, kar bi
                     bilo komajda mogoče spoznati samo z mišljenjem. In vendar, ker preživeli izgubi
                     vse razen življenja, življenja in svoje zmožnosti, da vidi v njem absolutno
                     vrednoto, si ne moremo kaj, da se ne bi spraševali, kaj je tisto, kar najde,
                     kaj je tukaj, da ga krepi in podpira. Zakaj en človek preživi in drugi ne, se
                     ne da do kraja razložiti; naključje in značaj imata vsak svojo vlogo, vendar je
                     tu še nekaj drugega, neke vrste milost. In kaj je tisto, do česar se preživeli
                     dokoplje, ko dospe onstran obupa in upanja, se zdi podobno neizrekljivo. Vendar
                     se gotovo približa nečemu, nekemu vhodu v osrčje bivanja, siloviti čistosti
                     neskončne energije, življenja samega, nečemu nepričakovano razkritemu, ko je
                     duh prignan navzdol do svojih korenin, ko izgubi vso ošabnost in ko ga bolečina
                     pripelje do prvobitne osredinjenosti in do občutka dokončnosti in spokojnosti,
                     ki, naj bo ponovno rečeno, presega razumevanje. V kaki drugi dobi bi to
                     imenovali Bog, mračni Bog, nalet, končna stopnja utripajočega, neomajnega
                     miru.</p>
                  <p>Kar koli že to je, preživeli je to prisiljen sprejeti, zavedajoč se njegove
                     moči in svetosti. In kar koli že to je – zadostovati mora, če to imenujemo
                     življenje – je temelj telesa in duše, tla, na katerih preživeli stoji, pokončen
                     v svoji nedolžnosti in z voljo vztrajati kot človeško bitje.</p>
               </div>
            </div>
         </div>
         <div type="div1">
            <head>Iz arhiva Nove Slovenske zaveze</head>
            <div type="div2">
               <head>Dopisovanje med Danielom Šerkom in Mirkom Javornikom</head>
               <docAuthor>Ivanka Kozlevčar</docAuthor>
               <div type="div3">
                  <p>Daniel Šerko, o katerem smo nekaj povedali v prejšnji številki ob njegovih
                     pismih Francetu Koblarju, je ohranil tudi velik del korespondence z Mirkom
                     Javornikom. Prvo Javornikovo pismo ima datum 15. 7. 1945, zadnje pa 16. 4.
                     1986, malo pred njegovo smrtjo 1. 5. 1986.</p>
                  <p>Mirko Javornik se je rodil v Cerknici 1909 in je bil 5 let starejši od Daniela
                     Šerka. Oba so povezovali skupni mladostni spomini, skupna potovanja, tudi na
                     tovorni ladji, in skupna usoda po vojni. Šerkov stric po materini strani, ki je
                     živel na Sušaku, je bil delničar prekooceanske družbe in jima je omogočil
                     dvomesečno potovanje. Za jafa pomaranče so delali leseno embalažo preko družbe
                     Marad, katere predsednik je bil Lojze Žumer. Po tej zvezi je bilo Javorniku
                     tudi omogočeno potovanje v Palestino, na katerem je dobil snov za Pomlad v
                     Palestini. Imela sta tudi skupne prijatelje, med katerimi so bili tudi
                     krščanski socialisti Marjan Brecelj, Drago Ulaga, Aleš Stanovnik, Ruda Jurčec,
                     kasnejši urednik Slovenca. Pri Javorniku je nastala sprememba po kongresu PEN
                     klubov v Barceloni 1935, ko je v levi usmeritvi videl manj svobode in ko je
                     doživel zanj šokantno snubljenje Josipa Vidmarja, ki si ga je hotel podrediti
                     in mu je v ta namen obljubljal vso podporo. To doživetje je popisal v Listu iz
                     dnevnika, ki ga je vključil v izbor krajših del Pero in čas v obeh izdajah
                     (1944 in razširjena 1980). Tedaj je dobil tudi službo urednika pri Slovenskem
                     domu, kjer je ostal do konca vojne.</p>
                  <p>Ob koncu vojne se je umaknil najprej na Koroško, nato pa v Rim in delal kot
                     uradni prevajalec za angleško in ameriško oblast, nato pa je šel v Trst in
                     delal za Radio Trst. V Trstu se mu je pridružila tudi njegova družina: žena
                     Agna, hčerki Agica in Alenka ter sin Mirko. Dobili so dovoljenje za izselitev k
                     očetu, ker so otroci šli prosit Tita, ki se je mudil na Bledu. Leta 1961 se je
                     preselil v Washington in delal pri ameriški vladi kot jezikovni strokovnjak in
                     sodelavec službe za stike z javnostjo za goste iz Jugoslavije in se tako
                     seznanil z mnogimi pomembnejšimi jugoslovanskimi predstavniki in deloma tudi z
                     njihovim mišljenjem. V tej službi je kot spremljevalec mnogo potoval in sam
                     pravi, da bolje pozna Ameriko kot Amerikanci. Ves čas je po malem pisal v
                     slovenske emigrantske liste, kolikor je pri svoji zaposlenosti mogel.</p>
                  <p>Daniel Šerko se je v Argentini naselil v Salti in tam začel s predelavo lesa,
                     ki jo je poznal že od doma. Brat Franci, ki je bil inženir kemije, se je
                     najprej zaposlil pri neki ameriški firmi v Paragvaju, kasneje pa se je preselil
                     k bratu v Salto, ker je pri njem živela tudi mati. Po bratovi in nato še
                     materini smrti se je počutil popolnoma brezvoljnega, saj je izgubil vse svoje
                     ljudi. Za ostarelo in bolno mater, na katero je bil ljubeče navezan, je porabil
                     dosti moči. To svojo stisko je potožil Javorniku, ki ga je kot dober prijatelj
                     vzpodbujal, naj začne misliti nase in naj pride k njemu v Washington na obisk,
                     da se bo malo razvedril. Priporočal mu je tudi obisk Evrope, kjer bi se srečal
                     s starimi znanci in kraji, čeprav ne bi mogel v Slovenijo.</p>
                  <p>Te nasvete je Šerko upošteval in začel načrtovati svoja potovanja v Evropo, ki
                     jih je do Javornikove smrti tudi trikrat uresničil, čeprav v Slovenijo do leta
                     1991 ni šel, na prvem potovanjuje pa je bil v Opatiji s svojo tedanjo simpatijo
                     Bredo. Tako je v omenjeni korespondenci drugo in tretje potovanje popisano
                     precej natančno, prvo /leta 1982/ pa je omenjano v njegovih in Javornikovih
                     pismih. Na prvem potovanju, ki je trajalo pol leta, se je srečal z Javornikom v
                     Trstu, ker je ta šel na knjižni sejem v Frankfurt, potem pa sta še nekaj skupno
                     potovala in se poslovila v Lurdu, v kraju, ki ga je obiskal na vseh treh
                     potovanjih. Pred drugim potovanjem je najprej obiskal Javornika v Washingtonu
                     in sta opravila skupaj nekaj poti po Ameriki in Kanadi. Po Javornikovi smrti so
                     mu ostala samo ta in mladostna skupna doživetja. Z njim je izgubil dobrega in
                     zvestega prijatelja, na katerega se je lahko obračal v težavah in ki ga je
                     seznanjal s kulturnimi in političnimi dogodki, za katere je Daniel imel
                     zanimanje, vendar jim zaradi oddaljenosti od centrov in drugačne dejavnosti ni
                     mogel slediti.</p>
                  <p>V naš prikaz dopisovanja med Šerkom in Javornikom smo vključili to pot prav ta
                     zadnji del dopisovanja, ki kaže Šerkovo bolečino ob izgubi matere, razmišljanje
                     o bodočnosti in veselje nad tem, da obiskuje kraje v Evropi, na katere ga
                     vežejo spomini in kjer se srečuje z znanci, raztresenimi po Evropi, ali
                     tistimi, ki so prišli iz domovine v Trst ali Beljak samo zato, da se vidijo. Na
                     mnogih mestih se kaže bolečina človeka, ki ga je »domovina« razdedinila kljub
                     njegovi veliki ljubezni in ga je tedanja oblast oropala vsega. Tako npr.
                     primerja usodo beguncev s Trubarjevo, kar bi Šerko rad na neki način povedal s
                     spominsko ploščo.</p>
                  <p>To so bila zadnja leta njunega tovariševanja in v ta sklop je vključeno tudi
                     zadnje Javornikovo pismo.</p>
                  <p>Pisma so zaradi dokumentarne vrednosti objavljena v celoti. Izpuščena je kakšna
                     zelo osebna ali splošno nepomembna stvar. Izpusti so označeni s pikami. Pri
                     nekaterih nepolnih imenih smo zaradi jasnosti v oklepaju dodali ime, tudi kak
                     podatek, kolikor je bilo mogoče, da se bralec lažje orientira. Dodatki so v
                     poševnem tisku.</p>
               </div>
               <div type="div3">
                  <p>Dragi Mirko!</p>
                  <p>Kot sem Ti pred božičem, ko sem se Ti na hitro zahvalil za sožalno pismo, po
                     praznikih obljubil malo daljše poročilo, sem sedaj na tem, da držim besedo in
                     izpolnim obljubo.</p>
                  <p>S čim drugim naj pričnem kot z dogodki, ki sem jih prav pred kratkim doživel,
                     in to seveda o mamici. Po onem padcu pred poldrugim letom v kopalnici se je kar
                     dobro popravila, tako da se je z mojo pomočjo, včasih pa tudi brez nje kar še
                     nekako, recimo dobro, premikala po hiši. Kaka dva meseca pred smrtjo je pa
                     pričela vidno pešati, iz tedna v teden bolj, a le telesno, duševno je bila
                     bistrejša od mene, in to prav do zadnjega. Točno dan pred smrtjo, ko je bil
                     Hinko /<emph>Pogačnik Hinko, bratranec</emph>/ pri njej, je brezhibno sledila
                     pogovoru, le bolj težko je odgovarjala oz. vstavljala svoje pripombe ali
                     ugovore. Zadnji dan, v nedeljo 4. 10., je hotela nemškega patra, slovenskega
                     duhovna tu seveda ni. Telefoniral sem ponj, je prišel, in ko je odšel, je
                     rekla: »Sedaj bom umrla.« Po teh besedah ni poteklo dve ali tri ure in bilje
                     konec. Ko je izdihnila, se mi je zazdelo, da je umrla svetnica. In tudi je! Do
                     konca, do pol ure pred smrtjo, ena sama skrb zame: »Kaj bo s teboj!« kot vse
                     življenje od njenega dvaindvajsetega leta, ko je ovdovela, do konca, dobesedno
                     do zadnjega diha.</p>
                  <p>Več kot dve leti sem bil stalno pri njej in odklanjal vsako tujo pomoč, hoteč
                     sam pomagati, kolikor sem znal in mogel. Neštetokrat mi je zatrjevala, da
                     boljše postrežbe, kot jo ima ona, nima nihče. A kljub vsemu sedaj, ko vse v
                     spominu ponovno podoživljam, ugotavljam mnogo napak, ki sem jih zagrešil, in
                     kaj vse bi lahko bolje naredil, kot sem, kar mi otežuje srce in dela slabo
                     vest. V glavnem sem pa, hvala Bogu, le miren in si ne morem očitati
                     brezbrižnosti ali celo egoizma.</p>
                  <p>Sedaj se ne morem in ne morem spraviti k temu, da bi preuredil njeno sobo, vse
                     pospravil, požgal ali razšenkal. Vsaka malenkost ima toliko spominov, vse je
                     mamica tako zelo cenila, in kar naenkrat naj vse to postane brez vrednosti.
                     Soba je sedaj s priprtimi vrati in oknom in težko stopam vanjo. Pa bom moral
                     prej ali slej začeti s tem žalostnim poslom, saj konec koncev so vse skupaj le
                     sentimentalne bedarije in nič več, pa je le težko in še kako. Nikoli nisem
                     zaznal v taki meri kot sedaj razlike med pametjo in sentimentom. Ko bom enkrat
                     to opravil, boš prišel sem ali pa še jaz preje preko Kanade v Washington.</p>
                  <p>Seveda sem prejel Tvoje pismo od 14. dec. in se Ti zahvaljujem za pismo in
                     božična voščila. Hudo razgibano živiš kljub letom in kljub bolezni, ki si jo
                     prestal. Vsak dan zahvali Boga za ženo, ki Ti jo je dal, le kako jo je
                     porajtala mamica! Oni intervju je odličen in ne vem, če si kdaj boljšega
                     napisal v tej sorti pisanja. Ma Te imajo v želodcu v Ljubljani! Če se Ti ljubi,
                     mi kopiraj ono iz »7 D« in mi pošlji. Me zanima, kako je mogoče zavrniti Ti le
                     eno samo trditev. Na pot v Evropo za sedaj še ne mislim, predvsem pa da bi šel
                     v Slovenijo: po kaj neki, jokat?</p>
                  <p>Pred enim mesecem sem šel po desetih letih v Buenos Aires brez kakršnekoli
                     potrebe, le tako na špancir in da malo spremenim okolje in ljudi. Nameraval sem
                     ostati tam vsaj 14 dni, pa sem bil nazaj v petih in komaj čakal vrniti se. Saj
                     tam ni nikogar več, vse je pomrlo: Ruda (<emph>Jurčec</emph>),
                        (<emph>Srečko</emph>) Baraga, Jože Kessler že kdaj in cela vrsta drugih. Če
                     bi šel v Evropo, bi me imelo, da bi šel v Trst in tja poklical Johana Šviglja
                        (<emph>gozdar pri Šerkovih</emph>) pa Gena (<emph>Evgen Strmecki, Šerkov
                        prijatelj iz dijaških let</emph>) in Korelna (<emph>Karla</emph>) Košaka, če
                     bi zadnji, bojazljiv kot je, si tja sploh upal. Pa še na Lago Maggiore bi šel
                     pogledat Ano Golobičko (<emph>Golob</emph>), v Torino k Opressijevim in Nadi
                     Žerjavovi, večjih itak ni. Spoznavati pa nove kraje in dežele, ki jih ne
                     poznam, me pa prav nič ne briga. Je pa pri tem še druga ovira. Naš denar je
                     napram dolarju v enem letu padel petkratno in povrh vsega sem moral vso
                     rezervo, ki sem jo imel, vložiti v podjetje, ki pa trenutno niti misliti ni, da
                     bi mi dolg lahko vrnilo. Za kolikor toliko dostojno potovanje bi moral kaj
                     prodati ali zemljo ali briljante, ker niti hiša niti žaga ne prideta v poštev,
                     kaj bi sicer brez teh. Za zemljo bi sedaj, ko vsi prodajajo, dobil malo,
                     mamičino zlatnino pa hranim za zadnjo rezervo. Na žagi gre sedaj neprimerno
                     boljše kot lani in še lepi izgledi so kljub najslabšim časom, kar smo jih
                     doživeli v tej deželi, ko je šlo nešteto dobro vpeljanih podjetij po gobe. Veš,
                     pa me poslovni uspehi v minulem letu niso prav nič ganili in mi ne bi bilo
                     dosti na tem, če bi vse skupaj faliralo. Časi za te sorte skrbi so za menoj. Na
                     žago gledam zdaj ko na neke vrste hobi, kjer se pri delu prijetno zabavam ter
                     sem vesel, če se mi kaj novega posreči. Tja hodim vsak dan in ostajam tam po
                     osem ur pa tudi več in hvala Bogu, da imam to, tako sem zaposlen in bolj kot
                     kdaj sem prepričan, da je delo najboljše zdravilo proti malodušju in
                     naveličanosti.</p>
                  <p>Že nekaj let sem in sedaj me čedalje bolj vznemirja misel, da bi napisal sebi v
                     zabavo in drugim v opomin in poduk spomine. Gradiva imam dovolj, na vesti imam
                     tri rešena življenja. Kaj meniš Ti, ki si od foha, bi bil za to delo?</p>
                  <p>Naj bo za danes dovolj. Lepo, prav lepo pozdravi Agno in bodi pozdravljen Ti
                     sam z željami za vse najlepše.</p>
                  <p>Tvoj Dano 8. 1. 1982</p>
               </div>
               <div type="div3">
                  <p>Dragi moj Dano!</p>
                  <p>Že dva meseca v novem letu odrajtujem pisemske dolgove za lani, a jim nisem še
                     povsem kos. In sproti prihajajo nova sporočila, na katera je treba odgovoriti
                     takoj. Kar zgrozil sem se, ko sem videl, da je Tvoje zadnje pismo prišlo že 16.
                     januarja, pa nisi nanj doslej dobil še drugega ko molk. Pismo je naju oba
                     ganilo, mene pa razveselilo, ko praviš, da misliš na pripravo spominov. Po enem
                     svojih čutov, ki se je izkazal za nezmotljivega pri rajnem Rudu
                        (<emph>Jurčecu</emph>) in marsikom drugem, imaš »božansko iskro« za pisanje,
                     kakor je temu rekla rajna Lily Novy – dar za nevsiljivo, jasno, neposredno
                     pripovedovanje z dovolj človeške globine in čustva. Torej začni brez odlašanja.
                     Bodo prvi spomini, ki jih je kdaj napisal kak Notranjec, literat ali ne. Tako
                     se boš razodevno oddolžil najini edinstveni deželici in njenim prav takim
                     ljudem, ki jih ni več. Pusti govoriti dejstvom, dogodkom in ljudem s čim manj
                     lastne filozofije.</p>
                  <p>Omenjaš tvarne težave z morebitno potjo v Evropo. Za svoje tvarno stanje veš
                     najbolje sam, a po mojem se Ti bo to tveganje splačalo.</p>
                  <p>Prijemljivi spomini na kogar koli ali kar koli niso prazna sentimentalnost. Že
                     kratek pogled na katerega človeku živo obudi celo obdobje življenja, lepo ali
                     bridko. Brez njih ni moč živeti, posebno ljudem, ki so bili tako prikrajšani za
                     sedanjost ko Ti ter bolj ali manj mi vsi. Človek brez včeraj je človek brez
                     jutri. Torej izbiraj pri zametavanju maminega nič manj s čustvom kakor s
                     premislekom.</p>
                  <p>Z mojimi potmi v Evropo je kakor pri Tebi. Hodim tja ne zaradi pokrajin in
                     stvari, pač pa zaradi ljudi, ki jih je vedno manj. Nekateri so odšli na ono
                     stran, druge so odtujili čas, oportunizem in kompromisarstvo. V Trstu samo
                     štirje ne hodijo v matico in si me zaradi tega nihče ni upal povabiti k sebi.
                     Seveda me zmeraj vse vprašuje, če bom šel domov. Odgovor je: »Po kaj?«
                     Slovenija z gorami je lepa tudi pod socializmom. Javornik sem leta gledal in ga
                     še z Opčin, z druge strani, kakor sem ga pol življenja z one. Ljudje, ki sem
                     jih poznal in imel rad, so ali mrtvi ali v svetu ali pa na takih pozicijah, da
                     se bo vsak bal pogledati me, kakor se boji še v Trstu ali na Koroškem.
                     Zmagovalci se bojijo premaganca. Tudi zaradi slabe vesti ali pa ker me vidijo
                     svobodnega kakor nikdar poprej in kakor oni niti za silo ne smejo biti.</p>
                  <p>Pošiljam Ti »7 D« in še nekaj drugega branja o sebi. Iz Trsta mi pišejo, da je
                     Detelov (<emph>Lev Detela, pisatelj</emph>) esej v Mostu prava izzivalna
                     senzacija na obeh straneh meje. Ime pisca poznaš iz Glasa SKA. Živi na Dunaju
                     kot politični emigrant. Je iz povojnega rodu ter se mu šola in okolje
                     totalitarizma, zlasti kulturnega, zaradi katerega je šel v svet, poznata.
                     Levica mu je še vedno napredna, vse drugo je desnica, skoraj fašizem. Še vedno
                     verjame v dialog s pravimi komunisti. Pisal mi je, da so titovci skoraj leto
                     dni pritiskali na uredništvo revije, naj razpravice o meni ne priobči. Zanj pa
                     da so celo pripravljali ugrabitev iz Avstrije.</p>
                  <p>Ob Kocbekovi (<emph>Edvard Kocbek, politik, pesnik, pisatelj</emph>) smrti je
                     doma celo Cerkev ponorela. Ljubljanski pomožni škof (<emph>Stanislav</emph>)
                     Lenič gaje v pogrebnem govoru že prištel med svetnike in prosil, naj Slovence
                     blagoslavlja iz svoje večne blaženosti. Če dobivaš Vestnik – Sij, boš v
                     Znamenjih časa (marčna štev.) bral, kako mislim jaz o tem.</p>
                  <p>Edvard (<emph>Pogačnik Edvard, Šerkov bratranec</emph>) je seveda hud name, ker
                     se oktobra, ko sem bil v Torontu zaradi priloženega govora, nisem oglasil v
                     Kingstonu. Vsega sem imel slab teden časa, dosti premalo, da bi se bil oglasil
                     ljudem, katerim se moram vsaj toliko kakor njim. Slovenci v Kanadi se že leta
                     izkazujejo do mene kakor nikjer drugod, s simpatijo, spoštovanjem in
                     gostoljubnostjo, tako da imam v Torontu deset krajev, kjer sem lahko z vsem,
                     kakor dolgo hočem biti. Zadnjič mi je nekdo, ki me je peljal na letališče, ob
                     slovesu stisnil 100 dolarjev z besedami: »Samo zato, ker si prišel«. Krekova
                     hranilnica mi je dala kulturno nagrado za preteklo leto. Ljudje me imajo radi,
                     ker sem edini razumnik z nekaj imena, ki hodi mednje in zna z vsakomer govoriti
                     kakor z enakim. In Kanada je pokupila mojih knjig več kakor katerakoli druga
                     slovenska skupnost v Evropi in v svetu.</p>
                  <p>Doma čas neusmiljeno melje navzlic vsej propagandni trdnosti in videzu. Delo je
                     oni mesec priobčilo dolgo razpravo, katere sklep je bil, da je stanje v SFRJ
                     zaradi nacionalnih nasprotij in drugega danes tako, kakor je bilo v
                     Avstroogrski leta 1916. Treba je znati čakati in upati.</p>
                  <p>Z Agno Te iz srca pozdravljava in Ti želiva sto sreč, saj si jih potreben.</p>
                  <p>Tvoj stari</p>
                  <p>Mirko</p>
                  <p>Washington, 4. marca 1982</p>
               </div>
               <div type="div3">
                  <p>Dragi Dano!</p>
                  <p>Z Agno se Ti zahvaljujeva za božično voščilo. Jaz ga tokrat nisem mogel poslati
                     na Tebi ne komu drugemu.</p>
                  <p>Iz Evrope sem se vrnil konec novembra. Še preden sem se spet za silo vživel v
                     dom in Ameriko ter se izkopal iz grmade pošte, ki se mi je nabrala v treh
                     mesecih odsotnosti, me je zgrabila čudna trdovratna virusna influenca, da sem
                     večino decembra polegaval in sem šele zdaj spet za kako rabo.</p>
                  <p>Pismu dodajam kopijo poročila o prvem nastopu svobodnih Slovencev na
                     mednarodnem knjižnem sejmu v Frankfurtu iz »Slovenske države«, ki sem ga
                     napisal še v Trstu. Brez slik je decembra izšlo v goriškem Katoliškem glasu.
                     Prvo pa je v začetku novembra pripravil za Radio Trst A Franc Jeza
                        (<emph>sodelavec Radia Trst A, pisatelj in publicist</emph>) zaradi ozirov
                     na matico in na titovsko radijsko cenzuro zelo previdno, vendar so v Sloveniji
                     iz njega zakonito zvedeli za stvar. Do mojega odhoda ni bilo iz Ljubljane še
                     nobenega odmeva na to. Prosim, naredi kopijo in jo daj Genu, a ne onstran
                     meje.</p>
                  <p>Reci Genu, da ga rotim, naj Tebi pove ali meni piše čim bolj natanko vse, česar
                     se spomni o pismu, ki ga je dobil od Ruda Jurčeca malo pred njegovo smrtjo,
                     kjer mu je sporočil, da je rokopis četrtega dela Luči in senc imel povsem
                     pripravljen za tisk, a je potem prišlo do nesporazuma z založnikom in je objava
                     šla po vodi. Zakaj, meni ni uganka. Iz zasnutka vsebine, ki ga je objavila 1–2
                     št. Meddobja, je vidno, da je v tem zvezku obravnaval dogodke izza konca vojne
                     in začetka emigracije, ki bi bili klerikalni politiki neprijetni. Lenček
                        (<emph>Ladislav Lenček, lazarist, orgnizator duhovnega, kulturnega in
                        gospodarskega življenja argentinskih beguncev</emph>) je očitno zahteval,
                     naj jih spremeni ali izpusti, česar pa ni maral storiti.Vedel je grdih
                     skrivnosti dosti, saj je bil do odhoda iz Rima v Krekovem tajništvu. Jaz sem si
                     zdaj za eno prvih nalog zastavil, da bom dognal, kaj se je z rokopisom zgodilo
                     in kdo ga ima, če ga niso uničili. Če ne drugje, bom vse, kar bom zvedel o tem,
                     priobčil v svojih spominih.</p>
                  <p>Če Te Breda in njen advokat še nista zapletla v uveljavljanja pravice do
                     mamičinega ostanka vašega imetja, se nikar ne spuščaj v to. S tem boš nase in
                     na svojo navzočnost v SFRJ opozoril Cerknico, kjer imajo še zmeraj dosti besede
                     nekateri stari medvojni razbojniki, kakor je to nevarno skusil Miloš Kravanja
                        (<emph>Cerkničan, četnik, uslužbenec trgovskega ministrstva v </emph>
                     <emph>Washingto</emph>
                     <emph>nu</emph>), in pa Ljubljano, ki bo pod pretvezo »ljudskega glasu«
                     uprizorila proces, v katerem Te bodo obsodili zaradi nekdanjega
                     kapitalističnega izkoriščanja ljudskih množic in boš izgubil ne le dediščino,
                     ampak tudi svobodo.</p>
                  <p>Lepo Te pozdravlja</p>
                  <p>Tvoj stari Mirko </p>
                  <p>Washington, 4. dec. 1982</p>
               </div>
               <div type="div3">
                  <p>Dragi moj Dano!</p>
                  <p>Obljubo na razglednici, da se boš oglasil bolj na dolgo, brž ko boš mogel, si
                     izpolnil za čuda hitro in temeljito. Sporočila sem bil na moč vesel in
                     presenečen, da si svoja pota in srečanja od najine ločitve v Lurdu dalje
                     popisal tako natančno, strnjeno, trezno in modro. Potrdil si me v prepričanju,
                     da imaš dar za krepkega pisatelja ...</p>
                  <p>Vidim, da si po šestih mesecih Evrope in Brede v enakem, če ne hujšem precepu,
                     kakor si bil prej. A iz njega se moraš rešiti, četudi brez poroke ali sožitja z
                     njo. Po mojem bi bilo najpametneje, če bi sprejel pobudo francoskega prijatelja
                     in se preselil k njemu, če Ti zagotovi streho, kruh in vino, pa vsa potrebna
                     zavarovanja, za katero po mojem v Franciji ne bo težav, ter potrebno mero
                     prostega časa za Tvoja pota po Evropi ... </p>
                  <p>Če bi si kupil kako zavetje na Krasu, si v tem primeru zagotovi rezidenco tudi
                     tam.</p>
                  <p>Če bi se odločil za selitev v Evropo, ostani argentinski državljan, ker boš
                     tako lahko kupoval Evrailpass v nedogled. In pošlji mamičin ter Francijev pepel
                     počivat k Sv. Janezu v Cerknico ... Pred kratkim sem spet prebral Javorškovo Črno
                     krizantemo. Iskal sem odstavek, ki daje s škripajočimi zobmi priznanje mojemu
                     jeziku: »Celo pisanje kakšnega Mirka Javornika, ki je pisanje popolnega
                     zoprnika, vendarle človek bere z užitkom in se še zmeni ne za njegovo umsko
                     grozo (?), moralno razdvojenost (?) in človeško prodanost (???), ker je njegov
                     jezik višja oblika slovenskega klasičnega pisanja.«</p>
                  <p>Citat sem potreboval za brošuro, v kateri bo liberalna Slovenska prosvetna
                     matica v Trstu ponatisnila iz Peresa in časa II razpravo o slovenski besedi,
                     kateri bodo dodali tudi povzetek ocen o knjigi ... </p>
                  <p>Ima me, da bi napisal Javorškov avtoportret v njegovi lastni besedi, kakor sem
                     to delno storil za Kocbeka. Tam bom na koncu citiral njegovo napoved, kakšen bo
                     konec Borisa Pahorja, ko mu bom še prej jaz dal svoj smrtni poljub. Nekako
                     takole: »Ker nisem homič (ljubljansko ime za buzije), se za razliko od Javorška
                     z moškimi ne poljubljam. Od žensk, ki sem jih s to usodo osrečil, pa doslej ni
                     še nobena umrla ... «</p>
                  <p>Naj bo za prvo silo dovolj. Piši, kadar boš utegnil, in povej, kako se boš
                     odločil. </p>
                  <p>Pozdrav, zvesto Tvoj</p>
                  <p>Mirko</p>
                  <p>Washington, 27. 4. 1983</p>
               </div>
               <div type="div3">
                  <p>Dragi Mirko!</p>
                  <p>V svojem zadnjem pismu, še iz julija, si mi pisal, da nameravaš v Kanado in tam
                     ostati do konca avgusta, nakar mi boš takoj po povratku sporočil, kaj si tam
                     opravil in kako izgleda s knjižno razstavo v Franfurtu prihodnje leto in s
                     Tvojim potovanjem radi tega tja ter da boš obiskal Edvarda. Ta mi je pisal, da
                     te vsled nekega nesporazuma pri telefonskem razgovoru, ali kaj vem kako, med
                     Teboj in Ksenjo (<emph>Edvardova žena</emph>) k njemu ni bilo, meni pa tudi
                     nisi pisal, kaj si opravil v Kanadi in ali boš potoval na sejem v Nemčijo. V
                     pričakovanju tega sporočila Ti na pismo nisem odgovoril. Vse to me zelo zanima,
                     ker se pripravljam na pot k Tebi in Edvardu tam nekje od junija naprej in rad
                     bi vedel, kje boš tedaj in koliko boš imel časa za moj obisk pri Tebi.</p>
                  <p>Pisal mi je Geno (<emph>sošolec in prijatelj Evgen Trmecki</emph>) iz
                     Ljubljane, prav pred kratkim. Lepo Te pozdravlja in mi sporoča vse, česar se
                     spominja iz zadnjih Rudovih (<emph>Ruda Jurčec, novinar, urednik, politik in
                        pisatelj</emph>) pisem glede izdaje četrte knjige spominov, kakor si mi bil
                     naročil, naj od njega izvem, ko sem bil še v Opatiji. Vse bi ti prepisal v
                     prihodnjem pismu, če je še aktualno, ker v vseh poznejših pismih tega nisi več
                     omenil. Geno mi je odgovoril takoj, pisal sem mu prav po vrnitvi iz Evrope, a
                     kot izgleda, je šlo pismo po zlu in sedaj se vse ponavlja.</p>
                  <p>Ta mesec ali v pričetku prihodnjega nameravam v Buenos Aires, kamor sem mislil
                     in si želel, da bova šla skupaj. Grem brez potrebe, le tako za spremembo in »na
                     lepše«, kot se je včasih reklo. Dolar tu postaja vedno trši ter potovanja izven
                     države vedno dražja, pa upam, da bom one solde za pot do Vaju na severni konec
                     skupnega kontinenta že nekako skupaj dobil. Sicer je pa življenje tu poceni,
                     lepo in prijetno in škoda, da nočeš sem, pa mogoče se boš še premislil.</p>
                  <p>Pričakujem Tvoje že obljubljeno pismo ter Agno in Tebe najlepše
                     pozdravljam,</p>
                  <p>Vajin Dano</p>
                  <p>5. 11. 1983. Prav nekako leto po najinem slovesu v Lurdu.</p>
               </div>
               <div type="div3">
                  <p>Dragi moj Dano!</p>
                  <p>Tolčem se po prsih, ker sem Ti še zmeraj dolžan odgovor na pismo iz začetka
                     lanskega novembra in na vprašanje iz božičnega voščila. Mislil sem, da bom vse
                     odgovore na pošto iz leta 1983 napisal med božičem in novim letom, ko sem bil
                     sam doma ... A tisti prosti čas in skoraj ves januar sta šla v nič zaradi nečes
                     drugega.</p>
                  <p>Dva dni pred božičem me je naša regolacijska komisija za jedrsko energijo
                     prosila za nujen in zaupen prevod iz slovenščine v angleščino. Šlo je za dolgo
                     študijo o teoretičnem idealnem modelu bodočih atomskih elektrarn v Sloveniji,
                     ki so ga s pomočjo kompjuterske simulacije izdelali učenjaki v ljubljanskem
                     jedrskem Inštitutu Jožef Štefan ... </p>
                  <p>Najprimernejši čas za obisk tukaj in v Kanadi je september in oktober. Maj
                     utegne biti še mrzel, junij pa pasje vroč. Jaz bi Ti torej svetoval jesen ali
                     pa pozno poletje. Najboljše bi bilo, če bi prišel v Washington konec avgusta. ...
                     Hiteti ne velja, če hočeš od krajev in ljudi kaj imeti. Pri nas bova skovala
                     načrt kam, kdaj in h komu od tod ... </p>
                  <p>Novembra nisem vedel še nič, kako bo z mano letos. Agno bratje in sestre na moč
                     silijo, da bi prišla na obisk v Ljubljano. Njej se to da prav toliko kakor
                     meni, poleg tega se pa boji sama potovati. Jaz sem bil za to, da bi šla maja
                     ali junija za tri tedne skupaj v Evropo in bi se z žlahto dobivala na Koroškem
                     ali v Trstu. Meni je prav, da je šlo po vodi tudi to. Prav sinoči se ji je
                     obudil srd na Jogoslauland, posebno slovenski, zaradi tistega, kar je po vojski
                     tam prestala. Prišlo je sporočilo, da je za božič v Bufalu umrla njena
                     prijateljica, s katero sta bili leta 1949, 1950 skupaj na delu v kočevskih
                     gozdovih blizu Roga, pozneje pa v Škofji Loki.</p>
                  <p>Z našim nastopom na lanskem knjižnem sejmu v Frankfurtu ni bilo nič. Slovenski
                     improvizatorji, na katere sem se zanašal, mi na več prošenj niso poslali ne
                     informacij o pogojih in stroških</p>
                  <p>za samostojno slovensko razstavo v lastnem prostoru ne potrebnih formularjev za
                     priglas ... </p>
                  <p>Vse kaže, da tudi letos ne bo nič, razen če bi se zgodil čudež.</p>
                  <p>V Argentino me bolj in bolj vabijo vsi, od krekovcev do sijevcev in kar je
                     vmes. Vzroki, da ne morem, so čas, denar in pa zastrupljene osebne razmere med
                     našimi ljudmi tam doli, ki ne vem, ali bolj sovražijo drug drugega, ne da bi
                     vedeli zakaj, ali vsi skupaj komunizem. Nisem več vajen, da bi me kdo hotel
                     imeti samo zase, in bi me izobčil, če bi hotel videti koga, ki ga on ne
                     mara.</p>
                  <p>Te pa lepo prosim, da bi mi čimprej sporočil vse, kar Ti je o Rudu in 4. delu
                     Luči in senc pisal Geno. Zdaj je vse še bolj aktualno, ker je Rudova svakinja
                     Milena vso njegovo zapuščino, kar jo je imela, dala ne vem komu in se preselila
                     k hčerki, poročeni na holandskem ... </p>
                  <p>Napisal sem Ti, kakor sem vedel in znal ter za prvo silo. Ostani zdrav do
                     prihodnjega glasu. V upanju na svidenje Te pozdravljava oba z Agno.</p>
                  <p>Tvoj Mirko </p>
                  <p>Washigton, 31. jan. 1984</p>
               </div>
               <div type="div3">
                  <p>Dragi Mirko!</p>
                  <p>... Počasi se pripravljam na pot do Tebe in Edvarda in že zbiram dolarje, ki so
                     postali sedaj tu hudo trdi. Če jih bom nabral dovolj, bi potem, ko bom opravil
                     pri Vama, naredil ovinek pri povratku prek Evrope in ostal nekaj časa pri
                     Tončku Komotarju (<emph>prijatelj iz gimnazijskih let, s Šerkom sta skupaj
                        stanovala</emph>) v Stuttgartu, katerega sem vabil v Salto ... če bom res šel
                     v Evropo, si bom nabavil Evrailpass in križaril po Evropi. Hudo me mika Grčija,
                     ki je menda celo Ti nisi videl ... Pomisleke imam radi izkušnje od zadnjič, ko
                     sem videl, da je potovanje nadvse prijetno v dvoje, kot najino v Rim in Lurd.
                     Če se pa prekladaš po svetu sam, se pa vsega kmalu naveličaš. Rad bi pa le
                     videl Grčijo in Pariz in zopet seveda Italijo ... </p>
                  <p>Nadvse rad bi še videl Johana Šviglja v Trstu, le če bo prišel radi kavcije pa
                     radi let. Kot mi piše hčerka, je pričel zelo pešati ... Pa seveda Gena tudi, po
                     možnosti v isti oštariji kot zadnjič in hudo boš manjkal Ti.</p>
                  <p>Prilagam Genovo pismo, nanašajoče se na Rudo, malo si boš s tem pomagal.</p>
                  <p>Prilagam tudi dve fotografiji, da vidiš mamičin in Francitov grob, pa moj tudi,
                     če mi bo Bog to srečo dal. Tam, kjer sedim, je prostor zame, mamica je v
                     sredini in gomila se še vidi, poleg nje je Franci, pa hišica, kjer živim že 31
                     let.</p>
                  <p>Umrl je Miloš Stare, prav malo sem ga poznal. Pravzaprav ni bil star. Pri vsaki
                     znani smrti se zamislim: zdi se, da smo kot hruške na hruški, zdaj cepne ena,
                     potem druga, nato nekaj časa nobena, potem pa zopet ena in druga in za vse
                     svete je drevo zagotovo golo in prazno. Tonček Komotar pravi, naj pohitim, časa
                     da je malo. Pred mesecem sem dopolnil 70 let.</p>
                  <p>Odgovori, prosim, takoj, saj ni treba, da bi bil roman, povej le, kaj praviš k
                     mojemu načrtu in če Ti je v začetku avgusta prav.</p>
                  <p>Lepe pozdrave Agni in Tebi.</p>
                  <p>12. 5. 1984 Tvoj Dano</p>
               </div>
               <div type="div3">
                  <p>Preljubi moj Dano!</p>
                  <p>Tvoje pismo se je nekje nad širokim morjem križalo z mojim ... </p>
                  <p>Vesel sem bil slik. Ena je rekordna. Še nikoli mi je ni kdo poslal s kraja
                     lastnega groba.</p>
                  <p>Ne pusti še tako trdim dolarjem preprečiti, da bi prišel sem in k Edvardu ... ... </p>
                  <p>Pri nas si bova v glavnem gospodinjila sama, ker Agna še hodi v službo. A Ti si
                     takega samstva vajen, kuharija pa je poleg vina in ljubezni od nekdaj bila moj
                     poglavitni hobi ... </p>
                  <p>Zelo dragoceno je tudi priloženo Genovo pismo. Iz njega mi je očitna usoda 4.
                     in 5. knjige Luči in senc. Založnik dela je bil Editorial Baraga, katere
                     lastnik je lazarist Lado Lenček, misijonski</p>
                  <p>podjetnik ... Lenček se za trdno ni strinjal s trdimi resnicami o naši klerikalni
                     politiki v 4. in 5.</p>
                  <p>zvezku Rudovih spominov. Pokazal jih je še Kreku ali pa Staretu, nakar so jih
                     sklenili uničiti. Ruda ni bil toliko previden, da bi si bil naredil kopijo.
                     Tako je šel v nič dragocen dokument o naši zgodovini in o tem, kar nas je
                     zadelo.</p>
                  <p>A o tem in toliko drugem bova govorila tukaj. V pričakovanju tega veselega
                     dogodka Te lepo pozdravljam.</p>
                  <p>14. 5. 1984 Tvoj M. J.</p>
               </div>
               <div type="div3">
                  <p>Dragi Mirko!</p>
                  <p>Kot prvo, ljubi moj, najprisrčnejše čestitke k Tvojim 75-im letom. Če si, kot
                     praviš, na slavje skoraj pozabil Ti sam, kako ne bi jaz. Ne zameri torej!</p>
                  <p>V drugo Ti potrjujem prejem in se Ti zahvaljujem za karto iz New Yorka, za hudo
                     zanimivo pismo od 1. t. m. in za voščila za praznike, ki Ti jih kljub že
                     poslani razglednici še enkrat voščim.</p>
                  <p>In v tretje Ti tu sedaj poskusim napisati potopis moje Evrope 1984, kot si
                     želel in kot ga rekonstruiram po pripombah k dnevom, ki sva jih pri Vas v
                     Washingtonu skupaj pričela.</p>
                  <p>September</p>
                  <p>5. sept. prispel po kratki in neprespani noči v Frankfurt ter takoj nadaljeval
                     pot v Stuttgart, kamor sem prispel ob treh popoldne. Tone mi je pisal sicer še
                     v Washington, naj pridem enkrat po 9. septembru, ni pa povedal zakaj. Tega se
                     nisem držal, misleč si, dan preje ali kasneje je pač vseeno. Pa ni bilo tako,
                     ker so 8. v hiši praznovali družinsko slavnost ženine 70-letnice in so prišli
                     vsi trije otroci s petimi vnuki, eden celo iz New Yorka. Na srečo sem padel v
                     hišo dan pred glavnim navalom in kljub najodkritosrčnejšim vabilom, naj
                     praznujem njihov praznik z njimi, sem jo takoj, ko sem se naspal, prihodnji dan
                     potegnil preko Munchna in Beljaka po prelepi Kanalski dolini v Trst. Imajoč
                     Eurailpass, je bilo vse zelo enostavno in 7. sept. sem že spal v svoji stari in
                     lepi oštariji pri prijaznih ljudeh na Bazovici.</p>
                  <p>8. sept. na večer me je bogaboječi oštir napotil k nočni procesiji s svečami
                     /praznik Marijinega rojstva in cerkniško žegnanje/ in bilo je prelepo. Po vasi
                     po hišah prižgane sveče, obhodili smo ves kraj, prepevajoč vse poznane mi
                     /slovenske seveda/ Marijine pesmi.</p>
                  <p>9. sept. Breda radi obiska v hiši v Trst ni mogla, pa sem se odpeljal v Benetke
                     in Vama od tam poslal prvi glas iz Evrope.</p>
                  <p>10., 11., 12. in 13. sept. je bila v Trstu Breda in sva se kljub prejšnjemu
                     prerekanju v pismih hudo lepo razumela.</p>
                  <p>14. sept. sem se po isti poti, kot sem prišel, vrnil k Tonetu in ostal tam tri
                     dni ter bil</p>
                  <p>16. sept. pri slovenski maši v Stuttgartu in se rokoval z znanci in
                     menišovskimi rojaki, ki sem jih spoznal že predlansko leto. Mašo je bral
                     slovenski fajmošter, bivši domobranec, ki je pobegnil iz lagerja v Vetrinju dan
                     prej, ko naj bi bil vrnjen.</p>
                  <p>17. in 18. sept. sem bil v Zurichu pri Korelnu (<emph>Karlu</emph>) Vojski,
                     Tonetovem prijatelju in Tvojem ter Mavrovega Lojza tovarišu iz Marijanišča, kot
                     mi je pravil. Pri telefonskem razgovoru mu je namreč Tone mimogrede omenil, da
                     sem pri njih, in Vojska, potem ko je zvedel, kdo sem, me je hotel na vsak način
                     spoznati kot pričo zadnjih dni življenja brata, komandanta bele garde v
                     Begunjah, Jožeta Vojske.</p>
                  <p>18., 19. sept. Milano, Rim, Trst.</p>
                  <p>20., 21. in 22. sept. sem bil v Trstu in prenočeval na Bazovici seveda, kjer
                     sem plačeval celih 10.000 lir za noč v perfektno čisti sobi. Telefoniral sem
                     preko meje, obiskal Branka Agneletta (<emph>odvetnik v Trstu</emph>) in v
                     soboto smo z Johanom (<emph>Švigljem</emph>) in hčerko Ivanko cel dan pri vinu
                     in pršutu sedeli s prijaznim krčmarjem na Bazovici. Na večer, ko sta Johan in
                     Ivanka odšla, sem moral k maši – zopet oštir – , ker sem se prihodnji dan</p>
                  <p>23. sept. odpeljal v Gorico in Udine–Videm, ki ga nisem poznal in mej e
                     presenetil s svojo lepoto in starostjo.</p>
                  <p>24. sept. sem bil domenjen za sestanek s sestričnama Mileno in Sonjo
                        (<emph>hčerki Milana Šerka</emph>), ki sta pa prišli šele naslednji dan. Da
                     ne izgubim dneva, sem se odpeljal v Tržič–Monfalcone, nazaj pa z omnibusom v
                     Devin in Sesljan, od tam pa z vlakom v Trst in na Bazovico.</p>
                  <p>25. sept. ves dan z Mileno in Sonjo v oštariji na Bazovici.</p>
                  <p>26. in 27. sept. z Bredo po Trstu.</p>
                  <p>28. sept. z Genom in ženo za mizo zopet na Bazovici.</p>
                  <p>29. sept. nazaj domov v Stuttgart, kjer sem počival, ogledoval mesto in
                     sprehodi s Tonetom (<emph>Komotarjem</emph>) in ženo po prelepem jesenskem
                     bukovem gozdu, ne več kot 300 metrov od hiše, kjer živita.</p>
                  <p>Oktober</p>
                  <p>3. okt. se peljal preko Švice in Chiassa v Milano in v Domodossolo, kjer sem
                     bil</p>
                  <p>4. okt. zarana zjutraj pri maši za mamičino smrtno obletnico, potem pa od
                     enajste do poznega popoldneva na obisku in kosilu v Villa Emilia, ki jo poznaš
                     in od koder sem Ti tudi poslal pozdrave. Ko sem opravil tu, sem v Intri obiskal
                     Righettijeve. Gospa je lani umrla, prej pa še ena hčerka. Oče oz. možje star 85
                     let in je spal, zato nisem hotel, da bi ga prebudili, sin Gigi pa ni vreden nič
                     in ni pri hiši. Govoril sem le s hčerko Giuseppino, dvomim pa, če se teh ljudi
                     še spominjaš, vem pa, da smo bili enkrat skupaj pri njih. Na večer sem iskal
                     ono tratorijo, kjer smo ob spremljavi harmonike neustrašeno prepevali
                     Giovinezzo, nakar so nas stavili v pržon, kakor sva onega dne, menda na
                     Edvardovem otoku, obujala spomine. Tratorije nisem našel, mogoče je ni več,
                     pržon je pa še, ker sem ga videl.</p>
                  <p>5. okt. odhod iz Domodossole, kjer sem dvakrat prespal, prek Milana po najini
                     skupni poti izza dveh let v Lurd. V Milanu sem klical Anico Golob (Anna Maria
                     Colombo), da bi se dobila, pa se nisva mogla, ker je bila bolna. Klical sem jo
                     potem še neštetokrat iz najrazličnejših krajev prav do povratka v Argentino, pa
                     na mojo in najbrže še večjo njeno žalost se nisva mogla videti. Predpostavljam,
                     da še veš, kdo je to. Živela je z materjo v Villa Emilia in spominjam se, da
                     smo se skupaj s Teboj kopali v jezeru.</p>
                  <p>6. okt. sem v Lurdu in je sobota, jaz pa brez enega samega franka, tako da še
                     kufra nisem mogel zakleniti v omarico, ki sedaj v Franciji, pa tudi drugje
                     nadomestujejo dobre, stare in zanesljive kolodvorske garderobe. S kufrom in peš
                     pa s svojo francoščino sem po uri hoje ves neprespan v Banque Agricol, ki ne
                     vem, kako to, da je poslovala, zamenjal dolarje za franke. Zanašal sem se na
                     zadnjič, ko sva na postaji v menjalnici zamenjala denar. Sedaj po vsej
                     francoski socialistični bedariji tega ni več. Še isti dan sem se podal v Dax,
                     kjer sta me čakali obe Francozinji brez očeta oz. moža (<emph>Danielov
                        prijatelj, h kateremu bi se lahko priselil</emph>), ki je lansko leto
                     umrl.</p>
                  <p>7., 8. in 9. okt. sem bil pri njiju v Onesseu, obiskal grob dobrega prijatelja
                     in peljali sta me med drugimi izleti tudi v Biarritz, sloviti Hotel du Palais,
                     nekdanje letno bivališče Napoleona III. Obisk pri Francozinjah je motila žalost
                     po možu in očetu ter mojem prijatelju, pa tudi tri dni stara novica, da advokat
                     v Salti zahteva 50.000 USA dolarjev za zapuščinsko razpravo od posestva 7.500
                     ha v Salti, ki je bilo vpisano na pokojnikovo ime.</p>
                  <p>10. okt. Madrid, muzej Prado pa s taksijem hitro po mestu in naslednji dan v
                     Malago oz. Marbello. Na poti malo pred Malago se mi je pripetila sitna
                     nevšečnost. Najbrž prvič po najmanj 20-ih letih sem, kaj vem zakaj, na vlaku
                     kupil sladoled, ki ga sicer ne maram. Bila je to trdo zmrznjena štanga, in ko
                     sem krepko ugriznil vanjo, se mi je razklala gornja čeljust. Zobno razvalino
                     sem vtaknil v aržet in že prihodnji dan so mi jo, na veliko srečo mojo, že
                     dopoldan skupaj zlimali.</p>
                  <p>11., 12., 13. okt. Marbella, Malaga, Puerto, Banus, Ojem, Fuengirola: ribe,
                     raki, vino, arabsko petrolejsko bogastvo, jahte, nepojmljiv luksuz, dolarji,
                     dolarji in še dolarji.</p>
                  <p>15., 16. in 17. okt. v enem zaletu z vlakom v Milano, kjer sem prespal in upal
                     na sestanek z Anico, ki ga pa ni bilo. Po čudoviti vožnji v prekrasnem
                     jesenskem dnevu spet v Stuttgart.</p>
                  <p>18., 19. okt. v Stuttgartu. Sprehodi po gozdu in pogovori. Povabljen sem bil k
                     družini Oblak iz Sevščka. Oblakova žena je Pavlova Dora iz Kožljeka, s katero
                     smo bili po 8. sept. 1943 skupaj v Begunjah. Tedaj je bila stara 12 let, pa se
                     nas vseh in vsega dobro spominja. Hranijo in kazali so mi številke Slovenskega
                     doma, nanašajoče se na one groze polne dni. Mož Lado Oblak je v Nemčiji
                     zidar-pečar, specialist za kamine, in si zida hišo v Dobcu, grozno fejst
                     ljudje, sto od sto naši ali pa še več, kar je med drugimi gastarbajtarji
                     redkost. Bil sem pri njih na večerji in postregli so mi s krvavimi klobasami iz
                     Begunj, šnopcem in medom iz Dobca in z jabolki s Peščenka (<emph>del Cerknice,
                        kjer so Šerkovi</emph>) Lepo, lepo, hudo lepo! V soboto opoldan sem se
                     odpeljal na Koroško in noč prespal v Celovcu. Drugi dan</p>
                  <p>20. okt. pa sem bil na Gosposvetskem polju pri vojvodskem prestolu, popoldan pa
                     v cerkvi v Vetrinjah:</p>
                  <lg>
                     <l>In Honorem B. Mariae Virginis </l>
                     <l>Profugi ex Slovenia, Fratrum </l>
                     <l>menores hinc in Manus Inimicorum </l>
                     <l>A. D. M C M X L V traditorum, </l>
                     <l>de trans Oceanis Terris revonationi </l>
                     <l>huius Templi Partem grati tribuerunt.</l>
                  </lg>
                  <p>Jokal sem.</p>
                  <p>22. okt. sem šel preko Udin zopet v Benetke in zvečer že spal v Bazovici.</p>
                  <p>23., 24., 25., 26. in 27. okt. v Trstu, kamor Breda radi prehlada in hudih
                     bolečin v križu ni mogla in je nisem videl več. V teh dneh sem še enkrat šel v
                     Gorico in Videm, ki se mi je tokrat še bolj dopadel. En dan zopet z Genom,
                     opoldan v gostilni Citta di Londra. Prišel je sam, ker ima neke sorte obmejno
                     karto in mu ni treba plačati pologa na meji. Prinesel mi je Fakinovo knjigo
                     Umiranje na obroke, o kateri mi pišeš tudi Ti. En dan me je pa Joškovcov Pepe
                        (<emph>Ronko Jože, profesor v Trstu, Ronkovi, gradbeniki v Cerknici</emph>)
                     z avtom prevažal po Krasu in spustil sem se po kdo ve koliko sto stopnicah v
                     Briško brezno prav do dna ter bil v skrbeh, kako bom sopel nazaj. Pa je šlo,
                     tako da me celo mladi italijanski soldatje niso pustili zadaj.</p>
                  <p>28. okt. v Parizu, od tu dalje glej pismo Genu, ki ga v kopiji prilagam, da
                     istih dogodkov ne bi dvakrat premleval.</p>
                  <p>V Koelnu sem se v dolgem telefonskem pogovoru poslovil od Anice Golob in
                     povedala sva si lepe besede. Revica je imela kar naprej angino z vročino,
                     morala bi na operacijo, da ji odstranijo mandlje v grlu, pa se boji. Stara je
                     59 let in še hudo fejst, kot sem ugotovil predlanskim, ko sva se srečala v
                     Milanu.</p>
                  <p>To naj bi bil v glavnem skopo strjen opis vsega, kar sem videl in doživel,
                     potem ko sva se v Torontu poslovila in ločila. Seveda bi lahko bilo poročilo
                     trikrat ali večkrat daljše, pa še ne bi povedalo vsega tako, kot bi rad in kot
                     sem doživljal, manjka mi vztrajnost, predvsem pa ona božanska iskra daru
                     pisanja, ki je, kot jo imaš Ti, nima vsak.</p>
                  <p>Sedaj pa k drugi stvari.</p>
                  <p>Že v Derendingenu mi je padla v glavo misel, ki jo vedno bolj zibljem in mi ne
                     da miru in je ta:</p>
                  <p>Drugo leto, to se pravi 1986, bo 400-letnica Trubarjeve smrti. Trubar je bil
                     politični in verski begunec, najeminentnejši slovenski vseh časov, prav točno
                     isto smo tudi mi. Na grobu nima enega samega slovenskega znamenja, mar ne bi
                     bilo hudo na mestu, da mi – begunci, ki smo tudi čuvarji njegovega doma tako
                     hudo ogroženega jezika, proslavimo to imenitno obletnico lepše, kot moremo.
                     Najprej z besedo v našem tisku, potem pa mogoče še s ploščo na cerkvenem zidu,
                     tam kjer naj bi bil njegov grob. Pošiljam ti prepis latinskega napisa na stari,
                     še iz onih časov leseni tabli, ki do sedaj zanj nisem vedel in dvomim, če je v
                     naši slovstveni zgodovini sploh kje omenjen, kaj šele predstavljen. Ta isti
                     list sem že poslal Tinetu Debeljaku, da ga predstavi, in to bi že bil del
                     našega doprinosa k Trubarjevemu letu 1986. Pisal bom v Stuttgart Tonetu in že
                     omenjenemu župniku Cirilu Turku, da poizvesta, kako bi se dalo v Derendingenu
                     vse pripraviti in če bi nam Nemci dovolili napis na plošči, tudi politično
                     pofarban in to bolj, kot je mogoče. Že sedaj premisli, kako in kaj naj bi bilo
                     napisano. Časa je dovolj, več kot leto dni. Denar tu bi nabral jaz, v Ameriki
                     in Kanadi Ti, vAvstraliji Klakočer (<emph>Ludvik Klakočer, urednik pri
                        Slovenskem domu, glasbenik, kulturni delavec</emph>), v Evropi pa Tone
                        (<emph>Komotar</emph>) in fajmošter Turk. Ni vrag, da ne bi nabrali vsaj za
                     kamen in napis, če ne celo za bronast Goršetov kip. Vse premisli in sporoči mi,
                     kaj misliš o tej zadevi. Upam, da častitih gospodov, brez katerih se med nami
                     ne da ničesar narediti, ne bo motilo, da je bil Trubar protestant in
                     krivoverec. Turk na primer v tej protestantski cerkvi večkrat mašuje in je z
                     derendinškim pastorjem v najboljših odnosih.</p>
                  <p>Naj torej tu končam. Napisal sem precej, le če je kaj vredno. Pozdravljam prav
                     lepo Agno in Agico, da ne pozabim mačke Sivke in seveda Tebe, ter čakam na
                     odgovor.</p>
                  <p>Vaš Daniel </p>
                  <p>23., 24., 25. december 1984.</p>
               </div>
               <div type="div3">
                  <p>Dragi Mirko!</p>
                  <p>Dobil sem kot prvo Tvojo razglednico iz Washingtona od 14. 1., kjer mi
                     potrjuješ prejem mojega dolgega božičnega pisma, ki si ga prebiral pri vinu in
                     češnjah ter Ti je bilo pogodu vse troje: vino, češnje in pismo. Hvala za poklon
                     ter za Agnino in Tvoje priznanje. Na tej karti, praviš, da boš odgovoril, čim
                     boš preudaril možnosti za naš nagrobnik emigrantu Trubarju. Na ta odgovor sem
                     čakal in čakam še. Kmalu nato je priletelo pismo z istim datumom, pred par
                     dnevi pa to zadnje od 25. 2. s kopijo onega prejšnjega. Letalske tiskovine s
                     fotografijami do sedaj še ni, kot kaj vem koliko božičnih pisem in voščil od
                     vseh mogočih, o katerih ne dvomim, da mi ne bi pisali.</p>
                  <p>Odgovoril mi nisi oz. nisem prejel odgovora niti iz Buenos Airesa od Tineta
                     Debeljaka, kateremu sem poslal latinske heksametre Trubarjeve starodavne lesene
                     spominske table v prestavo, in to že 16. dec. Prejel pa je, to vem, ker je
                     Ličetu (<emph>Lice Urankar, družabnik na žagi</emph>), ki je bil za božič pri
                     njem, rekel, da bo prestavil, a po nemškem prevodu, češ da latinskega ne
                     razume, kar mu prisodil ne bi, saj je bil »zavodar« in tam ste bili latinci nič
                     kakšni, ko še jaz sirota iz realne gimnazije s pomočjo nemške prestave ono hudo
                     srebrno latinščino zastopim. Prvi verz bi prevedel: Svet mož, slovenskega rodu,
                     pod to počiva gomilo.</p>
                  <p>V pismu od 11. 1. mi Tone Komotar o Trubarju poroča:</p>
                  <p>»Govoril sem telefonsko s protestantskim župnikom v Derendingenu. Rekel mi je,
                     da načelno nima nič proti naši zamisli /predlogu/. Za zadevno dovoljenje je
                     pristojen on s svojim župnijskim svetom 8 laikov. Župnik pa je vedel, da bo
                     1986. 400-letnica Trubarjeve smrti in je o tem govoril z nekim Rotarjem
                        (<emph>dr. Janez Rotar je ob Trubarjevem simpoziju v Tubingenu 1984 neuradno
                        obiskal pastorja in omenil, da bi bilo treba postaviti ploščo Trubarju. Ne
                        spominja se, da bi kaj natančnejšega predlagal</emph>) lansko leto na obisku
                     v Derendingenu. Protestantski župnik in Rotar sta se domenila, da bo sporočil
                     župniku kratek tekst o Trubarju v slovenščini in nemščini, kateri naj bi nato
                     stal na kamniti plošči, ki naj bi jo za 400-letnico vzidali znotraj cerkve.</p>
                  <p>Župnik mi je rekel, naj bi se mi s svojo mislijo zgoraj navedenemu priključili,
                     kar bi bilo sila negativno, za nas nemogoče. Pri Rotarju gre po vsej
                     verjetnosti za titovca in bi vsa stvar izpadla v čisto drugem smislu, kot mi
                     želimo. Jaz tudi ne smem pri župniku vzbuditi suma, da smo mi nasprotniki
                     režima in da ne gremo skupaj z Rotarjem. Če bi župnik to vedel, bi brez dvoma
                     ne dopustil naše akcije, ker sedaj Nemci, ne izvzemši cerkev, in duhovščina,
                     bodisi protestantska ali katoliška stojijo na strani jugoslovanskega režima
                     /več ali manj/ ter prav gotovo ne bi šli v nobeno stvar, ki Jugoslovanom ne bi
                     bila všeč.</p>
                  <p>Zato moramo biti silno previdni. Dejal sem župniku, da bi mi eventualno
                     postavili svojo slovensko ali slovensko-nemško ploščo zunaj cerkve na zidu,
                     dočim bi bil Rotarjev slovensko-nemški izrek v cerkvi oz. znotraj cerkve.
                     Verjetno bo Rotar takrat s kako skupino prišel iz Ljubljane. (<emph>Glej
                        prejšnjo pripombo. Ob 400-letnici je bila slavistična ekskurzija in škof
                        Vekoslav Grmič je imel mašo v Trubarjevi cerkvi</emph>)</p>
                  <p>Jaz bom šel čez nekaj tednov k župniku v Derendingen, da osebno preučim
                     situacijo zelo zelo diplomatsko. Medtem pripravi vse potrebno, da bi se zbral
                     potrebni denar hitro, če bi bil položaj za nas sprejemljiv. Če ne bi bil
                     sprejemljiv, bi morali pač vse opustiti. Čakaj torej moje obvestilo in pripravi
                     medtem vse potrebno, da se lahko pozneje hitro zbere denar. Verjetno bom konec
                     februarja vedel kaj več iz osebnega pogovora s tem župnikom in Te bom
                     obvestil.</p>
                  <p>Tonetu Komotarju sem glede Trubarja 10. 2. pisal in še ne dobil odgovora: »Če
                     bodo Ljubljančani postavili tablo v cerkvi, bo gotovo režimska, pa naj bo na
                     njej napisano karkoli. Popolnoma pravilno predlagaš Ti, da bi mi postavili našo
                     zunaj na cerkvenem zidu, tam nekako nad ali poleg nemškega križa, to pa le v
                     primeru, če bi bilo v tekstu karkoli povedano ali vsaj nakazano, kdo to tablo
                     postavlja in poklanja Trubarjevemu spominu, sicer izgubi vse skupaj svoj smisel
                     in pomen. To bo razjasnil Tvoj pogovor s pastorjem in ne vem, če ne bi bilo
                     najbolje, da mu »odpreš srce« in mu poveš vse po pravici, kot je, ter ga celo
                     prosiš za nasvet, kako daleč v kritičnih besedah lahko gremo. Vsekakor se
                     posvetuj s Turkom, ki pastorja pozna in bi mogoče še pred razgovorom
                     izšpijoniral, kakšne farbe perja ptič to je in kakšen je njegov odnos do
                     komunistov.«</p>
                  <p>S tem si o moji akciji za počastitev Trubarjevega spomina do dobra o vsem
                     poučen. Zelo rad bi to izpeljal, me je grob, cerkev, ves kraj in sploh vse hudo
                     ganilo, premišljajoč in primerjajoč Trubarjevo in našo usodo. Sporoči mi,
                     prosim, svoje mnenje o vsem, in če bi bil v danem primeru pri volji sodelovati
                     na kakršenkoli način, predvsem z besedo in nabirko denarja.</p>
                  <p>Mimo tega ni kaj prida, kar bi Ti pisal. Sem priden in vsak dan hodim na žago,
                     20 km od Salte, z omnibusom zjutraj ob sedmih in se vračam zvečer ob šestih. Ne
                     hodim tja toliko iz pridobitnih nagibov kot radi tega, da ubijem čas in se pri
                     delu zabavam. Delam le tisto, kar mi dela špas, me zanima in veseli. Vse
                     nevšečnosti, ki jih ni malo, prepuščam Ličetu (<emph>družabniku Ličetu
                        Urankarju</emph>). Trenutno imam opravka z novo hobel mašino, ki mi jo
                     delajo po moji zamisli in bo taka, kakršne svet še ne pozna, vsaj jaz in nihče
                     tu ne ve za slično. Prvi predposkus je pokazal dobro, a če bo kaj vredna, se bo
                     izkazalo, ko bo gotova in bo delala. Na jesen nameravam in zelo si želim zopet
                     na pot v Evropo, če bom nabral dovolj dolarjev, ki gredo pri naši inflaciji v
                     neverjetne višine.</p>
                  <p>V upanju, da bo pošta to pot štimala in da kmalu dobim Tvoj odgovor,
                     pozdravljam najlepše vse in ostajam Vaš</p>
                  <p>10. 3. 1985 Dano</p>
               </div>
               <div type="div3">
                  <p>Dragi Dano!</p>
                  <p>Tvoje zadnje pismo me je razveselilo predvčerajšnjim.</p>
                  <p>Po tem, kar poveš o Tončkovih pogovorih z župnikom v Derendingenu, in po
                     tistem, kar sem tukaj otipal sam, za kak emigrantski spomenik Trubarju slabo
                     kaže. Režim v SRS za nobeno ceno ne bo zamudil še ene prilike, da Trubarja
                     znova uvrsti med prednike revolucije. Storil bo vse, da prepreči kakršnokoli
                     drugačno interpretacijo njegove usode in dela v bližini njegovega groba. V
                     svoja prizadevanja bo vpregel luteransko Cerkev, ki je precej močna v Prekmurju
                     in ima tam svojega škofa. Poleg starokatolikov je v Sloveniji najbolj režimska
                     in najbolj podpirana od oblasti, da jim pomaga šibiti vpliv katolicizma.</p>
                  <p>V svetu bo odločen nasprotnik te naše zamisli izseljenska duhovščina, ki
                     Trubarja gleda v tradicionalni luči naše protireformacije – kot krivoverca in
                     odpadnika. Mimo duhovnov v emigraciji ne moreš, ti pa bodo še tako idealnemu in
                     slovensko simbolnemu našemu načrtu pritisnili znamenje herezije, liberalizma in
                     brezverstva.</p>
                  <p>Pisal sem o tem enemu najboljših med njimi, Trubarjevemu ožjemu rojaku iz
                     Raščice, pri katerem sem doslej še zmeraj naletel na razumevanje in odprte roke
                     za vsak svoj načrt. Previdno sem ga povprašal za njegovo sodbo o stvari, a se
                     je izkazal za neodjenljivega privrženca jegličevsko-rožmanovskega gledanja na
                     našo reformacijo, ki Trubarju stežka priznava kako zasluženje za slovenski
                     jezik in kulturo. Zanje je bil po pravici pregnani verski, ne politični
                     emigrant.</p>
                  <p>Edina rahla možnost za uresničenje tega načrta bi bila, če bi se posrečilo od
                     luteranskega farmana v Derendingenu dobiti nepreklicno dovoljenje za ploščo na
                     pokopališču, brez ozirov na to, kaj bo v cerkvi koncediral Ljubljani. Za to bo
                     vnaprej zahteval besedilo napisa, ki bi ga pripravili, če bi se Komotarju
                     posrečilo tako zagotovilo dobiti. Šele potem bi se za denar lahko zaupno
                     obrnili na imovitejše poedince, ki jih bo pa spričo vsega povedanega treba
                     temeljito prepričevati. Najlažje bi bilo, če bi za zamisel pridobili enega
                     samega mecena.</p>
                  <p>Ali Komotar pozna brata Lajovica (<emph>Dušan in Milivoj Lajovic</emph>) v
                     Avstraliji? Sta liberalca stare poštene vrste, ki bi utegnila imeti zanimanje
                     za to, če bi ju primerno pošlatali. Dušan, mlajši od obeh, ki ima tovarne
                     križem sveta in prihaja vsako leto sem in v Kanado, bi sam zlahka odrinil
                     10.000 dolarjev. Če si je Tone na roke z njima, naj jima piše ter Dušanu
                     naroči, da bi se oglasil pri meni, če bo letos spet v Ameriki. Zmeraj obišče
                     Miloša, ki je njega in ženo že enkrat pripeljal tudi k meni, sicer pa mi je o
                     njiju povedal šele, ko sta že zdavnaj odšla. Po mojem bi veljalo poskusiti in
                     bi s tem bili rešeni velike skrbi. Jaz bi seveda Dušana pretental po svoje, da
                     le kaj.</p>
                  <p>Da bi za spomenik karkoli javno zbirali, ne bo mogoče, ker si noben list na
                     svetu ne bo upal priobčiti še tako utemeljenega vabila za to.</p>
                  <p>Če si Debeljaku (<emph>Tine Debeljak</emph>) načrt omenil, bo zame značilno,
                     kako se bo do njega opredelil on. Kakor vem iz precej izkušenj, pri njem tudi
                     nad najbolj trdnim osebnim prepričanjem nazadnje zmaga disciplina do duhovske
                     in klerikalne svetne gosposke. Pomagalo pa bi, če bi v njem dobili zagovornika
                     za stvar.</p>
                  <p>Kakor sem Ti, mislim, omenil, že od lanske jeseni vodim v Ameriški domovini
                     pravdo proti celovški Mohorjevi družbi zaradi njene dvolične založniške
                     politike do politične emigracije. Ker lista ne dobivaš, Ti pošiljam vse, kar
                     sem o tem pisal jaz in moji nasprotniki. Od teh mi nihče ni dokazal najmanjše
                     neresnice. Vsi mi očitajo samo, da sem v polemiki krivično oster. Pod to
                     pretvezo so se vrgli v grde osebne napade name, hkrati pa tudi še sprožili
                     gonjo proti »Domovini«, ki ni zakrivila drugega, kot da mi je dala prostor,
                     kakor ga daje vsakomur, ne da bi s tem prevzela odgovornost za tisto, kar kdo
                     piše. Jaz sem vse svoje trditve ne samo podprl z viri, temveč jih podpisal in
                     zanje odgovarjam sam.</p>
                  <p>Najgrše je, da me je poleg vseh še odbor za Rožmanovo sobo v novem celovškem
                     mohorjevskem študentskem domu ne samo obdolžil neresničnega poročanja, temveč z
                     imenom pokazal name, da nisem za ta namen nič dal.</p>
                  <p>Nisem dolžan dati nikomur nič za karkoli in nihče nima pravice klicati me za to
                     na odgovor, posebno ko gre za prostovoljne prispevke. Prisilna prostovoljnost
                     je za zdaj uzakonjena samo v komunistični Sloveniji. Koga imenovati, ker ni nič
                     dal, pomeni javno obrekovanje ter poskus zastraševanja in izsiljevanja, kakor
                     mu med Slovenci nisem našel primere. Koliko rojakov ni za to samozvano zbiranje
                     prispevalo nič in iz istega vzroka kakor jaz: ker je bil denar namenjen
                     celovški Mohorjevi, založnici »Križa s križi«. Značilno za slovensko
                     poniglavost je, da si pri meni ni upal zaradi tega protestirati še nihče. Pač
                     pa sem iz ZDA in Kanade dobil za to polemiko toliko priznanj ko zlepa za katero
                     pisanje še ne. Živa duša pa se ni spotaknila nad Mohorjevo, da je v njenem
                     Koledarju za 1985 bil Orlov vrh na Slovenski pristavi v Clevelandu preimenovan
                     v Oslov vrh.</p>
                  <p>Brž ko bo kaj novega v tem in čem drugem, Te bom obvestil. Do tedaj pa ostani
                     zdrav in čil. Pozdrav od naju obeh. Tvoj stari Mirko.</p>
                  <p>Washington, 20. marca 1985</p>
               </div>
               <div type="div3">
                  <p>Dragi Mirko!</p>
                  <p>Že nekaj tega, kar sem prejel Tvojo razglednico od 24. 4. Nisem pisal prej, ker
                     od tu pač ni kaj poročati. Salta je daleč za gorami in kar se zgodi, če se kaj,
                     se v stolnem mestu. Kar od tam vem, izvem le iz časopisa, in to izveš po isti
                     poti tudi Ti.</p>
                  <p>Počasi se pripravljam na pot v Evropo v septembru. Letalsko karto že imam
                     Buenos Aires–Frankfurt–Buenos Aires, denarja pa bolj malo, pa bom že na kak
                     način skupaj spravil. Kupiti moram še Evrailpass in nesti v Trst za grob doma
                     /Šerkov/, ki ga moram dati popraviti. Delo bo naredil France Bauman in sedaj
                     čakam na predračun.</p>
                  <p>Prodajam zemljo, ki jo imam v mestecu Guemesu, 50 km od Salte, kamor sva s
                     Francijem še pred 25-imi leti nameravala prenesti žago. Prodajam provinci, ker
                     hočejo tam zidati novo šolo. Kredit za to pa še ni odobren, pravijo pa, da
                     gotovo bo, in na to čakam že več mesecev. Pred par dnevi mi je od tam
                     telefoniral diputado, da bodo šolo gotovo zidali in da bo v kratkem vedel kaj
                     več. Če mi to vžge, Ti bom pomagal za pot sem in drži fige v ta namen.</p>
                  <p>Geno mi piše, da me bosta prišla z ženo sem obiskat, najbrže na našo jesen, v
                     aprilu in maju. O vseh podrobnostih se bova pogovorila v Trstu. Tonček
                     Komotarjev bo z ženo od 31. 8. – 20. 9. pri sinu v New Yorku, in tako bo
                     najbrže moja prva pot iz Frankfurta v Trst ali na Dunaj, kjer se bova dobila z
                     Izo, ki je nisem videl od tedaj, ko smo od doma bežali. Burja Jože je že več ko
                     leto dni doma na Bledu, se bo pa vrnil v Argentino, čeprav je pri odhodu domov
                     predvideval možnost, da bi tam ostal. Titovina mu ne gre in toži se mu po
                     Argentini. Dobila se bova pri Komotarjevih ali v Trstu, kamor bo najbrže prišel
                     tudi Božo Benedik, če še veš, kdo je to.</p>
                  <p>Za danes in za prvo silo naj bo torej le to, ni dosti, pa je še vedno precej
                     več kot nič. O priliki mi potrdi prejem pa še kaj pripiši Ti, ki znaš in imaš
                     štofa neprimerno več kot jaz.</p>
                  <p>Najlepše pozdravljam Agno in Agico pa Mimo in soseda Franceta Dehinca, ko boš
                     telefoniral tja ali če pride ona k vam, pa seveda Tebe in prijazno mačko Sivko
                     tudi.</p>
                  <p>Vaš Dano </p>
                  <p>30. junij 1985</p>
               </div>
               <div type="div3">
                  <p>Dragi Dano!</p>
                  <p>Oglašam se Ti šele 14 dni po prejemu Tvojega pisma, ki sva ga bila oba vesela,
                     z Mimo vred. Vidim, da si že več kot z eno nogo v Evropi in se Ti že zdaj
                     priporočam za tak dnevnik, kakor je bil lanski. Bom vsaj tako popotoval s Tabo,
                     ko mi drugače ni dano. Figo za Tvoj namen pa še za marsikateri drugi že držim.
                     Za let v Argentino nisem še poizvedel, koliko velja, vem pa, da je tudi za isto
                     daljo precej dražji ko v Evropo.</p>
                  <p>Če se mi prav zdi, nisem vedel, da je Komotarjev sin v New Yorku. Tam ni tega
                     nihče omenil. Očitno se ne prikaže k nobeni slovenski stvari. Toneta, zdaj
                     velikega politika, pozdravi, kjer ga boš videl. Prav tako Gena, da bom v duhu
                     pri Vajinih popivanjih v Trstu. Pozdravljam tudi Jožeta Burjo. Prosim, dobi od
                     njega naslov v Argentini, ker ga moram v zvezi s svojimi spomini vprašati vrsto
                     stvari o Dachauu, zlasti kako so se Milan Kravanja, dr. Zdravko Kalan in
                     nekateri drugi po prihodu Amerikancev rešili, vrsto drugih pa so komunisti
                     lahko odvlekli v Ljubljano pred procese in v smrt, čeprav so bili odpeljani v
                     lager zaradi istega greha kakor oni prvi – vohunstva za Angleže.</p>
                  <p>Benedikove sem poznal vse, eden je bil nekaj let moj sošolec v Šentvidu. Mislim
                     da Stanko. Kot študent sem bil nekajkrat pri njih na Bledu, torej se me bo Božo
                     najbrž spomnil.</p>
                  <p>Sem v večni stiski s časom zaradi pisanja za sproti v boju z rdečim in črnim
                     zmajem. Tega, klerikalnega, simbolizira dvolična založniška politika Mohorjeve
                     družbe v Celovcu do emigracije. O tem je več ko leto dni tekla huda polemika v
                     »Ameriški domovini« in drugod. Zaradi poseganja vanjo sem bil deležen grdih
                     osebnih napadov, ki jih še ni konec. Enkrat sem nanje temeljito odgovoril, na
                     naslednje pa mi obrambe niso marali več priobčiti. Če bi Te to zanimalo, Ti bom
                     poslal kopije.</p>
                  <p>Te dni mi je nekdo iz Nemčije poslal izrezek iz ljubljanskega Nedeljskega
                     dnevnika. V njem se neki Zvone Šeruga krvavo norčuje iz emigracije v Argentini.
                     Bil je na kosilu pri Tinetu Debeljaku, govoril tudi z njegovim zetom Juretom
                     Vombergerjem in nekaterimi drugimi. Čeprav so vedeli, da jim udbovskega
                     lačenpergarja pošilja titovska ambasada, so mu izblebetali vsa svoja
                     razočaranja in politične utvare o kompromisu s Partijo za oblast v Sloveniji,
                     seveda jugoslovanski. Tineta in drugih ni nič izučila izkušnja, ki so jo
                     doživeli s podobnim »žurnalistom« Čučkom pred leti, ko je potem doma objavil
                     knjigo Sramota umira počasi.</p>
                  <p>Pri tem so razodeli še nekaj, da je edini ideal rajnih (<emph>Miha</emph>)
                     Kreka in (<emph>Miloša</emph>) Stareta, pa zdaj (<emph>Rudolfa</emph>)
                     Smersuja, Marka Kremžarja, (<emph>Cirila</emph>) Žebota, Urbanca in podobnih:
                     za vsako ceno priti v kakršnokoli, tudi komunistično vlado doma. Vse za oblast
                     in posest, pa k vragu mili narod, svoboda, slovenstvo, vera in kar je takih
                     nepraktičnih neumnosti. Zanima me, če bo Tine ali kdo drug kaj odgovoril v
                     Svobodni Sloveniji.</p>
                  <p>Tukaj nas že od konca aprila dajeta vročina in suša kot že zlepa ne. Zadnjih 14
                     dni smo imeli povprečno 30–32 stopinj C, tako da se človek poti, če začne zgolj
                     misliti.</p>
                  <p>In zdaj pozdrav še Tebi od nas treh.</p>
                  <p>Washington, 23. julija 1985 </p>
                  <p>Tvoj stari M. J.</p>
               </div>
               <div type="div3">
                  <p>Dragi moj Dano!</p>
                  <p>3. dec. je šlo na pošto tri strani dolgo pismo s poročilom o glavnih dogodkih
                     po najinem slovesu vTorontu. Hkrati z njim sem kot letalsko tiskovino oddal
                     kakih 30 fotografij in nekaj razglednic z najine poti po Ameriki in Kanadi. Nič
                     ne omeniš, če si to dvoje prejel, in me seveda skrbi. Če nisi, sporoči takoj,
                     da Ti bom poslal kopijo pisma, fotografije pa, ko bom naredil nove.</p>
                  <p>Dan pred novim letom sem prejel še Franca Jožefa Iz Milana, ki je očitno hodil
                     sem peš od 27. okt. lani. Da tak izdajalski simbol s cesarsko pesmijo v
                     italijanščini prodajajo danes tam, kaže, da so habsburške korenine močne tja do
                     Pada in prek Benetk. V Milanu imajo še zmeraj tudi Ulico maršala Radetzkega,
                     zadnjega dunajskega guvernerja Lombardije in Veneta. Milanski Corriere della
                     sera ter Il Giornale, ki ga izdaja Indro Montanelli, sta pred nekaj leti dosti
                     in s simpatijo pisala o habsburškem obdobju treh italijanskih dežel, povsem
                     drugače, kakor smo bili vajeni sicer brati v italijanskem tisku; se pravi
                     objektivno in zgodovinsko resnično. Kako je glede tega v Trstu, veš sam. Od
                     Slovencev je celo veliki četniški Jugosloven Branko Agnelleto bil in je menda
                     še med vodniki gibanja Mitteleuropa, ki je do zadnjih volitev imelo celo
                     svojega zastopnika v mestnem občinskem odboru.</p>
                  <p>Za božič se mi je z nekaj vrstami oglasil Geno iz Ljubljane, še ves poln
                     radosti nad snidenjem s Tabo in želje, da bi se Vama še kdaj pridružil tudi
                     jaz. Pravi, da že kuješ načrte za novo pot v Evropo letos. Edino prav! Piši mi
                     kaj, kako je bilo ob Vajinem praznovanju.</p>
                  <p>Miloš Kravanja (<emph>sin trgovca iz Cerknice, uslužbenec tr</emph>
                     <emph>govskega ministrstva v Washingtonu</emph>) je bil pred prazniki tri tedne
                     v Evropi, največ z mamo, Milanom Žumrom in drugo žlahto v Trstu. Govorila sva
                     samo po telefonu. Po ustoličenju Reagana danes teden ga bova z Agno povabila na
                     obilno večerjo in na dolgonočni pogovor. Naročil je pozdrave za Ličeta.</p>
                  <p>Si že dobil Stalinistično revolucijo na Slovenskem, prvi zvezek. Jaz sem jo
                     samo preletel, a sem že takoj ugotovil resne pomanjkljivosti v zasnovi, v
                     prikazovanju dogodkov in ljudi ter političnih in drugih ozadij. Če drži, kakor
                     mi je pisal Beličič (<emph>Vinko Beličič, pesnik in pisatelj</emph>), da je
                     avtor igralec Nikolaj Jeločnik (<emph>publicist in pisatelj</emph>), potem je
                     vse razumljivo.</p>
                  <p>Si se, domov grede, kaj ustavil v Buenos Airesu? Novi predsednik SLS Marko
                     Kremžar baje že sestavlja ekipo za prevzem oblasti v Sloveniji, ki da je tik
                     pred durmi. Če to drži, je vzrok samo eden: iluzija slovenskega argentinskega
                     geta, da je on center sveta.</p>
                  <p>Ponavljam prošnjo: sporoči, tudi če le v dveh besedah, ali si prejel moje
                     decembrsko pismo in slike. Saša Martelanc (<emph>kulturni delavec v
                        Trstu</emph>) je za božič pri Mohorjevi družbi v Gorici izdal svojo prvo
                     knjigo Melodija. Ni slaba, naša tradicionalna kritika je ne bo vedela kam
                     uvrstiti kakor večino mojih z zadnjo vred ne.</p>
                  <p>Lep pozdrav od naju obeh! Tvoj stari</p>
                  <p>Washington, 14. dec. 1985 M. J.</p>
               </div>
               <div type="div3">
                  <p>Dragi Mirko!</p>
                  <p>Po želji, ki si mi jo večkrat sporočil, in da ne boš sitnaril naprej, ti sedaj
                     poskusim spraviti na papir svojo 1985 v Evropi. Pripominjam pa že takoj v
                     začetku, da vsako potovanje, ki ga naredim po onem iz leta 1982, v katerem sva
                     skupaj romala v Rim in Lurd v stilu onega davnega iz 1935. leta, ni več tako
                     polno, rekel bi, vsako je revnejše doživetij in emocij. Če le pomislim na pot
                     tedaj s tržaškega letališča v Trst, ko sem po 35-ih letih prvič videl jesenske
                     lipe, bukovje, hrastje, lesko in brinje, potem srečanje z Johanom (<emph>Johan
                        Švigelj</emph>), s teboj, z Genom in drugimi, vse dogodki prvega reda, ki se
                     pozabiti ne dajo. Sedaj sem na to že nekako navajen ter vsakokrat in vse bolj
                     se mi zdi, da postaja vse, kar tam doživim, prvič tako čudno otožno lepo, vedno
                     bolj, skoraj bi rekel, pretirano seveda, vsakdanje.</p>
                  <p>Naj takoj pričnem in po zapiskih, ki sem jih delal vsak dan, naj bi bilo nekako
                     takole.</p>
                  <p>14. sept. opoldne sem priletel s Swissairom v Zürich in po eni uri z zamenjanim
                     letalom v Stuttgart. Tone z ženo je bil ta čas pri sinu v Ameriki, zato sem
                     prve dve noči prespal pri Oblakovih, to je pri Brešcovi Dori iz Bezuljaka. Kdo
                     in kaj so ti ljudje, sem Ti pisal lani. Sedaj le še to, da sva v pogovorih tja
                     in sem dognala, da sva si v žlahti po Zgornjih Malenskih iz Begunj. Od tu sem
                     odšel z Evrailpassom v Trst ter se dobil najprej z Genom, njegovo ženo in
                     hčerko, ki je na svetu taka, kot je bil on v svojih zornih letih, le da nosi
                     kiklo, to se pravi hlače. Tu sem zvedel za smrt Čira Šoukala (<emph>sodnik,
                        delal v Jugoslovanski tiskarni</emph>) in še za smrt nekega najinega
                     skupnega sošolca Cimolinija, za katerega sem se celo nadejal, da me bo prišel z
                     Genom obiskat v Trst. Čez tri dni mi je pa Johan Švigelj povedal, da je
                     ravnokar umrl doma Brkinov Nace. Teden pred odhodom pa v Buenos Airesu sestra
                     Lampretove žene Polonce Kalan, kateri obe sta bili dolga leta naši sosedi v
                     Salti. Štiri smrti v enem mesecu.</p>
                  <p>V Trst me je prišla obiskat Iza, žena strica Ladota (<emph>maminega brata
                        Premrov Vladimira</emph>), ki je nisem videl točno 40 let. Razočarala me je
                     do dna. Porazno! Niti senca tega, kar je nekoč bila. Pa ne izgled, ta itak in
                     se razume, ampak drugače: pogovor, mišljenje, obnašanje in sploh vse. Nikogar
                     od tam preko, kar sem jih do sedaj videl, nista razmere in čas tako, da nekam
                     čudno rečem, pojahala kot njo. V nedeljo je prišel Johan (<emph>Švigelj</emph>)
                     s hčerko in sinom. Hudo je v enem letu mož opešal, skleroza se ga prijema in
                     težko če se bova še kdaj videla. Jokal je siromak pri slovesu.</p>
                  <p>Iz Trsta sem šel nazaj v Stuttgart, kamor sta se medtem Komotarjeva že vrnila.
                     Od tedaj naprej sem kvartiral pri njiju, kolikor sem bil v tem mestu. En dan
                     sem odšel v Freiburg in Breisgau pogledat tovarno strojev za obdelavo lesa,
                     katere smo imeli doma in tudi tu. Je ni več. Nato sem šel pa v Francijo.
                     Najprej po tradiciji v Lurd, potem pa k francoskim prijateljicam v Onesse blizu
                     Daxa-a. Za ti dve sem mesec pred odhodom v Salti založil 2.000 dolarjev,
                     kolikor jima je še manjkalo do 25.000 za advokata, ki jim je vodil in končal
                     zapuščinsko razpravo po možu oz. očetu. Denar sta mi ob tej priliki vrnili.
                     Revi – revi pravzaprav ne, saj sta hudo bogati – nista vedeli, kako bi se mi
                     izkazali dovolj hvaležni. Pri njiju sem ostal cel teden. Gostili sta me na
                     pomaganje, vozili z avtom vsenaokoli in višek je bil Hotel du Palais v
                     Biarritzu. Štirje kelnarii so nas stregli. Najprej pokažejo surovo ribo, če ti
                     je pogodu, nato pečeno, če je prav pripravljena, nato jo poleg na posebni mizi
                     raztrančirajo, nakar jo šele postavijo predte. Eden je skrbel za pijačo, drugi
                     za sladoled, kavo, sadje in ostalo. Še nikdar nisem večerjal tako gosposko, res
                     po francosko. Po tednu vseh sort namiznih dobrot in voženj z zadnjim velikim
                     mercedesom po Landes de Gascogne, Paises Vascos v St. Jean-de-Luz, Dax,
                     Biarritz, Bayonne do španske meje in kaj vem kam še, sem odšel iz Bayonne v
                     enem samem štihu v Trst, na Bazovico v mojo staro oštarijo k prijaznemu oštirju
                     Pepitu Križmaniču. Tu sem ostal tri dni od 6. do 9. X. in dobila sva se zopet z
                     Genom in ženo. Bilo je par dni pred odhodom v Afriko, v Somalijo, še točneje v
                     Mogadiš, kjer je dobil parmesečno dobro plačano delo pri ameriško-angleški
                     družbi. Domenili smo se, da me pride obiskat v Salto, čim bo s tem delom
                     gotov.</p>
                  <p>9. okt. na noč sem že bil v Domodossoli, tam prespal in drugi dan na kosilu v
                     Villa Emilia, popoldne pa v Intri s starimi spomini na one hude, pa vseeno lepe
                     čase v letih 1945, 46, 47, in 48. Od tu zopet nazaj h Komotarjevim in 15.okt.
                     sva bila s Tonetom na sestanku v Dusseldorfu pri Geselschaft für Menschenrechte
                     ter tam spoznal Mihajla Mihajlova, ki je govoril. Že na sestanku, še več pa
                     drugi dan na vlaku sem govoril s Hrvatom dr. Petričevičem iz Basla, ki ima neke
                     sorte knjižno založbo Adria Ferlag in te pozna s knjižnega sejma v Frankfurtu,
                     kjer Ti je odstopil prostor v hrvaškem paviljonu za naše knjige. Za čuda vseh
                     čud in ne vem kako, Te ima za integralnega Jugoslovena in nisem prav gotov, če
                     sem ga uspel prepričati o nasprotnem.</p>
                  <p>17. okt. sem jo potegnil v Beljak, kamor je priburil Jože Burja z Božom
                     Benedikom in njegovo ženo. Par ur smo sedeli v kolodvorski. Pravila sta mi od
                     tam čez hude reči. V 50–100 letih, če bo šlo tako naprej, pravita, ne bo doma
                     nobenega Slovenca več. Na Jesenicah je npr. šolski razred s 35 učenci in 5 od
                     teh je Slovencev. Šiptarji, ki se množe kot zajci, so polni denarja, obvladajo
                     popolnoma vso cukreno obrt in na debelo kupujejo zapuščeno zemljo v Sloveniji,
                     prav tako Bosanci in Srbi pa po malem tudi Hrvati. Odpor proti Bizantincem, to
                     so vsi, ki ne govore po naše, narašča.</p>
                  <p>Burja je na Bledu pri bratu že leto in pol. Sprva je dopuščal možnost, da bo
                     sploh tam ostal. Sedaj pa, ko vidi, kakšna godlja je to, je trdno odločen
                     vrniti se. Je na glasu največjega argentinskega skopuha in prihrčkal je lepe
                     solde 100.000 dolarjev, ki jih ima v Švici in sedaj ne ve, kaj z njimi. »Glej,«
                     mi je tožil, »je hudič, če je kdo tako skop kot jaz. Sedaj, ko bi moral vse
                     zapraviti, pa ne znam in srce mi ne da«. Ima pooblastilo in prodaja del
                     posestva, ki ga je podedovala nekje pri Bledu punca, s katero je živel in delal
                     pokojni Stane Zupan v Buenos Airesu. Ko bo prodal, se bo vrnil in me bo obiskal
                     v Salti, jaz pa njega v Barilochah. V Beljaku smo se razšli, oni trije na Bled
                     z avtom, jaz pa ponoči z vlakom v Trst in z Burjevo besedo, da se v nedeljo
                     dobiva na Bazovici v moji oštariji. Prinesel mi je pehar češpelj in škrnicelj
                     zaseke, v kateri je bila skrita klobasa. Lepo in dobro in torej le ni tak
                     skopuh, kot trdi, da je.</p>
                  <p>Rečeno – storjeno: v nedeljo je priburil vnovič, tokrat z mladim Jevnikarjem
                        (<emph>dr. Ivo Jevnikar, pravnik in politik, publicist</emph>). Tem, ki je
                     kolega Saša Martelanca pri tržaškem radiu. Raziskuje slovensko špijonažo za
                     Angleže med vojno v Trstu, predvsem glavnega Joja Golca (<emph>Januš Goleč,
                        urednik, publicist, politični delavec</emph>), čigar eden najvažnejših
                     sodelavcev naj bi Jože Burja bil. Tega radi sta se v Trstu dobila in to
                     srečanje sem zrihtal pred meseci iz Salte jaz. Slučaj je bil, da sem bil pri
                     srečanju zraven. Jevnikar je naju peljal k spomeniku bazoviških žrtev in k
                     sloviti bazoviški fojbi, v kateri bi utegnil biti tudi jaz, da se mi ni
                     posrečilo preslepariti Gašperjevega Vladota na Piazza Unita pri prvem
                     kandelabru, če prideš po Corsu, menda 4. maja 1945 in Bog bodi zahvaljen!
                     Obiskali smo še očeta prof. Martina Jevnikarja, ki se ga spominjam iz kampa v
                     Monigu, on pa mene ne.</p>
                  <p>Burja mi je prinesel nekaj papirja, bolj ali manj zanimivega. En list pošiljam
                     Tebi, da šele sedaj izveš, če še ne veš, da si bil po vojski ustreljen. Kot sva
                     se v Beljaku v kolodvorski srečala, tako sva se v Trstu v kolodvorski tudi
                     poslovila.</p>
                  <p>Od 28. X. do 6. XI. sem bil v Španiji v Marbelli, od tam en dan v Sevilli,
                     enkrat pa v gorskem mestu La Ronda, od koder sem Ti poslal karto. Čas se je
                     pričel iztekati. Nazaj grede sem bil v Stuttgartu v enem zamahu.</p>
                  <p>12. XI. sem odletel v Zürich, kjer sem imel čas, da bi obiskal Karla Vojska
                        (<emph>brat Jožeta Vojska, umorjenega poveljnika vaške straže v
                        Begunjah</emph>), ki ga pa ni bilo. Bil je nemara, kot je domneval Tone, z
                     ženo v Sloveniji v toplicah, kjer si ona cajta revmo. Ob enajstih ponoči smo
                     odleteli, opoldne drugi dan v Buenos Airesu in do sedme zvečer, ob devetih pa
                     že v Salti, kjer me je na letališču pričakal Liče (<emph>družabnik Liče
                        Urankar</emph>) ter me odpeljal domov. Potovanja sem imel dovolj in vesel
                     sem bil, da sem bil zopet doma, kjer sem našel, vsaj zdi se mi, vse tako, kot
                     sem pustil. V dveh dneh sem se vživel v staro orengo in skoraj pozabil, da sem
                     bil v Evropi.</p>
                  <p>Teden nato, ko sem se vrnil, sem bil operiran na levem uhlju zgoraj, kjer sem
                     imel že več let neke vrste krasto na ozeblini še z jage na Kožljeku. Rekli so,
                     da bi to utegnil biti kožni rak, kar pa po analizi ni bil.</p>
                  <p>Najbrž sem Ti enkrat že pisal, da pripravljam novo hobel mašino po svoji
                     zamisli. Mesec pred odhodom je stekla in se mi je posrečila sto od sto, le z
                     brušenjem so še težave, ki jih pa bomo premagali in sedaj je že mnogo bolje
                     kakor v začetku.</p>
                  <p>Tu je sedaj zanič. Denarja nima nihče in prodati se ne more ničesar. Prodajam
                     veliki 110 HP diesel motor, Deutz, z novim generatorjem in novo šalttablo, ki
                     ga sedaj ne rabimo več. Taka nova mašina stane 20.000 dolarjev, jaz pa hočem
                     zanjo 5 in ne gre. Pred odhodom sem imel resnega kupca in bil sem gotov, da se
                     bo do tedaj, ko bom nazaj, prodala, pa se ni. Na ta račun sem si sposodil
                     dolarje za na pot, za vsak slučaj več, kot sem nameraval porabiti. Na srečo jih
                     nisem zapravil in sem jih takoj po prihodu vrnil. Bog mi daj srečo, da bi
                     prodal zemljo v Gumessu. Tam je drugače, zanima se provinca, ker hočejo zidati
                     novo šolo in rabijo prostor. Moj je najprimernejši. Kupili in zidali bodo
                     gotovo, ker šola manjka, le kdaj.</p>
                  <p>Tako glej, ljubi moj, sem prišel do konca, pa ne brez truda. Spisovanje mi gre
                     že od vselej težko od rok, posebno če hočem narediti malo boljše. Spočetka sem
                     mislil pisati vse od dneva do dneva kakor lani, a ker jih je bilo precej
                     praznih, sem se premislil, boječ se da bo na ta način pisanje še dolgoveznejše,
                     kot mogoče je. Za praznike imamo počitnice. Da zamašim ure, s katerimi ne vem
                     kam, sem jih zamašil s tem in žrtev ni tako hudo velika, kot izgleda.</p>
                  <p>Končujem torej s pozdravi in še z vsem drugim, kar h koncu dostojnega pisma
                     spada, čakajoč odgovora, ostajam kot vedno in še naprej Tvoj</p>
                  <p>Dano </p>
                  <p>30. XII. 1985</p>
               </div>
               <div type="div3">
                  <p>Dragi moj Dano!</p>
                  <p>Tvoje dolgo, na moč zanimivo in nepotrpežljivo pričakovano pismo je prišlo 21.
                     januarja, na godovni dan treh mojih ženskih rodov: Agne, Agnice in Alenkine
                     Nežke. Tvoj molk sem pripisoval napovedanemu Genovemu obisku v Salti, zdaj
                     vidim, da ga še dobršen čas ne bo.</p>
                  <p>O Čirovi smrti me je obvestila njegova sestra Magda nekaj tednov pozneje. Živi
                     z možem, dirigentom Atlantske simfonije Klarom Mizeritom, v Halifaxu, Nova
                     Škotska, Kanada. Povedala je, da se je dal sežgati in pepel dati v grob očeta,
                     matere in brata Francija. Ne od nje ne od brata Jerona v Chicagu nisem mogel
                     zvedeti, kdo vse od nekdanje družbe – Marjan Brecelj itd. – je bil med
                     številnimi pogrebci, temveč samo da mu je ob jami govoril Drago Ulaga. Čiro je
                     že nekaj let prej bil v domu za onemogle – diabetes, amnezija, odmiranje nog,
                     nazadnje napad pljučnice, da so ga poslali iz bolnišnice umret domov.</p>
                  <p>Poleg uničenja vseh človeških odnosov celo med nekdanjimi prijatelji je en slab
                     sad revolucije bil, da so vse ženske udeleženke v njej postale neznansko grde,
                     tako da je človeka sram nekdanjega poznanja z njimi, posebno če je bilo bolj
                     tesno, npr. Lidija Šentjurčeva, nekdaj prelepa Jela Vukova, Nada, druga žena
                     Josipa Vidmarja. Ker je telo zrcalo duše, si ni težko misliti, kakšna mora biti
                     zdaj pri njih ta. Posebno pri Izi, ki ni nikoli grešila s preveliko zunanjo
                     lepoto.</p>
                  <p>Za Petričevićevo sodbo o meni se vprašujem, kdo ga je navdihnil zanjo. V
                     Frankfurtu sva dosti govorila in je imel vso priliko spoznati me iz »prve
                     roke«. Prostora za razstavo naše protikomunistične literature na knjižnem sejmu
                     nam ni odstopil, temveč prodal, čeprav so ga prej Hrvatje ponujali zastonj, ker
                     sami vsega niso mogli napolniti. Zanj, za uporabo telefona, za mizo in dva
                     stola smo morali plačati 800 mark, skoraj polovico najemnine za njihovo kojo.
                     Jaz sem mu poslal svojo knjigo in napisal v Vestnik zelo pozitivno oceno o neki
                     njegovi, pa mi ni prejema ne enega ne drugega niti potrdil. Drugi Hrvatje tam
                     so njega sumili jugoslovenstva, ker se je največ družil s sebi podobnim
                     Bogdanom Radico. Radica in dva druga Hrvata sta med svojim seminarjem na
                     tretjem mednarodnem kongresu za sovjetske in vzhodnoevropske študije, ki je bil
                     konec lanskega oktobra v Washigtonu, po razpravah o pokolu hrvatske vojske leta
                     1945 rotili poslušavce samo eno: ne razbijati Jugoslavije, ker bi to pomenilo
                     smrt hrvatskega naroda. Glavni govornik je bil grof Nikolaj Tolstoj.</p>
                  <p>Burju (<emph>Jožetu Burji</emph>) se čudim, da si je upal iti domov kot
                     nekdanji sodelavec Golec-Vauhnikove angleške vohunske mreže. Toda že iz
                     Vauhnikovih (<emph>Vauhnik Vladimir</emph>) okrnjenih spominov je videti, da je
                     njegova priležnica v Zagrebu bila ves čas zaupnica partizanskega glavnega štaba
                     in je njegovo delo po vsej priliki bolj služilo Titu kot Angležem. Zaradi tega
                     niso po njegovem begu v Švico marali storiti zanj nič in je moral v Argentino.
                     Ljubo Sirc, ki je bil v Ljubljani po vojni obsojen na smrt zaradi špijonaže
                     zanje, je bil po njihovem prizadevanju pomiloščen, izpuščen in je v Italiji po
                     24 urah dobil vizum za Anglijo in nato profesuro v Edinburghu.</p>
                  <p>Ko je (<emph>Jože</emph>) Burja po vrnitvi iz Dachaua leta 1945 hodil na FSS v
                     Ricionu uveljavljat svojo pravico do kakega plačila za tisto, kar je delal in
                     prestal, čeprav so mu Stane in France Zupan, Ivo Bergant in jaz svetovali, naj
                     da mir, so se ga Angleži nazadnje iznebili in ga spravili k pameti z grožnjo,
                     da mu bodo sodili kot medvojnemu špijonu ... </p>
                  <p>Prosil bi te pa, da mi takoj, ko bo spet v Argentini, sporočiš njegov naslov,
                     da ga bom prosil, naj mi še enkrat pove svojo storijo za moje spomine. Izdajo
                     Golčeve (<emph>Januš Goleč, urednik katol. usmerjene Straže na Štajerskem in
                        Slovenskega gospodarja</emph>) mreže v Ljubljani, zaradi katere so morali v
                     Dachau in tam umrli Ivan Pucelj (<emph>predvojni politik, okt. 1944 so ga
                        aretirali in odpeljali v Dachau</emph>), Žebot st. (<emph>Franjo, pred vojno
                        podžupan v Mariboru</emph>), dr. (<emph>Slavoj</emph>) Slavik iz Trsta
                        (<emph>član primorskega Narodnega sveta, ki je bil povezan s Slovensko
                        zavezo v Ljubljani</emph>) in drugi, so namreč tedaj klerikalci in »plavci«
                     obesili meni. Burja pa nam je takrat razodel, da je tega bil kriv rajni inženir
                     Jože Sodja, organizator prvih petkov, sobot in spokornih procesij, ki je v
                     organizacijo sprejel poročnika Abwehra Fritza, mariborskega Slovenca, ki je v
                     nekaj mesecih izvohunil vse zveze od Zagreba prek Ljubljane, Trsta in Vidma do
                     Benetk in so potem Nemci junija 1944 v eni noči aretirali vse, med njimi skoraj
                     pol domobranskega štaba. To so dobro vedeli tudi Krek in njegovi.
                        (<emph>Jože</emph>) Sodja (<emph>politik, deloval v katoliških mladinskih
                        organizacijah; bil med ustanovitelji</emph>
                  </p>
                  <p>
                     <emph>Slovenske legije; 1944 bil interniran v </emph>
                     <emph>Mauthausen, </emph>
                     <emph>ostal v tujini</emph>) so najprej vzdrževali v Linzu, nato pa ga spravili
                     v Cleveland, kjer je spet skušal začeti s staro ljubljansko versko industrijo,
                     a so mu politiki in duhovni brž zavezali usta in roke.</p>
                  <p>Po objavi britanskega uradnega dokumenta o mojem »kolaboracionizmu in
                     izdajstvu« bo tako razbit še en grd mitos o meni, zaradi katerega sem veliko
                     trpel. Ker ne vem, ali sem ti z božičnim voščilom poslal kopijo angleških
                     ugotovitev, jo prilagam še temu pismu. V politiki in življenju je treba znati
                     čakati, pa se prej ali slej vse izravna, kakor je prav.</p>
                  <p>Burju reci, naj svoje dolarje zapiše nama, ki se jih bova že znala koristno
                     iznebiti.</p>
                  <p>Saša Martelanc je sicer pisatelj, a ne za pisma, kvečjemu za ganljiva
                     opravičevanja, zakaj molči. Za božič se mi ni oglasil na moja praznična
                     sporočila in prošnje. Pač pa sta me on in Danilo Lovrenčič, njegov somolčečnik,
                     klicala sredi januarja po telefonu na radijski račun. Čeprav smo govorili
                     precej čez minimum, ni Saša nič omenil snidenja med Ivom Jevnikarjem in med
                     Tabo. Jevnikarju bom poslal neke britanske izjave, ki postavljajo na laž
                     Vauhnikove baharije v Nevidni fronti in drugod, kako pomembno naj bi bilo
                     njegovo obveščevalno in politično delo. Kaj praviš k temu, da je ta knjiga
                     lahko izšla v Ljubljani, mislim da v Državni založbi Slovenije, kateri jo je
                     prodal njegov brat, a so jo pristrigli na čas do septembra 1943 (<emph>Po ES so
                        spomini Vladimira Vauhnika Nevidna fronta izšli v </emph>
                     <emph>Buenos </emph>
                     <emph>Airesu 1965</emph>).</p>
                  <p>Britanski dokument sem za božič pošiljal vsem, ki vem, da ga bodo veseli, pa
                     tistim, ki bodo ob njem škripali z zobmi, posebno zakrknjenim žebotovcem, ki so
                     me dolžili in denuncirali, kjer so mogli, za stvari, katerih nisem nikoli
                     zagrešil. Zdaj vidiš, da se je mož (<emph>Žebot</emph>) rešil izročitve
                     titovcem »by default« – zaradi tehnične pomote, ker ga je Jugoslavija zahtevala
                     iz vzroka, ki za Angleže ni bil veljaven, namesto tistega, za katerega bi ga
                     bili oni sicer vrnili.</p>
                  <p>(<emph>Bratku</emph>) Kreftu bom za spomin, daje kot podpredsednik Slovenske
                     akademije znanosti in umetnosti ustrelil kozla z mojo ustrelitvijo, poslal
                     »Pero in čas II« s primernim posvetilom.</p>
                  <p>Škoda, da se nisi mogel dobiti s Karlom Vojskom. Je sijajen človek in bi bil
                     neizrečeno vesel, ko bi mu pravil, kako je bilo tiste septembrske dni pri vaški
                     straži v Begnjah, ki ji je, žal tako nerodno, poveljeval njegov brat
                        (<emph>Jože Vojska</emph>). Krivo je bilo, da je dejanski komandant posadk
                     bil rajni gospod Turk (<emph>Viktor </emph>
                     <emph>Turk, </emph>
                     <emph>župnik v Begunjah, umorjen v Grčaricah</emph>), ki je verjel zapovedi
                     ljubljanskega vodstva, da je treba čakati Angležev, namesto da bi se bili z
                     izpadom prebili do Nemcev na Rakeku, kakor sem svetoval jaz, pa sem bil zaradi
                     tega od »vojakov« izgnan v Ljubljano (<emph>Poslali so ga na Rakek in v
                        Ljubljano po navodila</emph>). Na srečo! Duhovski poveljniški odbor, ki ni
                     imel pojma o strategiji, je zakrivil tudi tragedijo na Turjaku.</p>
                  <p>Karlu se čudim, da se je dal pretentati ženi in šel v Slovenijo. Tam je prestal
                     leta ječe in se prav po džemsbondovsko prebil v Avstrijo in naprej. Leta 1982,
                     ko sem bil nekaj dni pri njem, mi je tožil, kako ga žena in hčerka, poročena v
                     Ljubljani, na moč silita, naj bi se za stalno preselil tja. In danes!</p>
                  <p>Zdaj se začenjam neusmiljeno motiti, kar je namig usode, da je treba nehati.
                     Zunaj v presledkih sneži, komaj drugič za silo to zimo. Čička leži za mano in
                     mi pomaga pisati s praskanjem v hrbet.</p>
                  <p>Ker si po svojem stricu in po lastnem nagnjenju penatoslovec, Ti bom prihodnjič
                     poslal kopijo obširne pornografske antologije, v kateri so zbrani glavni
                     svinjski biseri te častitljive druščine pri Kolovratu, še vse drugačni kot
                     slovita abeceda. Izbor je objavila Mladina, uradno glasilo Zveze socialistične
                     mladine v SRS ... </p>
                  <p>Želim Ti, da bi dobro izgospodaril ter Te v imenu nas vseh, posebno v svojem
                     kar se da lepo pozdravljam.</p>
                  <p>Tvoj stari, pravijo da nepoboljšljivi</p>
                  <p>Mirko</p>
                  <p>Washington, 27. 1. 1986</p>
               </div>
               <div type="div3">
                  <p>Dragi Dano!</p>
                  <p>Tvojo razglednico z Jujuyem, oddano 23. marca, sem prejel pred tremi dnevi, ko
                     sem se po dobrem tednu vrnil iz Clevelanda, kamor sem šel Mirni pomagat urejati
                     hišo in vrt ter preganjat dolgčas. Bilo je dosti pogovorov z ljudmi od Tabora,
                     načrtov in s tem novega dela zame.</p>
                  <p>Prvo bo oster odgovor na nove klerikalne napade proti rajnemu
                        (<emph>Leonu</emph>) Rupniku, ki jih je oni teden v »Ameriški domovini«
                     priobčil Jože Melaher, eden podpredsednikov SLS. Čeprav ga med vojno ni bilo v
                     Ljubljani in je ves čas brezimen četnikaril pod nemškim varstvom na Štajerskem,
                     suvereno taji, da bi bili politiki kaj pritiskali na Rupnika, naj prevzame od
                     Nemcev pokrajinsko predsedstvo. Poleg tega poudarja, kaj vse naj bi bil rajni
                        (<emph>Miha</emph>) Krek naredil za rešitev Rupnika in domobranstva. Jaz bom
                     to laž izpodbil s Krekovimi izpričanimi, nikdar preklicanimi lastnimi
                     besedami.</p>
                  <p>Julija 1945 mu je Franci (<emph>Šerko</emph>) nesel v Rim moje poročilo o
                     razmerah med revolucijo s prošnjo, naj doseže, da bi zavezniki generala ne
                     izročili Titu. Krek mi je lastnoročno – ne na stroj – odgovoril, da tega ne bo
                     storil, ker se je pri Angloamerikancih zavaroval samo proti dvojemu: da bi imel
                     karkoli z deputacijo, ki je pod vodstvom (<emph>Marka, bana</emph>) Natlačena
                     in (<emph>Miloša</emph>) Stareta šla spomladi 1941 k Mussoliniju, in karkoli z
                     domobranstvom in Rupnikom.</p>
                  <p>Decembra 1963 mi je rajni svak dr. Basaj (<emph>Jože Basaj, prvi predsednik
                        Narodnega odbora za Slovenijo</emph>), čigar dva sina domobranca sta bila
                     vrnjena in ubita v Teharju, skoraj jokaje tožil, kako mu je nekaj dni prej
                     dejal med drugim, da on slovenskega domobranstva ni nikoli priznal, ga ne
                     priznava in ga nikoli ne bo.</p>
                  <p>Junija 1966 je liberalec dr. Urbanc, pozneje sam član Narodnega odbora, pisal v
                     »Taboru«, da je leta 1945 bil pri Kreku v Rimu in ga med drugim prosil, naj
                     reši Rupnika. Krek mu je brezobzirno odvrnil, da bodo zavezniki z Rupnikom
                     ravnali tako kakor z drugimi vojnimi hudodelci.</p>
                  <p>Čirova (<emph>Čiro Šoukal</emph>) žena mi je januarja poslala dolgo podrobno
                     poročilo o njegovih boleznih, koncu in pogrebu ter Ulagov govor. Naštel je v
                     njem vse Čirove nekdanje prijatelje, le mene je previdno izpustil. Pri pogrebu
                     je bilo več sto ljudi, a Marjana Breclja ni bilo med njimi. Ob grobu mu je
                     operni oktet zapel Gozdič je že zelen. Enega sina je imenoval po meni.</p>
                  <p>Alojzij Geržinič (<emph>organizator slovenskega šolstva na Tržaškem ob koncu
                        vojne, bil v prvem vodstvu Slov. kult. akcije, po smrti R. Jurčeca urejeval
                        Slovenski sij svobode, ki je imel cilj odprava komunizma in samostojna
                        Slovenija</emph>), od katerega tudi že dolgo ni nič, mi je pisal, da je
                     Kremžarjeva (<emph>Marko Kremžar, gospodarstvenik in politik, pisec več knjig,
                        osrednja osebnost med argentinskimi Slovenci</emph>) drama ZM in mrtvi
                     bratje, ki jo je dajal v Buenos Airesu in Mendozi, vzbudila precej razočaranja
                     in obsodb, ker menda enači domobrance s partizani. Še en voditelj, ki pri
                     štiridesetih letih še vedno išče svojo identiteto, kakor se temu danes pravi. Z
                     drugo besedo, še zdaj v brk slovenskemu in drugemu svetu ne ve, kaj naj bi bil,
                     ter se vdaja iluzijam o »spravi«.</p>
                  <p>Obljubljena penatske pornografije ti danes ne morem poslati. Preden kam grem za
                     kaj dlje, potaknem izpod nog vse svoje papirje in drugo, kar potem stane dosti
                     iskanja. Vem, da vse je nekje, toda kje.</p>
                  <p>Nabralo se je še dosti stvari, pa danes ne utegnem zanje. Bojujem se z rdečim
                     krščanskosocialističnim in črnim zmajem na vse strani, a s koncem aprila bom
                     vse odrezal ter se vrgel v spomine, h katerim me nagovarjajo z vseh strani,
                     celo iz Slovenije. Upam, da jih bom zmogel. Zasnovanih in zaokroženih imam v
                     duhu že vrsto poglavij, ki jih bom pisal ne po kakem zaporedju, temveč po
                     razpoloženju – enkrat literaturo, enkrat politiko, enkrat razočaranja, enkrat
                     Cerknico – ter jih potem razvrstil.</p>
                  <p>Pozdrav in blagoslov Tvoj stari</p>
                  <p>Mirko </p>
                  <p>16. 4. 1986</p>
               </div>
               <div type="div3">
                  <p>Draga Agna!</p>
                  <p>Že dolgo se pripravljam, da bi Vam pisal. Nisem zmogel in še zdaj težko, pač pa
                     sem telefoniral in radi pomote v času govoril le z Alenčico ter jo nehote
                     vikal, kar naj mi, prosim, oprosti.</p>
                  <p>Kaj mi je Mirko bil, veste, in kako mi je zdaj, ko ga ni, veste tudi in nič ne
                     moremo. Tako je in kloniti moramo pred poslednjo, največjo in najpravičnejšo
                     postavo, ukazano od Boga samega, pa kljub temu ne morem in ne morem zapopasti,
                     da ga ni več.</p>
                  <p>Ko boste lahko, sporočite mi, prosim, kako je z Mirkotom bilo od tedaj dalje,
                     ko mi je poslal zadnje pismo 16. 4., in kako je z Vami, ker Alenčica mi je
                     rekla, da imate hudo revmo in da boste operirani. V veliko tolažbo mi je in
                     Bogu sem hvaležen, da sva se z Mirkom onokrat v Trstu našla in za obisk pri Vas
                     ter za potovanje z njim po Ameriki in Kanadi.</p>
                  <p>Naj te revne besede veljajo tudi Mirni in jih ji o priliki posredujte. </p>
                  <p>Z najlepšimi pozdravi vsem, največ Vam</p>
                  <p>20. julij 1986</p>
                  <p>Vaš Mirko</p>
               </div>
            </div>
            <div type="div2">
               <head>Ob stoletnici Župančičevega rojstva</head>
               <docAuthor>Tine Debeljak</docAuthor>
               <div type="div3">
                  <p>22. januarja 1878 se je rodil v Vinici v Beli krajini pesnik Oton Župančič. Da
                     ni umrl 11. junija 1949 – natančno sto let po Prešernovi smrti l. 1849 – bi bil
                     danes stoletnik. Tako pa se klanjamo njegovemu pesniškemu spominu, kajti gotovo
                     je bil v stoletju po Prešernu naš največji pesnik. Z njim in njegovo pesniško
                     družbo – Cankar, Murn, Kette – je povezana pomladitev slovenske lirike koncem
                     stoletja, njen dvig na svetovno gladino, dosegli smo evropski razvoj in
                     ustvarili mnoga klasična dela. Slednja Župančičeva pesniška zbirka je pomenila
                     novo rast v tem razvoju: če je bila Čaša opojnosti započetek dekadence, je Čez
                     plan zmagoslavje naše nove romantike in impresionizma, Samogovori so
                     napovedovali prihod ekspresionizma, V zarje Vidove pa novo slovensko politično
                     pesem ob majniški deklaraciji, celo zadnja Zimzelen pod snegom je verjetno
                     najmočnejša partizanska poezija. Veronika Deseniška je sicer po snovi, gradnji
                     in razkošju mišljena naša reprezentativna igra, dasi notranje dramatično
                     oporečna, gotovo pa je besedno in poetično vrhunska stvaritev. Lotil se je tudi
                     epa Jerala, ki pa je ostal fragment. Različne antologije in Zbrani spisi
                     potrjujejo njegovo osrednje mesto v slovenskem pesništvu zadnjega stoletja,
                     kakor tudi njegovi prevodi v tuje jezike in študije tujih učenjakov o njegovem
                     književnem delu.</p>
                  <p>Ne smemo pa pozabiti, da tudi v mladinski pesmi pomeni nov razvoj, in da
                     Cicibana, otroških pesmic, še nihče poznejših mladinskih pesnikov ni dosegel,
                     kaj šele presegel.</p>
                  <p>Posebno mesto pa zavzema Župančič kot prevajalec iz svetovnih jezikov, tako iz
                     angleščine (skoraj celotni Shakespeare, Galsworthy, Dickens ... ), iz francoščine
                     čudovito prevedeni Rostandov Bergerac, potem Molière, Maupassant, Balzac ... ) iz
                     ruščine (Puškin), nemščine (Goethe), italijanščine (Dante), kasteljanščine
                     (Calderón) itd.</p>
                  <p>Poleg tega je bil tudi urednik revij Slovan in Ljubljanski zvon ter ravnatelj
                     Drame in intendant Narodnega gledališča, kar je bil poleg začetnih službenih
                     let kot arhivar ljubljanske občine njegov službeni poklic, v katerem se je tudi
                     po drugi svetovni vojni upokojil.</p>
                  <p>Vsega tega dela in predvsem vrednosti in pomena se spominjamo danes, ko
                     praznujemo Slovenci, kjer koli v svetu se nahajamo, stoletnico rojstva velikega
                     slovenskega pesnika, ki je proslavil slovensko poezijo naznotraj med nami, pa
                     jo tudi ponesel s slavo v svet.</p>
                  <p>Kot tak je bil predsednik slovenskega dela Mednarodnega pisateljskega društva
                     PEN-kluba in prvi predstavnik slovenskega pesništva v Akademiji znanosti in
                     umetnosti v Ljubljani.</p>
                  <p>Vse to je dosegel še pred koncem II. svetovne vojne.</p>
                  <p>Po vojni so ga čakale nove postojanke in časti, kajti med revolucijo seje
                     opredelil za OF in pod psevdonimom »Anton Pesnik« dal predtakt za partizanske
                     pesmi (Veš poet svoj dolg?), bil član Izvršnega odbora OF, postal po
                     »osvoboditvi« prvi starostni predsednik slovenske zbornice, »deželni in državni
                     poslanec« to je: član federalne in republikanske skupščine, dobil najvišji
                     naslov »ljudskega pesnika«, ki ga je mogoče dobiti pesniku samo v deželah
                     sovjetskega vpliva, postal častni doktor ljubljanske univerze in bil odlikovan
                     z redom Narodnega osvobojenja I. stopnje in redom Bratstva in enotnosti I.
                     stopnje. In ob smrti je Tito poslal družini sožalje »ob smrti velikega
                     jugoslovanskega pesnika«.</p>
                  <p>Pokopan je pri sv. Križu v skupni grobnici Slovenske Moderne ob Murnu, Ketteju
                     in Cankarju. Zdaj so skupaj, ta štiriperesna deteljica »slovenskih in klasičnih
                     leposlovnih umetnikov XX. stoletja.«</p>
                  <p>Toda umetnik je tudi človek, in kot človek je lahko manjše cene kot umetnik. Če
                     slaviš umetnika, ne povzdiguješ človeka v njem, še manj občana, njegovo
                     obnašanje v javnosti. Prof. dr. Slodnjak je že dal svojo sodbo: »Župančič je
                     bil večji umetnik kot človek.« In to je zapisal v naši domovini, kjer bodo v
                     teh dneh slavili verjetno vsebolj človeka in celo občana kot pesnika. Zato
                     mislimo, da se ne pregrešimo zoper rek »de mortuis nil nisi bene« zlasti še v
                     spominskem članku k stoletnici, če k Slodnjakovi sodbi dodamo tudi nekaj
                     svojega komentarja o njem kot občanu.</p>
                  <p>Kakor vemo, je Župančič izšel iz najožjega kroga prvih dr. Krekovih ligašev, ki
                     so se zbirali ob njem, prebirali celo od šole prepovedani Mahničev Rimski
                     katolik ter bili zato kaznovani s šolsko kaznijo. Ločil se je od njega in se
                     pridružil protimahničevcem in pel celo protikatoliške pesmi, kakor sem skušal
                     prikazati v zadnjem Duhovnem življenju. In zopet je nihal med vero in nevero.
                     In Truhlar je prišel do končne oznake, da je bil Župančič »manjši duh od
                     Ketteja in Cankarja ter celo od Kosovela«. Bil je eklektik, ki ni imel
                     utrjenega svetovnega nazora. Pa tudi ne političnega. Kreku je ob smrti pel
                     hvalnice v pesmi in govoru, in mu je bil simbol slovenske Besede. Toda ko se je
                     bilo treba odločiti za slovensko avtonomijo, politično in jezikovno, ni dal na
                     izjavo svojega podpisa, odločil se je za jugoslovanstvo, in celo za vladajoči
                     centralizem. Pel je himne »preporodovcem«, in sestavljal grobne napise
                     orjunašem. Podpiral je Živkovića v kraljevi diktaturi, in s tem seveda molče
                     odobraval trganje Cankarja iz šolskih čitank, prepoved govoriti o slovenskem
                     narodu. Vsaj protestiral ni. V debati o ameriškem pisatelju Luisu Adamiču in
                     njegovem slovenstvu se je postavil na internacionalno stališče in s tem
                     povzročil razkroj Ljubljanskega zvona, od katerega so se ločili »samoslovenci«,
                     kakor so se disidenti imenovali s ponosom. (Ne vem, zakaj danes nekateri
                     smatrajo ta naslov kot psovko.) Župančič je podprl spet centralizem. Ko pa je
                     prišel nov režim, in se je centralizem začel krhati, je dal razglasiti po
                     radiu, da je on spet volil za nov režim.</p>
                  <p>Ko so ubili kralja Aleksandra v Marseillu 1. 1934, je napisal ganljivo pesem
                     Pismo kralja Aleksandra z onega sveta, ki so ga potem centralistični oblastniki
                     z lepimi večbarvnimi črkami tiskali na trd papir in ga razobesili po vseh
                     ljudskih šolah. Opisuje kraljeva junaštva in velike zasluge in roti mladino,
                     naj da zdaj vso ljubezen Petru II. Temu pa je posvetil posebno pesem kot
                     sožalnico ob očetovi smrti, kar ga ni motilo, da ga je pozneje pomagal
                     odstaviti. Opremil je z verzi žaro, ki je bila poslana na Oplenac na kraljev
                     grob.</p>
                  <p>Svoj čas so veliko pisali o Župančičevem zadržanju med revolucijo. Vemo, da se
                     je po 3. maju 1941 – po ustanovitvi Ljubljanske province – , spoštljivo izrazil
                     o italijanski zastavi v prijateljski družbi ital. cenzorja prof. Urbanija.
                     Ostal je intendant gledališča in dovolil igrati za okupatorjeve oficirje
                     posebne večere ter sprejemal osebna darila od Graziolija in Rösenerja, ki ga je
                     hotel počastiti kot slovenskega »malega Goetheja«, obema se jim je osebno
                     zahvalil, kot je pričal kapelnik Hercog. In ni veljal za kolaboratorja, kot
                     tisti, ki so se kdaj samo rokovali z njima. Ni držal kulturnega molka; pa je
                     bil v OF v Izvršnem odboru. Bolezen je hlinil, a po »osvobojenju« je takoj
                     prevzel visoke funkcije. In kot je pel prej Aleksandru I. in Petru II, je zdaj
                     pisal ode »spoštovanemu tovarišu Titu za rojstni dan«, opeval Internacionalni
                     prvi maj, Petletko in se s patetično veliko odo poklonil veliki ruski
                     revoluciji leta 1917 in posebej Moskvi kot svetovni voditeljici komunizma, da
                     jo je ob kominformijski krizi zapustil. In še in še bi lahko imenovali taka
                     pričevanja o nestalnosti Župančiča v javnih zadevah, ob bitnih vprašanjih
                     slovenstva. Celo to: ta, ki je toliko prevajal iz zahodno evropske kulture, je
                     dal prednost sedaj – vzhodni, azijski. Vsem vladajočim je uklanjal hrbet, česar
                     bi Cankar ne storil. To pač ne kaže trdnega značaja kot občana. Bil je »trst, v
                     vetru omahujoč,« kot je pisal sam in se tako nevede lepo označil. Ne moremo
                     preko teh omemb tudi zato, kajti če bi bil res »ljudski umetnik«, bi pač moral
                     v revoluciji stopiti na stran »ljudstva« in ne partije, in to celo v samem
                     začetku, ko je »osvobodilno« gibanje vodila še zgolj partija, kateri on sicer
                     ni pripadal, pa ji je služil za dekorativne kulise vse do smrti, pa tudi po
                     njej in ji bo tudi ob stoletnici.</p>
                  <p>Vse to nič ne manjša njegove cene pesnika. Sicer sem že davno – pred 45 leti
                     (1934, DS) – postavljal Murna »kot najčistejšega slovenskega pesnika« pred
                     Župančiča, in sem to ponovil tudi ob sedemdesetletnici v Svobodni Sloveniji,
                     pišoč: »bodočnost bo pokazala, da je bil Murn verjetneje večji pesnik v duši in
                     morda tudi Kette.« Zdaj je to ugotovil prof. Truhlar v zadnjem svojem delu:
                     »Župančič je manj globok kot Kette, pa tudi manj od Cankarja in Kosovela ... «To
                     velja sicer za njegovo globino, vidno pa je, da se moderni pesniki bolj vračajo
                     k Murnu, pesniku čistih razpoloženj, kot pa k Župančiču, patetičnemu
                     deklamatorju.</p>
                  <p>Vsekakor: ob stoletnici Otona Župančiča se klanjamo spominu tega velikega
                     umetnika, pesnika in čudovitega mojstra slovenskega jezika tudi slovenski
                     emigranti v svetu. Mislim, da že s tem izpričujemo, da imamo »srce za slovensko
                     kulturo«, o čemer je on nekoč sodil, da »je naravno, da ga nimamo, in bi se
                     čudil, če bi bilo drugače« (Zb. S. 1951, 133). Čast dajemo njegovem kulturnem
                     delu, čeprav je bil tudi Župančič med onimi, ki so o nas govorili in pisali kot
                     o »domačih izdajalcih« (Slov. por. 14. 6. 1945). In to prav v času, ko so
                     padali domobranci v tisočih v kočevskih gozdovih in je on tedaj – »tulil z
                     volkovi« ... To se težko pozabi. Tudi ob slavljenju stoletnice.</p>
                  <p>Svobodna Slovenija 26. 1. 1978.</p>
               </div>
            </div>
         </div>
         <div type="div1">
            <head>Farne spominske plošče</head>
            <div type="div2">
               <head>S Trdinovega vrha do bregov spodnje Krke</head>
               <docAuthor>Tine Velikonja</docAuthor>
               <div type="div3">
                  <p>Ne ve se, kateremu od gospodov, ki so v mračnih letih realsocializma
                     župnikovali v Brusnicah, se moramo zahvaliti za skrbno sestavljen seznam žrtev
                     vojne in revolucije v tej župniji. Izkazalo se je, da je vreden več kot ves
                     kasnejše trud in denar. Prav zaradi njega smo se odločili postaviti farno
                     ploščo v kraju, v katerem ljudje niso bili za to. Ne, da bi nasprotovali,
                     enostavno jim ni mar za spomenik ljudem, ki so že več kot 60 let pod rušo.
                     Nismo namreč izbrskali niti enega domačina, ki bi nam priskočil na pomoč, kaj
                     šele, da bi sestavili odbor. Drugi, ki nas je prepričal, da se kljub vsemu
                     izplača, pa je sedanji župnik Ivan Trnovec, ki ga letargija faranov ni spravila
                     v malodušje in je bil najmanj tako vztrajen kot mi sami.</p>
                  <p>Brusnice so značilni koglomerat predmestnih naselij, podoben kot so Medvode,
                     Žalec ali Ruše, brez prave forme in duše. Brusničanov ne ogroža industrija,
                     čeprav jim z novomeške strani kvari zrak, pač pa zelena nevarnost iz okoliških
                     gozdov. Samo nekaj pravih kmetov je ostalo. Ti se tako kot drugod pehajo za
                     ohranitev narave. Če bi odnehali, bi v deželi pod Gorjanci v pol stoletja
                     zrastel pragozd, tako pa se jezijo na ves svet, ker jim ne priznava varuštva
                     nad ohranitvijo narave. Bojim pa se, da bodo odnehali, ne sami ampak njihovi
                     potomci, razprodali svoje travnike in njive za gradbene parcele ter se šli
                     sončit na Havaje.</p>
                  <p>O Brusnicah ni slišati veliko. Ko smo v petnajst kilometrov oddaljenem
                     Mokronogu vabili ljudi, naj pridejo na blagoslovitev plošč, so vpraševali, kje
                     je ta župnija. Vse, kar se zgodi na tistem koncu, se v Novem mestu. Tam
                     Brusničanom režejo kruh, vtepavajo njihovim otrokom v glavo visoko učenost
                     sveta, tam domuje posvetna in cerkvena gosposka. Hiše stojijo po vaseh, kot se
                     jim zdi, celo cerkev je postavljena tako nerodno sredi glavnega naselja, da je
                     čudno, kako je niso v svinčenih časih podrli in na njenem mestu uredili
                     krožišča.</p>
                  <p>Teritorij župnije se začenja prav na Trdinovem vrhu, se spusti navzdol po
                     Gorjancih in ga ustavijo šele bregovi Krke. Na južni strani meji na stopiško,
                     na severni na šentjernejsko župnijo. Partizani so našli na Gorjancih v času
                     revolucije varno zavetje in se povezali s prebivalci vasi na njihovem pobočju
                     ali podnožju, zlasti v Gabrjah, ki se imajo za partizansko Moskvo.Tudi drugje
                     se hvalijo s tem, tako prebivalci Podrage pri Podnanosu, kot na Predmeji nad
                     Ajdovščino. No, Gorjani se tudi hvalijo, da so Nevjork, tako bogati so.
                     Dobivajo kar trojno pokojnino: italijansko, partizansko in še navadno. Do
                     vsake, še tako zanikrne hiše so napeljali asfalt. No, za Gabrje pripovedujejo,
                     da so prav vsem njenim prebivalcem priznali partizansko pokojnino, samo pes je
                     ni dobil, ker je lajal na partizane, in farovška kuharica. Splošno znano je
                     tudi, da poštarji v to vas že več kot pol stoletja prvega v mesecu vozijo
                     pokojnine s karjolo. Toliko denarja morajo razdeliti, da ne gre v njihove
                     torbe.</p>
                  <p>Leta 2003 zamisel o farni plošči v Brusnicah dozori. Seznam imamo, župnik, doma
                     iz Srednje vasi pri Polhovem Gradcu in sin po vojni umorjenega domobranca, je
                     za to, nekaj denarja se bo našlo, France Popek nam zriše načrt, sto imen
                     postroji v štiri kolone, da plošča ne bi bila previsoka, samo še prostor. Na
                     pokopališču je gneča, tako velika plošča se sploh ne bi ujela z okolico, morda
                     bi se dalo porabiti mrliško vežico, vendar bo težko najti prostor za tako
                     gmoto. Odpravimo se do farne cerkve Povišanja sv. Križa in iščemo kaj
                     pripravnega. Na cerkveno steno plošča ne bo šla, ker je prevelika, morda nekam
                     ob njej. Na severni strani pelje tik ob cerkvi cesta v Gabrje, na južni je
                     prostora dovolj, vendar bo tam parkirišče za cerkev, pa tudi bližina hleva z
                     značilnim vonjem nas prepriča, da odnehamo. Pogled se nam ustavi na nekdanji
                     pokopališki cerkvici sv. Družine in njeni zelenici. Na livadi kakih desetih
                     železnih križev. Lep prostor, to je tisto pravo. Župnik nam razloži, da so
                     hoteli čez travnik in mimo cerkvice speljati cesto, da bi presekali ovinek.
                     Komaj mu je uspelo, da jo je rešil.</p>
                  <p>Cerkvica z opuščenim pokopališčem je kulturno zaščitena. Pa smo tam. Pišemo na
                     Območno enoto Zavoda za varstvo kulturne dediščine Slovenije v Novem mestu.
                     Kraljuje na Grmu, prav tam, kjer je bila nekoč slavna kmetijska šola. Prejmemo
                     odgovor, »da predlagana lokacija pregrobo posega v območje spomenika«. Zato naj
                     poiščemo »drugo lokacijo.« France Popek, naš arhitekt, pride na idejo, da bi
                     ostali na izbranem prostoru, ohranili videz pokopališča, spomenik pa postavili
                     kar med križe, ne enega kamna ampak več, najboljše po enega za vsako vas. En,
                     dva tri, spet prošnja na območno enoto z novim predlogom. Povabijo nas na Grm.
                     Dekleta so prijazna in naklonjena. Tako bi šlo, celo več, po pogovoru nam
                     pošljejo dopis, da »nova rešitev ... s postavitvijo več kamnov ... lahko kvalitetno
                     dopolni prostor nekdanjega pokopališča«.</p>
                  <figure>
                     <graphic url="slike_z_64/z_64_33.png"/>
                     <head>Cerkvica Sv. Družine v Brusnicah s farno spominsko ploščo, sestavljeno iz
                        sedmih kamnov <name type="author">Tine Velikonja</name></head>
                  </figure>
                  <p>Čez tri leta, leta 2006, se odločimo, da stvar izpeljemo do konca. Gorazd
                     Martinšek, lastnik Kamnoseštva Kunovar na Žalah, prevzame delo: pohorski
                     tonalit, kamni grobo klesani, visoki do dva metra, sedem za imena, osmi za
                     napis, ki ga bo sestavil Justin Stanovnik. Osem milijonov tolarjev niso mačje
                     solze. Manjši del kot predplačilo, drugo naslednje leto. Saj to je skoraj
                     celoletni proračun našega društva. A skušnjava je prehuda. Travnik in cerkvica
                     sta taki vabi, da se jima ne moremo upreti, pa čeprav bomo kasneje stradali
                     kruha. Stonehenge na vasi.</p>
                  <p>Blagoslovitev v nedeljo 8. oktobra 2006 ob 15. uri. Značilen jesenski dan.
                     Čeprav je že nizko, sonce vseeno ne skopari s svojimi žarki. Farna cerkev je
                     napolnjena do vrha. Nismo sami tujci, župnik je prepričal omahljive farane, da
                     so prišli zraven, saj gre zanje. Oltar je praznično okrašen, kot dvatisočletna
                     tradicija zahteva. Mašuje pravkar postavljeni novomeški škof Andrej Glavan,
                     zbrano poje cerkveni pevski zbor. No, ob enem prejšnjih srečanj smo bili
                     najprej pri maši v Gabrjah. Tisto ljudsko petje je bilo marijapomagaj. Saj
                     vemo, važna sta čisto srce in dobra volja, nekaj talenta pa mora biti vseeno
                     zraven. Škofova pridiga nas gane. Tista prava zmes je, nedeljska pridiga s
                     mislimi o žrtvi in trpljenju. Ena od osnovnih človekovih pravic je pravica do
                     groba in do javnega imena.</p>
                  <p>Po maši kulturni del pri ploščah oz. kamnih. Zdaj se šele pokaže, kako dober
                     prostor smo izbrali in kako posrečena je rešitev kamen za vsako vas. Župniku ni
                     bilo žal zelenice in njene trave. Drugače je ravnal kot kočevski gozdarji, ki
                     so se zbali za svoje smrekice pod Krenom in preprečili, da bi stala spominska
                     cerkvica na kraju, kjer je bila julija 1990 prva slovesnost. Livada je dovolj
                     velika</p>
                  <p>za dvestoglavo množico, pregledna, sonce se upira na plošče, ki kot nemi vojaki
                     pričajo o kraju in času. Pojejo pevski oktet iz Šmihela pri Novem mestu.
                     Profesionalno. Škofov blagoslov, slavnostni govornik je Anton Drobnič.
                     Hvalabogu se je danes pripravil in govor napisal. Ne bo vlekel celo uro, kot je
                     pri njem navada. Jezični dohtar, zato mu ne zmanjka. Saj kadar sediš, ga je
                     lepo poslušati, stoje pa vedno bolj čutiš, da ti bodo odpadle noge, ne poslušaš
                     več, ampak samo iščeš, kam bi se naslonil, usesti se ne da, še manj
                     pobegniti.</p>
                  <p>Obiskati Brusnice se splača. Ko se boste ustavili na zelenici med farno
                     cerkvijo in župniščem, vas bo presenetil mir in osamelost kraja. Vseeno pa je
                     vedno, ko sem obiskal ta sveti kraj, vsaj ob enem kamnu gorela sveča. Na kamnih
                     so napisana imena ljudi, katerih predsmrtne muke so bile neizmerne, pa naj so
                     jih pobili okupator ali partizani. Zvečine so bili mladi, veselili so se
                     življenja in težko so umirali. Ta imena so pozabljena, v kratkem bodo umrli
                     zadnji, ki so jim bili blizu, so jih poznali in so vedeli kaj povedati o njih.
                     Preberite napis, ki povezuje talce, naključne žrtve vojnega nasilja, civilne
                     žrtve revolucionarnega nasilja ter v boju padle ali pobite vaške stražarje in
                     domobrance!</p>
                  <figure>
                     <graphic url="slike_z_64/z_64_34.png"/>
                     <head>Slika</head>
                  </figure>
                  <div type="div3">
                     <lg>
                        <l>USTAVI SE POPOTNIK IN PREBERI</l>
                        <l>IMENA NA TEH SEDMIH KAMNIH</l>
                        <l>KI TU NAS OPOMINJAJO IN PROSIJO NEBO</l>
                        <l>ZA USMILJENJE IN PAMET</l>
                        <l>UMRLI SO OD TUJE IN DOMAČE VOJNE</l>
                        <l>OD TUJEGA POHLEPA IN OD BLODNJE BRATOV</l>
                        <l>POKONČANI</l>
                        <l>ZVESTI VERI IN JEZIKU</l>
                        <l>BILI SO VSI IZ TEH VASI A SE ZA MNOGE</l>
                        <l>NE VE KJE ZDAJ LEŽIJO</l>
                     </lg>
                     <lg>
                        <l>ZATO POSTOJ IN SE TU PREKRIŽAJ IN POMOLI</l>
                        <l>KAKOR DA BI STAL OB GROBU</l>
                     </lg>
                     <lg>
                        <l>V LETU GOSPODOVEM 2006 POSTAVILI</l>
                        <l>ŽUPNIJA BRUSNICE IN NOVA SLOVENSKA ZAVEZA</l>
                     </lg>
                     <figure>
                        <graphic url="slike_z_64/z_64_35.png"/>
                        <head>Slika</head>
                     </figure>
                  </div>
               </div>
            </div>
         </div>
         <div type="div1">
            <head>Iz naše preteklosti</head>
            <div type="div2">
               <head>Slomškov zavod v Ljubljani</head>
               <docAuthor>Jože Kočar</docAuthor>
               <div type="div3">
                  <p>Slomškov zavod na Poljanski 6 v Ljubljani je bil pred drugo svetovno vojno
                     cistercijanski dijaški internat. Danes precej zapuščena, nekdaj lepa, mogočna
                     stavba ima zelo pisano zgodovino. Kot piše Silvester Kopriva v monografiji
                     Ljubljana skozi čas (Založba Borec, Ljubljana 1989) na strani 33, je bila v
                     njej ... »<emph>leta 1867 ustanovljena nemška višja ljudska šola in pozneje višja
                        dekliška šola. Za Avstrije je bila močna opora ljubljanskemu nemštvu. V
                        stari Jugoslaviji pa je imel cistercijanski samostan iz Stične v hiši
                        internat za svoje gojence, ki so obiskovali ljubljanske šole</emph>.«</p>
                  <p>Internat je dobil ime Slomškov zavod in sprejel prve gojence skoraj gotovo po
                     letu 1931, kajti v knjigi Popolna posvetitev Bogu (Anton Nadrah, cistercijanska
                     opatija, Stična 2003), izdani ob 60-letnici mučeniške smrti patra Placida
                     Grebenca, na strani 31 piše, da je fr. Placid ... »<emph>skupaj z drugimi
                        študenti tri leta teološkega študija imel vso oskrbo v Marijanišču v
                        Ljubljani, na predavanja pa je hodil na teološko fakulteto</emph>«. Če bi
                     tedaj že obstajal Slomškov zavod, bi fr. Placid gotovo imel oskrbo v tem
                     zavodu, kakor je v štiridesetih letih med svojim študijem v njem bival fr.
                     Bernard Slovša, kasnejši opat v Stamsu. V Palmah mučeništva (Mohorjeva družba,
                     Celje 1995) na strani 331 o Avguštinu fr. Marijanu Kostelcu piše, da je
                        »<emph>od 1932 do 1940 študiral na klasični gimnaziji v Ljubljani in
                        stanoval v Slomškovem zavodu – «</emph>
                  </p>
                  <p>Takratni prior in kasnejši opat dr. Avguštin Kostelec je takoj po končani prvi
                     svetovni vojni že leta 1919 v samostanu v Stični ustanovil internat, v katerega
                     je potem prihajalo vse več mladih. Bivanje v samostanskem okolju je bila za
                     gojence gotovo enkratna spodbuda za duhovno rast, a gimnazijski študij je bil
                     za podeželske fante kar zahteven. Dijaki so v Stični študirali privatno in ob
                     koncu šolskega leta so morali opravljati še letne izpite. Iz tega internata je
                     do leta 1936 cistercijanska družina v Stični dobila kar šestnajst novih patrov,
                     med njimi so bolj poznani p. Simon Ašič, p. Placid Grebenc in p. Gabrijel
                     Umek.</p>
                  <p>Ni čudno, da je opat p. Avguštin leta 1931 pridobil in za dijaški internat
                     usposobil stavbo na Poljanski 6 v Ljubljani, imenovano »Slomškov zavod«, kjer
                     so stanovali menihi, ki so študirali na bogoslovni fakulteti, in srednješolci
                     (Prim. Jože Gregorič, Cistercijani v Stični, Ljubljana 1980, str. 107). Stavba
                     je že v zasnovi imela štiri velike spalnice, dve veliki učilnici, knjižnico,
                     kapelo, kuhinjo in veliko jedilnico, zaprte povezovalne hodnike ter vse
                     potrebne spremljevalne prostore. Posebno je bil dobrodošel velik obzidan vrt,
                     ki se je raztezal skoraj do Streliške ulice. Srednji del vrta je zavzemal
                     vzorno urejen vrtnarski del s toplimi gredami za pridelavo začimb in zelenjave.
                     Zadnji del je bil opremljen kot igrišče za odbojko ali igro med dvema ognjema,
                     ob strani pa sta stali telovadni orodji krogi in drog.</p>
                  <p>Svoj največji razcvet je Slomškov zavod doživel v letih tik pred drugo svetovno
                     vojno, ko je v njem prebivalo kar po okrog 50 dijakov. Obiskovali so državno
                     klasično gimnazijo, v zavodu pa imeli materialno, vzgojno in pedagoško podporo
                     cistercijanske redovne družine. Zaradi tega je zavod veljal za vzorno in
                     primerno ustanovo za bistre, manj premožne podeželske fante, ki bi sicer ne
                     mogli obiskovati gimnazije. Mesečna oskrbnina je bila med nižjimi in se je
                     glede na socialni položaj družine gibala od 300 dinarjev navzgor. Ta vsota je
                     takrat pomenila nekako polovico delavske povprečne mesečne plače.</p>
                  <p>Zavod je do jeseni 1939 vodil p. Jožef Vračko, s šolskim letom 1939/40 ga je
                     zamenjal p. Štefan Kržišnik. Za vzgojo, red in študij sta skrbela dva prefekta:
                     p. Simon Ašič, ki je pred tem nekaj časa bival v cistercijanskem samostanu v
                     Mogilevu na takratnem Poljskem, in p. Pavel Pavlič. Materialni del življenja je
                     navadno oskrbovalo okrog pet redovnih bratov. Občasno so v zavod prihajali tudi
                     drugi patri in samostanski uslužbenci. V kapeli je večkrat maševal Alojzij
                     Merhar s pesniškim imenom Silvin Sardenko. Škoda, da tedaj še ni bilo
                     somaševanja, pač pa je bila pogosta zborna molitev. V mesecu maju so v zavodsko
                     kapelo prihajali k šmarnicam tudi zunanji obiskovalci. V kapeli so se večkrat
                     zbirali k rekolekcijam še mladci – člani dijaške Katoliške akcije. Zavodarji
                     smo imeli tudi pevski zbor in možnost učenja klavirja ter tamburic. Za konec
                     šolskega leta 1938/39 so gojenci uprizorili igro Luč z gora.</p>
                  <p>Stanje v zavodu v zadnjem normalno končanem šolskem letu 1939/40 prikazuje
                     skupinska slika gojencev in vodstva zavoda, ki je bila posneta v juniju
                     1940.</p>
                  <p>Naslednje leto je prišlo še nekaj novih, tako da je drugi razred gimnazije v
                     šolskem letu 1940/41 obiskovalo kar 13 zavodarjev.</p>
                  <p>Po spominu in Letnem poročilu Drž. klasične gimnazije v Ljubljani smo poskusili
                     prepoznati imena gojencev, ki so v šolskem letu 1939/40 obiskovali posamezne
                     razrede gimnazije:</p>
                  <p>Prvi razred:</p>
                  <p>- Arnež Anton, 1928, z Jesenic na Gorenjskem, živi v ZDA, Sacramento,
                     California,</p>
                  <p>- Bojc Anton, 1926–1945, iz Dolenje vasi pri Ribnici, ubit ob koncu vojne,</p>
                  <p>- Drobnič Ludvik, 1928, Sv. Gregor, živi v Barceloni,</p>
                  <p>- Gabrič Ivan, 1928, iz Rake pri Krškem, umrl po vojni,</p>
                  <p>- Gartner Jakob, 1926–1945, iz Golice nad Selcami, ubit po vojni,</p>
                  <p>- Janežič Alojzij, 1929–1945, iz Višnje Gore, ubit ob koncu vojne,</p>
                  <p>- Kočar Jožef, 1928, iz Zaloga pri Cerkljah,</p>
                  <p>- Koželj Jožef, 1927, s Krke,</p>
                  <p>- Lindič Ludvik, 1929, iz Ljubljane,</p>
                  <p>- Marolt Janko, 1927 ?, iz Ivančne Gorice,</p>
                  <p>- Modic Ludvik, 1926–1945, iz Matene pri Igu, ubit po koncu vojne,</p>
                  <p>- Pavlic Jožef, 1927, iz Bresta pri Igu, prišel kasneje,</p>
                  <p>- Rovtar Jožef, 1927, iz Topolj nad Selcami, živi v Lusaki, Zambija,</p>
                  <p>- Štrubelj Ivan, 1927, s Police pri Grosupljem, umrl po vojni.</p>
                  <p>Drugi razred gimnazije:</p>
                  <p>- Arnež Ciril,</p>
                  <p>- Dolinar Andrej, 1927–1945,</p>
                  <p>- Gospodarič Janez,</p>
                  <p>- Kastelic Stanislav, 1926–1945, iz Dednega Dola pri Višnji Gori,</p>
                  <p>- Klinar Jakob,</p>
                  <p>- Kokalj Janko, 1927, iz Topolj nad Selcami,</p>
                  <p>- Makovec Frančišek,</p>
                  <p>- Mervar Frančišek,</p>
                  <p>- Oblak Martin, 1924–1945, iz Vrbljenj, prišel kasneje,</p>
                  <p>- Smola Roman.</p>
                  <p>V tretjem letniku so bili:</p>
                  <p>- Čampa Vinko,</p>
                  <p>- Dermota Jernej,</p>
                  <p>- Gostinčar Jožef,</p>
                  <p>- Janša Jakob,</p>
                  <p>- Kržišnik Anton,</p>
                  <p>- Lavrič Ignacij, 1924–1945, iz Hrastja pri Moravčah, ubit po vojni, pisal
                     pesmi.</p>
                  <p>- Planišček Ljubomir,</p>
                  <p>- Šefman Viktor,</p>
                  <p>- Zupanc Ciril,</p>
                  <p>- Zupančič Ludvik.</p>
                  <p>V četrtem letniku:</p>
                  <p>- Mrak Franc,</p>
                  <p>- Petrič Anton,</p>
                  <p>- Šušteršič Anton,</p>
                  <p>- Valič Vojko,</p>
                  <p>- Zabukovec Rudolf.</p>
                  <p>V petem letniku:</p>
                  <p>- Dolinar Jožef,</p>
                  <p>- Legat Leopold,</p>
                  <p>- Starešinič Niko,</p>
                  <p>- Šeme Leopold, umrl v ZDA kot zdravnik.</p>
                  <p>V šestem letniku:</p>
                  <p>- Ferkolj Milan,</p>
                  <p>- Glavan Franc, 1923–1945, z Iga pri Ljubljani,</p>
                  <p>- Hauptman Anton, 1922, padel 21. 01. 1943 v vasi Bič pri Šentvidu na
                     Dolenjskem,</p>
                  <p>- Koren Franc,</p>
                  <p>- Ilc Alojzij,</p>
                  <p>- Kostelec Marko, 1923–1945, iz Šentruperta,</p>
                  <p>- Zajec Jože, 1922–1945, iz Zagradca.</p>
                  <p>V sedmem letniku:</p>
                  <p>- Avsec Vincencij, 1920–1945, iz Knežje Lipe pri Ložu.</p>
                  <p>- Gregorič Alojzij, živi v Chicagu, USA,</p>
                  <p>- Jevnikar Janez,</p>
                  <p>- Judnič Stanislav, 1922–1945,</p>
                  <p>- Kastelic Jožef, 1922–1945, iz Dednega Dola pri Višnji Gori,</p>
                  <p>- Šile Jože ?.</p>
                  <p>V osmem letniku:</p>
                  <p>- Judnič Jožef, umrl zaradi bolezni 1943,</p>
                  <p>- Kostelec Avguštin, 1921–1945, iz Šentruperta,</p>
                  <p>- Nosan Anton.</p>
                  <p>Po okupaciji maja 1941 je Slomškov zavod izgubil tiste dijake, ki so bili doma
                     na področju, zasedenem od Nemcev, začasno pa med drugimi sprejel naslednje
                     drugošolce iz škofijske gimnazije: Alojzij Boh, 1927, iz Jurjevice; Stanislav
                     Lovšin, 1927, iz Hrovače, Alojzij Starc, 1926, iz Žlebiča; Anton Perpar, 1927,
                     iz Dobrniča in še druge.</p>
                  <p>Nekateri zavodarji so obiskovali druge šole: fr. Bernard Slovša, Mavsar
                     Adolf.</p>
                  <p>Od naštetih so stopili v cistercijanski red: Vinko Avsec kot fr. Robert,
                     Avguštin Kostelec kot fr. Marijan, Marko Kostelec kot fr. Janez, a so bili vsi
                     trije ubiti ob koncu vojne. Kot škofijski bogoslovci so bili ob koncu vojne
                     ubiti prejšnji zavodarji: Franc Glavan, Jožef Kastelic in Jože Zajec.</p>
                  <p>Med vojno so se v zavod začasno zatekali tudi fantje, ki so se doma počutili
                     ogrožene ali pa so prišli iz nemškega zasedbenega področja: Janez Benko, Gorše,
                     Dolfi Mavsar, Aleš Šimenc, Marko Vrevc in še kdo.</p>
                  <p>Kot pripomoček za prepoznavo posameznih zavodarjev na fotografiji je bil
                     napravljen silhuetni obris z zaporednimi številkami.</p>
                  <p>Imena prepoznanih na fotografiji so navedena v razpredelnici, a nekaterih po
                     tolikih letih ni bilo mogoče popolnoma zanesljivo prepoznati, zato tam, kjer
                     obstaja dvom, to označuje vprašaj.</p>
                  <figure>
                     <graphic url="slike_z_64/z_64_36.png"/>
                     <head>Gojenci in vodstvo Slomškovega zavoda na Poljanski cesti 6 v juniju
                        1940.</head>
                  </figure>
                  <figure>
                     <graphic url="slike_z_64/z_64_37.png"/>
                     <head>Silhuetni obris</head>
                  </figure>
                  <table rend="frame" xml:id="Tabela2">
                     <row>
                        <cell>49<lb/>Ivan Gabrič</cell>
                        <cell>50<lb/>Janko Kokalj</cell>
                        <cell>51<lb/>Janko Marolt</cell>
                        <cell>52<lb/>Jože Rovtar</cell>
                        <cell>53<lb/>Ludvik Lindič</cell>
                        <cell>54<lb/>Anton Bojc</cell>
                        <cell>55<lb/>Jakob Klinar</cell>
                        <cell>56<lb/>Jožef Koželj</cell>
                        <cell>57<lb/>Anton Kržišnik</cell>
                        <cell>58<lb/>Janez Gospodarič</cell>
                        <cell>59<lb/>Ludvik Drobnič</cell>
                        <cell>60<lb/>Jožef Kočar</cell>
                        <cell>61<lb/>vratar?</cell>
                        <cell/>
                     </row>
                     <row>
                        <cell>35<lb/>Ciril Arnež</cell>
                        <cell>36<lb/>Anton Arnež</cell>
                        <cell>37<lb/>Ivan Štrubelj</cell>
                        <cell>38<lb/>Ludvik Modic</cell>
                        <cell>39<lb/>Alojzij Janežič</cell>
                        <cell>40<lb/>Jakob Gartner</cell>
                        <cell>41<lb/>Ludvik Zupančič</cell>
                        <cell>42<lb/>Stane Kastelic?</cell>
                        <cell>43<lb/>Vinko Čampa</cell>
                        <cell>44<lb/>Roman Smola</cell>
                        <cell>45<lb/>Jakob Janša?</cell>
                        <cell>46<lb/>Ljubo Planišček</cell>
                        <cell>47<lb/>Franc Mervar?</cell>
                        <cell>48<lb/>brat Vider</cell>
                     </row>
                     <row>
                        <cell/>
                        <cell>23<lb/>brat Karel</cell>
                        <cell>24<lb/>Franc Koren</cell>
                        <cell>25<lb/>Dolfi Mavsar</cell>
                        <cell>26<lb/>Marko Kostelec</cell>
                        <cell>27<lb/>Leopold Šeme ?</cell>
                        <cell>28<lb/>Jernej Dermota?</cell>
                        <cell>29<lb/>Ciril Zupanc</cell>
                        <cell>30<lb/>Jožef Gostinčar</cell>
                        <cell>31<lb/>Vojko Valič ?</cell>
                        <cell>32<lb/>Franc Mrak ?</cell>
                        <cell>33<lb/>Franc Makovec?</cell>
                        <cell>34<lb/>brat Tarzicij Rabuda</cell>
                        <cell/>
                     </row>
                     <row>
                        <cell/>
                        <cell>11<lb/>brat?</cell>
                        <cell>12<lb/>Jože Zajec</cell>
                        <cell>13<lb/>Alojzij Ilc</cell>
                        <cell>14<lb/>Franc Glavan</cell>
                        <cell>15<lb/>Milan Ferkolj ?</cell>
                        <cell>16<lb/>Rudolf Zabukovec?</cell>
                        <cell>17<lb/>Anton Šušteršič?</cell>
                        <cell>18<lb/>Ignacij Lavrič</cell>
                        <cell>19<lb/>Jože Kastelic</cell>
                        <cell>20<lb/>Janez Jevnikar</cell>
                        <cell>21<lb/>Stane Judnič ?</cell>
                        <cell>22<lb/>brat kuhar ?</cell>
                        <cell/>
                     </row>
                     <row>
                        <cell/>
                        <cell/>
                        <cell>1<lb/>Ni bil dijak?</cell>
                        <cell>2<lb/>Vincencij Avsec</cell>
                        <cell>3<lb/>Jožef Judnič?</cell>
                        <cell>4<lb/>p. Simon Ašič</cell>
                        <cell>5<lb/>p. Štefan Kržišnik</cell>
                        <cell>6<lb/>p. Pavel Pavlič</cell>
                        <cell>7<lb/>fr. Bernard Slovša</cell>
                        <cell>8<lb/>Avguštin Kostelec</cell>
                        <cell>9<lb/>Anton Nosan</cell>
                        <cell>10<lb/>Alojz Gregorič</cell>
                        <cell cols="2"/>
                     </row>
                  </table>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Še spomini</head>
               <docAuthor>Jože Pavlič</docAuthor>
               <div type="div3">
                  <p>Tokrat gre za spomine ing. Ladislava Bevca, rojaka, rojenega leta 1890 v
                     Škocjanu na Dolenjskem, ki je študiral v Ljubljani in na Dunaju, postal
                     gradbeni inženir in služboval, ko se je vrnil s fronte po prvi svetovni vojni,
                     predvsem v Ljubljani kot gradbeni strokovnjak in višji uradnik na banovini.
                     Izkazal se je kot strokovnjak in dober organizator. Užival je zaupanje in imel
                     velik ugled kot človek mnogih sposobnosti. Deloval je v gospodarstvu in raznih
                     društvih, predvsem pa v Sokolu, organizaciji rezervnih oficirjev in v politiki.
                     Od 1950 predsednik SDS v emigraciji.</p>
                  <p>Kot tak je bil liberalec in vseskozi tudi član liberalne stranke. Nikoli pa ni
                     simpatiziral s komunisti tako kot mnogi liberalci. Nasprotno, z njimi je prišel
                     navzkriž že pred II. svetovno vojno pri Sokolu v Ljubljani na Taboru. Maja 1945
                     je moral v emigracijo. Kot begunec je pristal v Kaliforniji, USA.</p>
                  <p>Tudi tam se ni odrekel dela za domovino, svojo stranko in sokolsko organizacijo
                     in tam je umrl. Pričevanje o svojem delu in življenju nam je pustil v Spominih,
                     ki jih je po njegovi smrti uredil sin, izdala pa Založba Jutro, Ljubljana,
                     letos v jeseni.</p>
                  <p>Spomini ing. Ladislava Bevca segajo v začetek 20. stoletja in na svoj jasen,
                     prepričljiv način pripovedujejo zgodbe o dogodkih in dogajanju v obdobju, ki je
                     bilo tako pomembno za Slovence kot morda še nobeno dotlej. To je konec 19.
                     stoletja in seveda 20. stoletje, čas, v katerem je živel in deloval ing.
                     Ladislav Bevc, čas osvobajanja izpod avstrijske monarhije, čas 1. in 2.
                     svetovne vojne, stare in nove Jugoslavije, državljanske vojne in revolucije.
                     Priseben, kot je bil, je dogodke in dogajanja intenzivno spremljal, če ne
                     pogosto tudi soustvarjal, in nam o njih tudi pustil sporočilo.</p>
                  <p>Sporočilo spominov so zdaj intimna doživetja avtorja, zdaj zgodbe o dogodkih
                     ali ljudeh v dogajanjih, ki jim je bil priča. Lahko rečemo, da kar zelo
                     verodostojna priča, ki ni imela pravzaprav kaj prikriti ali kaj posebnega
                     dodati, saj koristi od tega ne bi bilo. Pripoveduje enostavno in jasno, kar se
                     mu je zgodilo, kar je videl in slišal, o tistem, kjer je bil zraven in je
                     sodeloval, naredil ali preprečil, o lepem in grdem, slabem in dobrem, veselem
                     in žalostnem. Povsod, kjer so se sprejemali sklepi in odločitve, če je bil
                     zraven, in so se pisali dogovori, pogodbe, pozivi ali memorandumi, jih svojim
                     Spominom prilaga s slikovnim materialom vred ter tako še povečuje svojo
                     pristojnost in kredibilnost. Mislim, da Bevčevih Spominov ne bo moč obiti
                     tistemu, ki bi hotel resnično spoznati čas, ki nas zanima. Pisec je v svoji
                     knjigi spominov posvetil precej strani prav takratnemu Sokolu v Ljubljani in
                     dogajanju v njem. Sam Sokol in dogajanje v njem ali okoli njega nas ne bi
                     toliko zanimalo, če nam memoarist ne bi tako jasno in zanimivo prikazal
                     nekaterih znanih obrazov pri Sokolu iz časa pred revolucijo in med njo. Tam
                     nastopajo kot tipični rovarji sodnik dr. Rus, učitelj Lubej, Ribičič in njegova
                     mati, Kardelj, Vidmarji in drugi. To malo poročilo ne more omeniti vseh poant,
                     ki so prisotne in mečejo svojo luč na kreatorje revolucije. Natančno je opisan
                     tudi sam razkol v Sokolu in njegovo »levo krilo«.</p>
                  <p>Še veliko zanimivejši pa se mi zdi tisti del Spominov, ki govori o dogajanju
                     med drugo svetovno vojno in času med okupacijo ali po njej. Zajema v glavnem
                     štiri poglavja z naslovi: Druga svetovna vojna, Okupacija, Emigracija, Begunska
                     taborišča. V prvem od teh štirih pisec pripoveduje predvsem o svojih doživetjih
                     med vojno, v drugem in tretjem pa o nadaljevanju spora s komunisti. Če je pisec
                     v predhodnem poglavju o Sokolu že nakazal odločen upor komunistov in pristašev
                     in svoj nastop proti njim v sokolskih vrstah, je tu v omenjenih dveh poglavjih
                     že naslikana vojna z njimi. Že je ustanovljen Sokolski vojni svet in Sokolska
                     legija, ki časovno v odporu proti okupatorju prednjači pred OF, vendar so
                     komunisti nekako v ofenzivi: spravljajo se nad sokolski tisk in se poslužujejo
                     laži in prevar, katerih žrtve so tako pravi sokoli kot liberalna in katoliška
                     stran. Sledi kapitulacija Italijanov in vojaški poraz četnikov v Grčaricah in
                     njihov pomor, nato nemška okupacija, med katero Gestapo na Vidov dan 1944 v
                     palači Bate v Ljubljani izsledi Sokolsko legijo: posledica so aretacije ljudi
                     iz sokolskega oziroma liberalnega tabora. 29. 10. 1944 je sprejeta Narodna
                     izjava, ki jo pisec navaja v celoti. Sprejele so jo vse tri nacionalne stranke:
                     SLS, DS (liberalci) in SDS.</p>
                  <p>Ko se mi danes soočamo s tem datumom sprejetja Narodne izjave, se nam zdi mnogo
                     prepozen in kaže na politično neprisebnost, če ne na nezrelost političnih
                     strank. Kmalu po tem tudi sam avtor pade v gestapovski zapor in na vidiku je
                     konec vojne, kateri sledi nekakšen kaos in emigracija. Pot v emigracijo je
                     natančno popisana, je pot ponižanja in trpljenja. Povezana je z izdajo in
                     nasiljem nad begunci, tako da ti bežijo – tisti, ki to še morejo – iz angleške
                     okupacijske cone v Avstriji v ameriško okupacijsko cono v notranjost Italije.
                     Pretresljivi so opisi dogodivščin na potovanju in v različnih taboriščih,
                     večletno životarjenje in čakanje na izselitev v negotovost. Avtor vse natančno
                     opiše in opremi z datumi. Opiše nam svoj način selitve in iskanje možnosti za
                     ustvaritev novih pogojev eksistence zase in za družino, ki se mu čez kakih 10
                     let pridruži v novi domovini. Pripoveduje nam o nekaterih svojih srečanjih v
                     begunstvu z znanimi ljudmi iz slovenske emigracije in o svojih prizadevanjih,
                     da bi koristil slovenski in sokolski stvari. Knjigi je dodal tudi nekaj
                     spominov na prijatelje in znance pa tudi imensko-stvarno kazalo, seznam
                     sokolskih organizacij in spisek nekaterih svojih publikacij doma in v tujini.
                     Knjiga obsega kakih 310 strani in jo vsekakor priporočam v branje. Zrel bralec
                     pa bo knjigo ocenil in iz nje vzel tisto, kar je aktualno in zanj pomembno.
                     Verjetno se bo z organizacijo sokolstva le malokdo ukvarjal, bržkone le kak
                     zgodovinar. Nam ti Spomini govorijo o narodni tragediji in trpljenju tisočev,
                     ki so šli na pot v izgnanstvo in o nepopravljivi škodi, ki jo je utrpel
                     slovenski narod. Avtorjevi spomini pomagajo odgrinjati zaveso molka in laži, ki
                     je poskušala skriti resnico in resnična zgodovinska dejstva o NOB in revoluciji
                     v Sloveniji v času druge svetovne vojne in po njej. To si je verjetno želel
                     tudi avtor sam in zato je spomine napisal ter objavil. Ceniti moramo njegov
                     pošteni namen.</p>
               </div>
            </div>
            <div type="div2">
               <head>Poljski pianist v okupirani Varšavi 1939–1945</head>
               <docAuthor>Marijan Smolik</docAuthor>
               <div type="div3">
                  <p>Celovška Mohorjeva družba je leta 2006 v svoji redni zbirki kot 63. zvezek
                     Družinskih večernic izdala slovenski prevod knjige poljskega Juda Wladislava
                     Szpilmana z naslovom Pianist in podnaslovom Varšavski spomini 1939–1945.</p>
                  <p>Avtor je strahote nemške okupacije Poljske in tudi varšavskega geta preživel po
                     zaslugi številnih prijateljev in tudi nemškega stotnika Wilhelma Hosenfelda.
                     Avtor, pianist pri varšavskem radiu, je spomine napisal 1945. leta po koncu
                     okupacije in svoji rešitvi. Poljski izvirnik je izšel že leta 1946. Morda
                     knjižice, ki je takoj pošla, niso ponatisnili zato, ker je hvalil nemškega
                     rešitelja in omenjal, da sovjetska armada ni rešila Poljakov, ki so se uprli
                     Nemcem v Varšavi (vendar v knjigi nihče ne omenja teh razlogov), Avtorjev sin
                     Andrej je po očetovi smrti leta 1993 poskrbel za izdajo angleškega prevoda leta
                     1999, nemški prevod pa je poslovenil Jože Plešej.</p>
                  <p>Celovška slovenska izdaja, ki ima 207 strani, ima za uvod Andrejev Predgovor,
                     obsega še celotne Szpilmanove spomine in odlomke iz dnevnika nemškega častnika
                     Hosenfelda iz let 1942–1944. Oba dokumenta povezuje esej, ki ga je na
                     pianistovo prošnjo napisal Wolf Biermann. – Slovensko celovško izdajo je
                     podprlo Ministrstvo za kulturo Republike Slovenije. Morda se zdi bralcem Zaveze
                     ta knjižničarski uvod predolg, vendar je nenavadno že to, da je dokumentarna
                     nikakor ne zabavna, ampak pričevanjsko pretresljiva knjiga izšla v zbirki
                     mohorskih večernic. Celovška založnica je nedvomno hotela, naj bi knjiga prišla
                     v roke čim več bralcem. Naš povzetek nikakor ne bo nadomestil branja celote.
                     Sam sem jo bral z zanimanjem tudi zato, ker sem doživljal nemško okupacijo na
                     Gorenjskem, ki pa nikakor ni imela tako strahotnih oblik kot v Varšavi.</p>
                  <p>V Zavezi jo predstavljam iz istega razloga, kakor sem pred leti knjigo, ki je
                     opisovala usodo nemških prebivalcev Banata v letih 1944/45, ki so jih
                     »osvoboditelji« namenili uničenju (Spomini vojvodinskega duhovnika, Zaveza št.
                     24/1997, 86–90).</p>
                  <p>Pianistovi zapiski so razdeljeni na osemnajst kronološko razvrščenih poglavij.
                     Prvo opisuje vzdušje ob nemškem napadu 1. septembra 1939. Avtor je stanoval z
                     očetom, materjo, bratom in sestro. Igral pa je na klavir pri Poljskem radiu.
                     Poljaki so bili razočarani zaradi nemškega hitrega napredovanja, saj jim je
                     domača propaganda prej zatrjevala, da imajo »Nemci samo letala iz lepenke in
                     papirnate tanke, njihov sintetični bencin pa ni dober niti za vžigalnike« (str.
                     14: nekaj značilnih stavkov navajam dobesedno). Sedmega septembra so se Nemci
                     že bližali Varšavi. Radio nekaj časa ni več oddajal, a so ga še uspeli
                     popraviti. Pianist je zadnjikrat igral 23. septembra med obstreljevanjem
                     prestolnice. Hiše so že gorele, eksplozije granat so se mešale z zvoki
                     klavirja. Mesto se je vdalo 27. septembra. Poljaki so pričakovali hitro vojaško
                     pomoč zavezniških Francije in Anglije, ki je ni bilo. Razočaranje je bilo še
                     večje, ker so Nemci že maja 1940 prek Belgije vdrli v Francijo, ki je močno
                     utrjena meja proti Nemčiji ni obvarovala pred okupacijo.</p>
                  <p>V Varšavi so prvi nemški plakati zagotavljali mirno delo in varstvo, Judom pa
                     posebej »popolnoma varno življenje« (str. 26), vendar so »že decembra 1939 v
                     Varšavi pobili sto nedolžnih ljudi. V nekaj urah je med Nemci in Poljaki zrasel
                     zid sovraštva« (str. 29). »Preteči je moralo kar precej časa, preden smo se
                     prepričali o tem, da sploh ni veljalo tisto, kar je bilo zapisano v nemških
                     uredbah, ... ampak samo tisto, kar je lahko zadelo človeka popolnoma
                     nepričakovano ... Kmalu so se pojavile samo proti Judom namenjene uredbe« (str.
                     30). Zahtevali so npr., da se prikloni vsak Jud, ki sreča Nemca na cesti.
                     Ustreljen bo vsak, ki bo krušne izdelke prodajal nad določeno ceno, je pisalo
                     na lepakih, toda tudi natančni Nemci niso spolnjevali vseh svojih odredb.</p>
                  <p>Ljudje so začeli skrivati dragocenosti, nekateri so bežali proti vzhodu, dokler
                     so mogli, da bi ubežati Nemcem. Vdirali pa so v hiše pobeglih in izropali vse,
                     kar je bilo vrednega. Varšavski Judje se niso smeli voziti z vlakom, na
                     tramvaju pa so morali plačati štirikratno ceno. Pianistova družina je neki
                     večer zamudila policijsko uro, ko ni bilo več dovoljeno biti na cesti.
                     Postavili so jih ob zid, da bi jih postrelili, vendar je vojak vprašal, kaj so
                     po poklicu. Ko so rekli, da so glasbeniki, jih je pustil oditi, ker je bil tudi
                     Nemec glasbenik.</p>
                  <p>Od začetka decembra so morali Judje nositi na rokavu bele trakove z modro
                     Davidovo zvezdo. Mnogi so raje ostajali doma, kakor da bi zaznamovani hodili po
                     ulici, nekatere pa je huda zima prisilila, da so cele dneve ostali v postelji.
                     V Varšavo so z zahoda pripeljali nove množice Judov. V začetku 1940 so
                     organizirali judovsko skupnost, ki naj bi za Nemce pripravila transporte
                     delavcev za nemške tovarne. Inteligenti so se lahko odkupili za 1000 zlotov, na
                     delo pa so poslali manj izobražene.</p>
                  <p>Govorice o pripravljanju posebnega okraja za Jude, geta, se nikakor niso
                     polegle. Uresničili so ga 15. novembra 1940 v severnem delu mesta, pol milijona
                     ljudi so strpali vanj, čeprav niso uporabljali imena geto. Znotraj tega okraja
                     so se lahko svobodno gibali: »getovska resničnost je bila ravno zato toliko
                     strašnejša, ker je imela videz svobode« (str. 45). Trakovi na rokavih jih niso
                     motili, ker so jih nosili vsi. Pianist je z družino v njem preživel od novembra
                     1940 do julija 1942. Veliki geto je obsegal ves severni del Varšave, mali pa je
                     bil od njega ločen z vmesnim »arijskim« ozemljem – prehod so Judom dovoljevali
                     le občasno v skupinah po presoji stražarjev. V pianistovi družini so si
                     pripravljali skromno hrano, »mesa nismo videli skoraj nikoli« (str. 55). (Ni
                     mogoče navajati vseh pretresljivih dogodkov, ki jih je avtor ohranil v spominu
                     do konca okupacije.) Za hrano so prodajali, kar so še imeli, celo klavir,
                     pianist pa je za skromen sprotni zaslužek igral v samem »srcu geta« (str.
                     57).</p>
                  <p>Prek obzidja geta so tihotapili hrano (darove arijskih Poljakov), pozneje celo
                     strelivo, ko so mladi v getu začeli pripravljati oboroženo vstajo. V kavarni je
                     srečeval umetnike vseh vrst, tihotapci pa so se pogovarjali tako bučno, da »na
                     mojo glasbo ni bil nihče pozoren« (str. 60).</p>
                  <p>Zima 1941/42 je bila zelo huda, kurjava je bila draga, morje judovskih revežev
                     je preplavilo sorazmerno udobje inteligentov. »Za tifusom je umrlo vsak mesec
                     pet tisoč ljudi« (str. 62). Mrtve so, zavite samo v papir, odlagali pred hiše
                     na pločnik, občinski vozovi so jih, včasih šele po več dneh, odpeljali v
                     množične grobove na pokopališču. Avtor si je med mrliči utiral pot iz kavarne
                     do doma.</p>
                  <p>Spomladi 1942 se je razširil preplah pred novimi oblikami nemškega divjanja.
                     Gestapo je pridobil za službo tudi mlade Poljake-Jude, ki so oblekli nemško
                     policijsko uniformo in »v trenutku postali nizkotni ... širokoustili so se z
                     znanjem nemščine in v neizprosnosti metod, ki so se uporabljale proti
                     judovskemu ljudstvu, prekosili svoje šefe« (str. 69). Razbesnel se je lov na
                     skrite prebivalce po hišah. Metali so jih skoz okna in streljali. Zajete moške
                     so »odpeljali v taborišče Treblinka, da bi na njih preizkusili učinkovitost na
                     novo zgrajenih plinskih celic in krematorijskih peči« (str. 70).</p>
                  <p>Kavarne z glasbo v njih pa so bile kljub strahu še naprej odprte, kakor da ni
                     nič narobe. Nemci so nabrali pomočnike za preseljevanje Judov v geto tudi med
                     Ukrajinci in Litovci: »Obkolili so hiše, kakor je ravno naneslo, ljudi naložili
                     na vozove in jih odpeljali na pretovorne postaje« (str. 80). Pianistova družina
                     je prišla na vrsto 16. avgusta 1942. Na pretovorni postaji so takrat še ležala
                     trupla moških in žensk, ki so jih pobili prejšnji dan. Judovska policija je
                     prepričevala ljudi, da jih bodo preselili na delo. Ženske z otroki so
                     prosjačile za vodo, ki so jo Nemci namerno zaprli, »s sosednjih ulic so se
                     slišali streli« (str. 92). Vse člane pianistove družine so strpali v živinski
                     vagon, le avtorja je nekdo proti njegovi volji potegnil iz vrste, čeprav je
                     hotel ostati pri svojih. Judovski policaj se je dobrikal in prilizoval
                     esesovcu, pokazal na odhajajoči vlak tovornih vagonov in »poln posmehljivega
                     prezira rekel: Vse to bo odšlo v peči« (str. 94).</p>
                  <p>Pianist je bil zdaj rešen prevoza v smrt, žalosten pa zaradi domačih, ki jih
                     nikoli več ni videl. Skrivaj se je pomešal med delavce, v stanovanje pa ni smel
                     več. Bil je brez zaposlitve. Nemški gestapovci in esesovci so se vsak večer
                     zabavali in znanec mu je ponudil, da bi jim lahko igral v nemški kazini, vendar
                     te ponudbe ni sprejel. Uspelo pa mu je, da so ga vključili med delavce, ki so
                     podirali zid med getom in arijskim delom Varšave. Prebival je še vedno v getu.
                     Na tržnici so sicer prodajali hrano, a on je bil brez denarja. Sposodil si je
                     malenkost za kruh in krompir. Ob naslednjem preverjanju je bil spet v skupini,
                     ki so ji obljubili življenje: hodili so na delo pri zidanju esesovske
                     kasarne.</p>
                  <p>Vedno pogosteje se je omenjalo, »da bi se bilo treba Nemcem upreti. Zlasti
                     judovska mladina je bila odločno za boj in tu in tam so tudi že začeli na
                     skrivnem utrjevati hiše v getu« (str. 107). Leta 1943 se je na frontah začel
                     kazati nemški poraz – upanje v Varšavi je raslo. Med pošiljkami hrane, ki so
                     skrivaj prihajale v geto, je bilo skrito tudi strelivo.</p>
                  <p>»V spremstvu dveh orožnikov sem se odpravil v smeri proti vratom v geto.
                     Navadno je vrata varovala samo judovska policija, ta dan pa je tam prežalo
                     celotno orožniško poveljstvo in skrbno preverjalo dokumente tistih, ki so
                     zapuščali geto, ker so odhajali na delo. Po pločniku je prihitel morda
                     desetletni fantek. Bil je bled in tako prestrašen, da je pozabil pred
                     bližajočim se orožnikom sneti čepico z glave. Nemec se je ustavil, brez besede
                     potegnil pištolo, jo nastavil fantku na sence in ustrelil. Otrok se je zgrudil
                     na tla, zamahnil z rokami, se vzravnal in umrl. Orožnik je čisto mirno vtaknil
                     pištolo nazaj v tok in odšel naprej svojo pot. Ogledal sem si ga, saj sploh ni
                     imel posebno grobega obraza, pa tudi razburjen se mi ni zdel. Bilje normalen,
                     miren moški, ki je opravil eno svojih manjših številnih dnevnih obveznosti in
                     potem takoj pozabil nanjo, saj se je moral ukvarjati z drugimi pomembnejšimi
                     zadevami, ki so ga še čakale« (str. 113).</p>
                  <p>Februarja se je pianistu posrečilo skrivaj pobegniti iz geta in najti zatočišče
                     v stanovanju arijcev. Skrivališče pa je moral menjavati. Iz geta je slišal
                     streljanje in videl požare: obupani Judje so se že upirali Nemcem z orožjem.
                     Izčrpan je začel obupavati in se pripravljati na samomor, če bi odkrili njegovo
                     skrivališče; vendar se to ni zgodilo. Vedno bolj pa ga je stiskala lakota, ker
                     prijatelji niso mogli priti do njega. V stiski se je odločil skrivaj oditi iz
                     hiše in 18. julija 1943 je zunaj uspel kupiti hlebček kruha, od katerega je
                     živel deset dni. Ko so ga prijatelji končno spet našli, je dobival skrajno malo
                     hrane. »Ko bi zdaj prišel gestapo, se tudi obesiti ne bi mogel« (str. 127).
                     Posrečilo se mu je podnevi uiti iz zastražene hiše, nikjer pa ni našel ljudi,
                     pri katerih bi se lahko skril. Končno je pristal »v srcu enega najbolj nemških
                     predelov Varšave, tako rekoč v levjem brlogu« (str. 130). Vnetje žolčnika pa je
                     postalo tako hudo, da se je komaj zadržal, da ni glasno kričal in se s tem
                     izdal.</p>
                  <p>Prišlo je leto 1944. Z nemškimi porazi na fronti je naraščal teror: »Javne
                     usmrtitve so se dogajale skoraj vsak dan« (str. 131). Geto so že »očistili«
                     ljudi, zdaj so uničevali še hišo za hišo. Poleti so Nemci doživeli še poraze na
                     novi zahodni fronti. Vstaja v Varšavi ni ponehala, Nemci in Poljaki so
                     streljali po ulicah vsevprek. »Pomoč od zunaj v mesto ni prišla, nemški teror
                     se je še povečal« ... Ukrajinci so pustili, da so stanovalci neke hiše živi
                     zgoreli, »stanovalce neke druge hiše pa so postrelili« (str. 137). Pianist je
                     vztrajal v goreči hiši kljub dimu, bila je namreč obkoljena od esesovcev. V
                     usta si je vsul uspavalne tablete. Zaspal je, vendar ni umrl. Zjutraj se je po
                     stopnicah uspel priplaziti na dvorišče. Ponoči se je med mrtvimi trupli prebil
                     čez cesto do stavbe bolnice, v kateri je bilo takrat skladišče. Po več dneh
                     lakote in žeje je v njej našel posode z vodo za gašenje. Rešila ga je, čeprav
                     je bila nagnusna. Odkril je tudi nekaj plesnivih skorij kruha.</p>
                  <p>Septembra in oktobra so letala bombardirala tiste dele Varšave, v katerih so
                     bili še Nemci. Iz svojega skrivališča na podstrešju je opazoval skupine ljudi,
                     ki so zapuščali mesto, v katerem je bilo prej milijon in pol prebivalcev, zdaj
                     pa je bilo porušeno in prazno (str. 147). Prebivalci iz okolice prestolnice so
                     v ruševinah iskali plen. Če so jih Nemci odkrili, so jih še vedno streljali.
                     Takrat je bil edini živi človek v tem delu mesta. Živel je od ostankov
                     prepečenca in vode, na podstrešju brez strehe pa ga je novembra začel zasipati
                     sneg. V hišo so večkrat prišli Nemci ali Ukrajinci iskat kak plen, a so odšli,
                     ne da bi skrivača našli. Ko so ga končno odkrili na strehi in nanj streljali s
                     sosednih hiš, je pobegnil in našel novo zatočišče v bližnji hiši, ki ni bila
                     povsem požgana.</p>
                  <p>Ko je brskal po shrambah in iskal hrane, ga je presenetil nemški častnik. Ko mu
                     je povedal, da je pianist, mu je pokazal razglašen klavir v sobi in naročil,
                     naj zaigra. Zaigral je Chopinov nokturno v cis-molu. Častnik mu je pomagal
                     najti skrivališče in občasno mu je prinašal nekaj hrane. Ko mu je zaupal, da je
                     Jud, ga je pustil tam in 12. decembra mu je prinesel več hrane in toplo
                     posteljno odejo. Povedal mu je, da se umikajo pred sovjetsko ofenzivo. »In kako
                     bom po vašem mnenju prestal poulične boje?« sem ga vznemirjen vprašal. »Ker sva
                     vi in jaz prestala že več kot pet let tega pekla,« je odgovoril, »je očitno
                     Božja volja, da bova preživela. Treba je zaupati v to.« (str. 159). Okleval je
                     sicer, vendar mu je povedal svoj priimek, »morda mu bo po koncu vojne prišel
                     prav, ko mu je zdaj rešil življenje« (str. 160). Tedaj bo spet v službi pri
                     Poljskem radiu. Častnika pa ni upal prositi, naj mu pove svoje ime.</p>
                  <p>Zadnji Nemci so 15. januarja 1945 brez boja zapustili Varšavo. Pianist si je
                     takrat upal oditi iz hiše. Ker pa je oblekel vojaški plašč, ki mu ga je pustil
                     Nemec, da ga ne bi zeblo, bi bil v množici kmalu ob življenje, a streli ga niso
                     zadeli. Osvoboditelje je uspel prepričati, da je Poljak, ki se je doslej
                     skrival. Svobodna Varšava je bila požgana in porušena, Nemci so porušili še
                     stene požganih hiš (str. 164).</p>
                  <p>Pozneje je mimo taborišča nemških vojnih ujetnikov prišel neki njegov prijatelj
                     violinist. Ujetim častnikom je skoz ograjo očitajoče zaklical, da so mu
                     zaplenili violino. To je slišal eden izmed njih. Prestrašen je prišel do žice
                     in ga vprašal, če morda pozna Szpilmana. Povedal mu je, da mu je pomagal, ko ga
                     je našel skritega na podstrešju. Prosil ga je, naj mu pove, kje je, in naj ga
                     reši. Res je to poskušal, a ni uspel, saj ni vedel za častnikovo ime (str.
                     167).</p>
                  <p>V knjigi je objavljenih nekaj odlomkov iz vojnega dnevnika tega Nemca, Wilhelma
                     Hosenfelda, ki si je poleti 1942 in pozimi 1942/43 zapisoval, kako strašno so
                     njegovi rojaki delali s Poljaki v Varšavi. Dne 11. avgusta 1944 si je zapisal:
                     »To je propad naše vzhodne politike. Z rušenjem Varšave postavljamo tej
                     politiki poslovilni spomenik« (str. 185).</p>
                  <p>Wolf Biermann je napisal za nemški prevod te knjige esej z naslovom: Most med
                     Wl. Szpilmanom in W. Hosenfeldom (str. 182–205). Pianistovo besedilo je bilo
                     napisano »takoj po vojni in v najgloblji pretresenosti«. Nemški častnik
                     Hosenfeld, sicer učitelj in vojak že v prvi svetovni vojni, je v sovjetskem
                     vojnem ujetništvu pri Stalingradu umrl po sedmih letih. Tu objavljeni dnevnik
                     je pisec poslal svoji družini še pred koncem vojne. Oba drobno popisana zvezka
                     so v družini skrbno shranili. Hosenfeldov sin je po vojni srečal nekega
                     poljskega Juda, ki je emigriral v Nemčijo in tam naletel na Hosenfeldovo
                     družino. Gospa mu je pokazala moževe zapiske, v katerih je bilo tudi
                     Szpilmanovo ime. Poiskal ga je v Varšavi in mu dal naslov te nemške družine. Ko
                     je leta 1957 naš pianist z violinistom Gimplom koncertiral v Zahodni Nemčiji,
                     je obiskal tudi družino svojega rešitelja. Povedal je, da je poskušal ujetega
                     častnika rešiti iz sovjetskega taborišča, a njegovi poljski prijatelji, kljub
                     vplivnim položajem, niso uspeli pri sovjetskih oblasteh. Morda je to tudi eden
                     izmed razlogov, da pianistovih spominov tako dolgo niso ponatisnili in
                     prevajali.</p>
                  <p>Ob koncu branja in povzemanja bridke vsebine še moja duhovniška teološka misel:
                     Pričakoval sem, da bo ob tolikšnem trpljenju Judov le kje kakšna omemba Boga,
                     morda molitev, odlomek psalma, a ničesar, prav ničesar naš pianist ni zapisal.
                     Ali so bili poljski Judje res tako brezverni, da bi veljalo samo to, kar je
                     zapisano? Lahko pa upamo, da najbolj intimnih občutij ni hotel razodeti
                     neznanim bralcem.</p>
               </div>
            </div>
         </div>
         <div type="div1">
            <head>Vedno aktualno</head>
            <div type="div2">
               <head>Uvod</head>
               <docAuthor>Janez Grum</docAuthor>
               <div type="div3" subtype="intro">
                  <p>Zbornik Svobodne Slovenije, ki izhaja v Buenos Airesu, je za leto 1965
                     organiziral anketo KAJ SODIM O KOMUNIZMU. Za mnenjeje bil naprošen tudi dr.
                     Peter Celestin Jelenec.</p>
                  <p>Kar nekaj razlogov nas je navedlo, da objavimo njegov prispevek v Zavezi.
                     Nekateri so slučajni Slučajno je to, da je bil omenjen v spominih dr. Antona
                     Komotarja, ki smo jo objavili; slučajno je tudi da nam je prof. Janez Grum
                     poslal iz Clevelanda spominski zapis o tem možu. Ni pa slučajno to, da je
                     Jelenc kot predsednik socialdemokratske stranke odigral pomembno vlogo v
                     medvojni Slovenski zavezi. O tem pravi uredništvo zbornika v glosi k njegovemu
                     prispevku: »Od vsega začetka je odklanjal vsak stik z OF. Sodeloval je pri vseh
                     prizadevanjih za ustanovitev skupne organizacije vseh Slovencev, pred okupacijo
                     pri ustanavljanju Slovenskega narodnega sveta in med okupacijo pri Slovenski
                     zavezi in pri Narodnem odboru za Slovenijo.«</p>
                  <p>Prisotnost prominentnega člana socialne demokracije v Slovenski zavezi govori o
                     njeni konceptualni in politični širini. Pri tem ne moremo, da ne bi tudi mi
                     občutili obžalovanja, ki ga je izrazil Komotar, da socialna demokracija ni
                     doživela večjega razmaha v predvojnem času. Mislimo, da vemo, iz katerega
                     spoznanja izvira Komotarjevo obžalovanje. Slučajno tudi ni to, kar izhaja iz
                     Jelenčevega pisanja: osvežujoči dotik resničnosti in stvarnosti, pa tudi
                     globokega razumevanja in izobraženosti. Slučajna tudi ni njegova emigrantska
                     usoda, ki nas je zadela in ki naj jo nakažemo z dvema podatkoma: ko je leta
                     1945 šel v emigracijo je bil star 61 let, ko pa se je 1965 v Buenos Airesu
                     upokojil, pa 81. V Enciklopediji Slovenije ga ne iščite!</p>
               </div>
               <div type="div3">
                  <head>»Slovenski narod je še premogel toliko zdravih sil, da se je uprl
                     komunističnemu nasilju.«</head>
                  <p>Te besede mi je izrekel dr. Celestin Jelenc dva ali tri dni po prihodu v
                     Vetrinj. Prišel sem tja 13. maja 1945.</p>
                  <p>Naključno sva se srečala med vozovi beguncev – kmetov iz poljske fare, pri vozu
                     Lampretovih z Vevč. V pogovoru sem prek številnih voz pogledal proti
                     domobranskemu delu taborišča, zamahnil z roko in rekel dr. Jelencu: Ob temle
                     pogledu se vprašam, ali smo napačno storili, da smo se l. 1942 uprli
                     komunističnemu nasilju.« In dr. Jelenc mi je izrekel besede, ki so tu v
                     naslovu.</p>
                  <p>Nanje sem se v preteklih letih velikokrat spomnil, posebej še v majskih dneh,
                     in vsakokrat sem jih pritrdil, da so najbolj ustrezna oznaka našega
                     protikomunističnega boja.</p>
                  <p>Prav je, da zato nekaj povem o tem možu.</p>
                  <p>Z dr. Jelencem sva se spoznala že v D. M. Polju, ko je zadnji dve leti pred 2.
                     svetovno vojno hodil mimo prosvetnega doma na železniško postajo v Polju. Tedaj
                     je namreč živel na Vevčah. Začela sva se pozdravljati in rekla tudi kakšno
                     besedo. To tudi v času vaške straže. Zato sva si v Vetrinju bila znanca.</p>
                  <p>Dr. Jelenc je bil rojen l. 1884 na Notranjskem, maturo je opravil l. 1902 na
                     ljubljanski gimnaziji in pravni študij štiri leta kasneje na Dunaju, sodno
                     prakso v Ljubljani in Trstu ter odvetniško pripravo pri dr. Karlu Slancu v
                     Novem mestu, tedaj izredno uglednem advokatu. Med prvo svetovno vojno je bil na
                     vzhodni in zahodni fronti in na koncu doživel enoletno italijansko ujetništvo.
                     Po vrnitvi v Ljubljano je postal samostojni odvetnik. – Leta 1909 je pristopil
                     v socialdemokratsko stranko, čeprav je izhajal iz družine, ki je bila pristaš
                     Narodne napredne stranke. K temu prestopu so prispevala tudi predavanja o
                     socialnih vprašanjih na Dunaju dr. Rennerja, znanega socialista in kasneje
                     državnega predsednika Avstrije. Istega leta 1909 se je udeležil prve
                     Jugoslovanske socialistične konference v Ljubljani, ko je bil napravljen sklep,
                     da se bo socialistična stranka imenovala »jugoslovanska«. V 20-ih letih je bil
                     Jelenc aktiven v socialdemokratskem klubu Svoboda in po razpustu te v
                     Vzajemnosti, po razpustu socialistične stranke med Aleksandrovo diktaturo pa je
                     bil predsednik ilegalnega političnega kluba.</p>
                  <p>Po razpustu politične stranke so se socialdemokrati, ki jih smemo imenovati
                     tudi socialiste in zmerne marksiste – niso poudarjali ideje svetovne revolucije
                     in razrednega boja – posvetili delavskemu sindikatu, ki je bil številčno
                     močnejši, kot sta bila krščansko-socialistični in liberalni sindikat skupaj.
                     Pri tem delu na terenu so dobro spoznali komunistično taktiko in jo zavračali.
                     V tem so bili odpornejši kot pa krščanski socialisti. Med italijansko okupacijo
                     so socialdemokrati odklanjali OF, od vidnejših je prešel v OF samo eden, Franc
                     Svetek. Pri tem se niso dali prestrašiti, ko je KP ukazala uboj predsednika
                     metalurškega sindikata Vinka Urankarja že 11. decembra 1941. Kot iskren
                     demokrat, pa da bi bil demokratski tabor čimbolj enoten, se je dr. Jelenc
                     pridružil Slovenskemu narodnemu svetu in leto kasneje Slovenski zavezi 1942. V
                     vojaškem pogledu je bil somišljenik generala Mihajlovića. In v jeseni 1944 je
                     kot predstavnik socialdemokratske strani postal član Narodnega odbora.</p>
                  <p>Kot je razvidno iz prvega stavka, je dr. Jelenc v maju 1945 odšel na Koroško in
                     prišel v Vetrinj. Po tednu dni se mu je posrečilo, da je s poljskimi oficirji,
                     ki so se nabrali pri Celovcu, brez ovir prišel v Italijo in končno v Rim. Z
                     njim je bila tudi žena. Tam sva se občasno tudi doli srečala. Iz Rima sta
                     Jelenčeva dva odšla v Argentino l. 1948. Svoj kruh si je služil kot uradnik za
                     knjigovodstvo. Umrl je l. 1968 v Buenos Airesu.</p>
                  <p>V zamejstvu je sicer navezal stike s člani – begunci bivše JSS, a posebnega
                     kluba ni skušal ustanoviti. Napisal pa je dva članka za argentinski Koledar –
                     Zbornik. V l. 1961 je bil objavljen članek Kako sem videl škofa Rožmana in v l.
                     1965 se je udeležil ankete Kaj sodim o komunizmu z zgodovinsko preglednim
                     člankom, ki bi zaslužil ponatis za bralce v Sloveniji. Jelenc ni nikoli izgubil
                     tal pod nogami. Bil je življenjski realist. To si je pridobil pri advokatu dr.
                     Karlu Slancu, ki je v duhu socializma veliko pisal o socialnih problemih in
                     potrebah slovenske družbe pred 1. svetovno vojno. Posegel pa je krepko tudi na
                     tedanje kulturno področje.</p>
               </div>
            </div>
            <div type="div2">
               <head>Kaj sodim o komunizmu</head>
               <docAuthor>Peter Celestin Jelenec</docAuthor>
               <div type="div3">
                  <p>Ne morem reči, da bi kar vnaprej odklanjal vsak komunizem. Tudi Aleš Ušeničnik
                     je nekje zapisal, da je komunizem prastara človeška misel. Vsi utopisti od
                     Platona do Marxa, ki so v svojih glavah gradili najboljšo človeško družbo, so
                     si jo zamišljali v komunistični obliki. Komunizem ni samo človeška misel.
                     Čustvo družnosti je ukoreninjeno v sami človeški naravi. Zgled pravega
                     komunizma je družina, v kateri vlada soglasje. V njej je uresničeno glavno
                     komunistično načelo: vsak po svojih sposobnostih, vsakemu po svojih potrebah.
                     Mati hišna gospodinja odreže pri kosilu sinu, ki že hodi na delo, večji kos
                     mesa. Stari teti, ki ni za drugo rabo pri hiši, kakor da pripoveduje otrokom
                     pravljice, da dopoldne za malico »šalo kofeta«. Pravni pojem zasebne lastnine
                     izgubi v krogu družine sam ob sebi svojo veljavo. Pred hišnim pragom take
                     družine se ustavi tudi kazenski zakonik s svojimi paragrafi o tatvini. Ker pa
                     je v vsaki človeški družbi neka oblast potrebna, je – za vsak slučaj – otrokom
                     za strah zataknjena šiba za ogledalo.</p>
                  <p>Kričeč paradoks je, da izpodkopavajo komunisti temelje družine, ki je
                     predpodoba pravega komunizma. Med zadnjo vojno smo doživeli, da so komunisti
                     ščuvali otroke zoper starše in sestre zoper brate. Zgodilo se je, da je
                     nahujskana sestra ustrelila brata in da je sin ploskal, ko je komunistično
                     »sodišče« obsodilo očeta na smrt.</p>
                  <p>Prav tako kakor čustvo družnosti je ukoreninjeno v človeški naravi tudi čustvo
                     svobode. Kaj je svoboda, se z besedami ne da dobro povedati. Svoboda se občuti.
                     Je kakor zdravje.</p>
                  <p>Občutimo jo in jo prav posebno znamo ceniti takrat, ko smo jo izgubili.</p>
                  <p>Stari grški zgodovinar Herodot pripoveduje, da je perzijski prefekt dal dvema
                     Špartancema, ko sta potovala na perzijski dvor v Suzo, prenočišče in ju
                     pogostil. V razgovoru z njima se je čudil, zakaj se vendar Špartanci nočejo
                     podvreči perzijskemu kralju, ki je kralj vseh kraljev. Odgovarjala sta mu:
                     Svobode še nisi okusil in ne veš, kako sladka je. Ti se razumeš samo na vlogo
                     hlapca. Ko bi svobodo občutil, bi nam svetoval, naj se zanjo bojujemo ne samo s
                     kopjem, če treba tudi s sekiro.</p>
                  <p>Vendar človek ni podoben kondorju, ki svobodno kroži nad Andi in ne potrebuje
                     družbe. Podoben tudi ni čebeli ali mravlji ali termitu, ki so tako popolnoma
                     podružbljeni, da vsak zase sploh ne more živeti. Bolj ali celo preveč je človek
                     podoben včasih grabežljivemu in krvoločnemu volku, včasih bedasti in
                     strahopetni ovci.</p>
                  <p>Čustvi svobode in družbenosti sta tako neločljivo zvezani v človeški naravi,
                     kakor da bi bili privezani vsaka na drugem koncu iste vrvi, ki jo vsaka vleče
                     na svojo stran. Danes se v Jugoslaviji svoboda nahaja v defenzivi in v veliki
                     stiski. Vsi ji moramo priskočiti na pomoč.</p>
                  <p>Ne obsojam komunizma, kolikor preganja tisto zasebno lastnino, ki ima značaj
                     kapitala, to se pravi, ki daje lastniku možnost, da z njo druge ljudi
                     gospodarsko izkorišča, in mu daje priložnost, da jih tudi duhovno posiljuje.
                     Treba je najti sredstva, da se to prepreči. Eno takih sredstev je tudi
                     razlastitev in podružbljenje.</p>
                  <p>Komunisti pa so to sredstvo povzdignili v splošni cilj in preganjajo tudi
                     lastnino, ki nikogar ne izkorišča, kakor je npr. kmetska lastnina.</p>
                  <p>Od enciklike Rerum novarum iz leta 1891 dalje, ki je socialiste obsodila
                     predvsem zaradi njih stališča do zasebne lastnine, je bilo o tem veliko
                     nesporazuma. Ušeničnik se je še v svojem učenem komentarju k encikliki
                     Quadragesimo anno zelo trudil z obrambo rimsko pravnega pojma lastnine. V
                     starem Rimu so morali opustiti zgraditev nekega akvedukta, ker neki patricij ni
                     dovolil, da bi šel čez njegov travnik. Danes je ta pravni pojem znotraj že tako
                     izvotljen in zunaj tako oglodan, da ni več resnega povoda za nesporazum med
                     katoliško socialno doktrino in mnenjem demokratičnega socializma.</p>
                  <p>Komunisti pa hudo greše, ker uničujejo svobodno kmečko lastnino in s tem
                     izpodkopavajo življenjsko rast in sam obstoj vsakega naroda. Sprva so to delali
                     naravnost in odkrito, zdaj pa z davčnimi in policijskimi ukrepi. Slovenska
                     zemlja je premalo rodovitna in je industrializacija neizogibno potrebna.
                     Industrija pa je sovražnik kmetskega stanu. Vendar predvsem iz kmetije, ki
                     korenini v zemlji in predstavlja železno rezervo vsakega naroda, prihajajo
                     novi, telesno čvrsti in duhovno bistri rodovi. Delavci si bodo s svojim smislom
                     za solidarnost danes že sami pomagali. Potrebna pa bo posebna zakonodajna,
                     davčna in tehnična zaščita, da se v Sloveniji ohrani vsaj 50.000 trdnih
                     kmetskih domov.</p>
                  <p>Če komunizma kar vnaprej ne zavračam, pa odklanjam tisti komunizem, ki ga je
                     započel Lenin, ki ga je do zločinske popolnosti uveljavil Stalin in ki se ga je
                     v Moskvi pri Stalinu naučil Tito in ga prenesel v Jugoslavijo. Odklanjam ga,
                     ker je ta komunizem organizirana podlost.</p>
                  <p>Njegovo pravo ime je boljševizem. To ime so si sami dali, ko so leta 1903
                     dobili večino za svoj program, naj stranka ne bo široka delavska organizacija,
                     ki bi se na demokratičen način sama upravljala, temveč ozka strogo zaključena
                     družba skrbno izbranih, strogi pokorščini svojega vodstva podvrženih poklicnih
                     revolucionarjev, ki naj kot nekaka elita tako rekoč od zunaj vodi nerazsodno
                     ljudsko množico in naj s terorjem, nasiljem, goljufijo, sploh brez vsake izbire
                     sredstev izvede revolucijo, in sicer čim prej. To ime je še danes uradno ime
                     ruske komunistične stranke, a ga sedaj skrivajo, kakor kača noge. Preveč vzbuja
                     spomine na njih krvavo nečlovečnost, ko so se leta 1917 v Rusiji polastili
                     oblasti.</p>
                  <p>Svoj komunizem so spočetka imenovali marksizem-leninizem-stalinizem, zdaj ga
                     imenujejo samo še marksizem-leninizem, odkar so Stalina zatajili in ga vrgli iz
                     grobnice. Nizkotni in podli so prav tako, kakor proti nasprotnikom, tudi
                     nasproti lastnim ljudem, kadar jim ne morejo več koristiti ali jim postanejo v
                     napoto. Marxovo ime zlorabljajo za dekoracijo. Zapadni demokratični svet jim iz
                     ustrežljivosti in površnosti naseda in pogosto še skrajšuje to ime tako, da
                     imenujejo ta komunizem kar marksizem.</p>
                  <p>Marx sam pa je o takih komunistih napisal: »V resnici se dobe taki komunisti,
                     ki si delo napravijo zelo lahko, tako da taje osebno svobodo in bi jo hoteli
                     zatreti, ker po njih mnenju ovira pot k enotnosti. Mi pa nočemo doseči enakosti
                     za ceno svobode.«</p>
                  <p>Pripomnim, da je bila prvotna znanstvena izdaja Marxovih spisov, ki jo je
                     oskrbel Marx-Engelsov inštitut v Moskvi, na Stalinov ukaz prečiščena. V tako
                     »izboljšani« izdaji so črtali tudi to Marxovo izjavo. Ravnatelj Inštituta
                     Rjazanov pa je ob Stalinovih čistkah leta 1934 s svojimi 200 sodelavci vred
                     brez sledu izginil s površja zemlje.</p>
                  <p>Komunistični teoretiki imenujejo Lenin-Stalinov komunizem s filozofsko besedo
                     dialektični materializem. Pravijo, da je triumf razuma in zmaga čistega
                     racionalizma. Človek je na svoj razum po pravici ponosen. Vendar je človek
                     nekaj drugega, kakor samo računski stroj, oblečen v hlače. Sredi prejšnjega
                     stoletja so ljudje ob velikem napredku znanosti in tehnike samozavestno
                     pričakovali, da bo znanost rešila vse uganke sveta in življenja. Od takrat do
                     danes so znanosti nesluteno napredovale. Znanstveniki pa so postali bolj
                     skromni. Prav največji učenjaki prihajajo pri svojih raziskovanjih celo do
                     religije. Max Planck je rekel, da je pri veri Bog na začetku, pri znanosti pa
                     na koncu. Einstein je rekel, da je znanost brez vere hroma, vera brez znanosti
                     pa slepa. Niels Bohr pa, da vodi nova teoretična fizika naravnost v
                     religijo.</p>
                  <p>Znanost mora imeti popolno svobodo. Ima pravico, da išče odgovor na vsako
                     vprašanje. Tudi biologi imajo pravico, da raziskujejo, kako je nastalo
                     življenje na zemlji. Pred kratkim sem bral novo teorijo o nastanku življenja iz
                     mrtve materije. Pri tem da ima veliko vlogo amonijak. Isto teorijo sem slišal
                     že pred 60 leti med kmetskimi ljudmi v Suhi krajini. Naj se mi odpusti, da jo
                     povem prav tako, kakor sem jo slišal: Če se žaganje namoči v scalnico in se vse
                     skupaj ogreva na soncu, se rode bolhe.</p>
                  <p>Ne teoretični ne praktični komunizem ne pozna nad seboj nobene višje sile, ne
                     Boga ne kakega Kantovega ali drugačnega kategoričnega imperativa. Vsakokratno
                     njegovo vodstvo je nezmotljivo. Prej je bil Lenin, potem Stalin, zdaj je
                     Hruščov in za njim bo, če ga bo sploh imel, njegov naslednik. Danes je njih
                     nauk o dialektičnem materializmu pogoj za vstop med elito v Zvezi komunistov.
                     Tudi je zdaj v Jugoslaviji edina policijsko koncesionirana filozofija. Vendar
                     se zdi, da je samo zadnji gnil sad zapoznelega naturalizma in napačnega
                     racionalizma.</p>
                  <p>Leninov historični idejni predhodnik je Bakunin, ne Marx. Kakor v Bakuninu, se
                     tudi v Leninu in Stalinu zrcali demonski duh tatarske stepe, ki je dal
                     Dostojevskemu snov za njegov veliki roman Besi. Strast uničevanja je v ruskem
                     življenju znana pod imenom nihilizem.</p>
                  <p>Pač pa je Lenin iz emigracije v Evropi prenesel v Rusijo dinamični duh
                     racionalnega materializma, ki je značilen za evropsko industrijsko družbo
                     prejšnjega stoletja in je skupen prav tako kapitalističnemu gospodarstvu kakor
                     Marxovemu socialnemu sistemu. Marx je sovražil kapitalizem in ga obenem
                     občudoval, ker je ustvaril vse drugačna čuda, kakor so egiptovske piramide,
                     akvedukti starega Rima in srednjeveške katedrale. Ruski mislec Berdjajev
                     odklanja boljševizem, a ga še posebej obsoja, ker je zanesel buržujski
                     racionalni materializem iz zapadnega evropskega sveta v sveto Rusijo. Zato je
                     svetohlinstvo, če meče zapadni meščanski svet krivdo za pojav boljševizma na
                     Marxa, ne pa prav tako tudi sam nase. Prav dežele, v katerih so se Marxove
                     misli še najbolj razširile med delavstvom, Nemčija, Avstrija, Švica,
                     Nizozemska, Danska, sploh niso sprejemljive za boljševizem ali sedanji
                     komunizem. Komunizem v Italiji, Franciji itd. izvira iz drugih virov, ne iz
                     marksizma. Tudi Marx je bil otrok svojega časa. Če se izvzame njegova
                     sociološka analiza kapitalizma, je življenje samo ovrglo velik del njegovih
                     trditev. Bil je fanatik pravičnosti in demokratični socialisti s spoštovanjem
                     izrekajo njegovo ime.</p>
                  <p>Leninov in Stalinov predhodnik Bakunin je leta 1868 ustanovil Mednarodno
                     alianso. V njej je napovedal neizprosen boj Bogu in obstoječim državam. Vsi
                     člani so morali biti ateisti. V nasprotju z Marxom ni industrijskemu delavstvu
                     pripisoval političnega pomena, pač pa intelektualcem, polintelektualcem,
                     študentom, pa tudi kriminalcem, banditom in sploh tako imenovanemu
                     lumpenproletariatu, ki ga je Marx odkrito zaničeval. Kot kažipot za
                     revolucionarno organizacijo sta Bakunin in njegov učenec Nečajev sestavila
                     Revolucionarni katekizem, ki predstavlja v svetovni literaturi dokument
                     absolutne podlosti. Na kongresu Prve internacionale v Haagu leta 1872 je ta
                     katekizem vzbudil splošno zgražanje in je bil eden izmed vzrokov, da so
                     Bakunina na Marxovo osebno iniciativo izključili iz Internacionale.</p>
                  <p>Tudi komunisti odklanjajo od sebe odgovornost za ta katekizem. V dejanjih pa se
                     po njem ravnajo. V dokaz, da so se tudi pri nas pri ustanavljanju Osvobodilne
                     fronte in v svoji »revoluciji« med zadnjo vojno ravnali natančno po teh
                     navodilih, navajam dobesedno nekaj točk iz tega katekizma.</p>
                  <p>Točka 14. Revolucionar mora živeti v sredini sedanje družbe z namenom, da jo
                     razruši. Kazati se mora drugačnega, kakor je v resnici. Najti mora dostop v vse
                     kroge, v srednje in višje stanove, v prodajalno trgovca, v Cerkev, v plemiško
                     palačo, v uradniške in vojaške kroge, med znanstvenike, v policijo in v samo
                     carsko palačo.</p>
                  <p>Točka 15. Vso ničvredno družbo je treba razdeliti v razne kategorije. Prva
                     kategorija je obsojena na smrt brez usmiljenja. Sestavi se spisek teh ljudi v
                     vrstnem redu, kakor utegnejo biti škodljivi za izid revolucije, s ciljem, da
                     prvi poginejo pred drugimi.</p>
                  <p>Točka 16. Pri sestavi vrstnega reda ne kaže ozirati se na malopridnost teh oseb
                     niti ne na zgražanje, ki jo njihova malopridnost vzbuja med ljudstvom. Njih
                     malopridnost je lahko sprva revoluciji celo koristna, ker pospešuje sovražno
                     razpoloženje ljudstva proti obstoječi vladi. V prvi vrsti je treba iztrebiti
                     močne in inteligentne ljudi, ki so posebno nevarni revolucionarni organizaciji
                     in katerih nasilna in nagla smrt zada vladi čim več strahu.</p>
                  <p>Točka 17. Druga kategorija obsega ljudi, ki so bili prvotno puščeni pri
                     življenju, da so s svojo malopridnostjo pospeševali sovražno razpoloženje
                     ljudstva proti vladi.</p>
                  <p>Točka 18. Tretja skupina obsega znatno število neumnih ljudi, ki razpolagajo z
                     bogastvom, vplivnimi zvezami in oblastjo. Treba jih je izrabljati na vse načine
                     in si jih postaviti v službo z izkoriščanjem njihovih osebnih slabosti in
                     njihovih skrivnih grehov. Na ta način postanejo njihov vpliv, njihove zveze in
                     njihovo bogastvo močna pomoč revolucionarni organizaciji.</p>
                  <p>Točka 19. Četrta kategorija obsega ambiciozne politike in liberalce vseh vrst.
                     Revolucionarju je dovoljeno konspirirati v njihovi družbi, kakor da se
                     popolnoma strinja z njih programom, in se delati, da jim je slepo vdan, dočim
                     jih v resnici zasužnjuje, se polašča njihovih tajnosti in jih definitivno
                     kompromitira z namenom, da jim prepreči urnik in z njihovim posredovanjem seje
                     zmedo v državi.</p>
                  <p>Točka 20. Peta kategorija obsega doktrinarce, ideološke zanesenjake in
                     konspiratorje, ki s praznimi besedami delajo revolucijo. Treba jih je
                     priganjati k nevarnim izjavam, ki imajo za posledico njihovo propast ali
                     popolno pridobitev za revolucijo.</p>
                  <p>Točka 21. Šesta, zelo važna kategorija obsega ženske. To kategorijo je treba
                     razdeliti v tri podkategorije. Prva podkategorija obsega nečimrne, lahkomiselne
                     in neumne ženske, ki se dajo uporabljati kakor 3. in 4. kategorija moških.
                     Druga podkategorija obsega nesebične in požrtvovalne ženske, čeprav niso naše.
                     Izrabljajo se lahko tako, kakor 5. kategorija moških. Tretja podkategorija
                     obsega ženske, popolnoma naše, ki so popolnoma sprejele naš program. To so naše
                     tovarišice, ki jih moramo ljubiti, kakor naš najdragocenejši zaklad, ker brez
                     njih ne moremo izhajati.</p>
                  <p>Pazljivi bralec, ki je sam doživel dobo Osvobodilne fronte in »revolucije«, bo
                     sam lahko postavil v razne kategorije teh navodil znane ljudi, ki so iz
                     ambicioznosti, špekulacije ali neumnosti pomagali komunistom.</p>
                  <p>Vzpostavitev komunizma v Rusiji leta 1917 je imela velik odmev po vsem svetu in
                     tudi v naši majhni Sloveniji. Tudi pri nas so ustanovili komunistično stranko.
                     Vendar se niso mogli popolnoma izneveriti naši sicer šibki, vendarle
                     demokratični dediščini. Saj smo imeli že od leta 1896 splošno in od leta 1907
                     tudi enako volilno pravico. Ko je bila stranka zaradi ponovnih atentatov
                     razpuščena, je pod drugimi imeni obstajala dalje in se na en ali drug način
                     udeleževala tudi volitev vse do uvedbe kraljevega absolutizma 6. januarja 1929.
                     Ves ta čas, do srede leta 1928, je bil tajnik stranke Sima Markovića. Šele v
                     času kraljevega absolutizma se je tudi pri nas pojavila stranka poklicnih
                     revolucionarjev po Stalinovem vzorcu. Da gre za novo, popolnoma drugačno
                     komunistično stranko, smo na zunaj opazili po tem, da je prvotna stranka
                     zmerjala socialne demokrate s socialpatrioti, nova stranka pa s fašisti.</p>
                  <p>Kako delajo poklicni komunisti, sem prvič spoznal, ko me je sodišče uradno
                     imenovalo za branilca nekemu kmetskemu dekletu iz Mežiške doline, ki je bila z
                     nekaterimi drugimi komunisti obtožena zaradi komunizma. Prišla je na semenj v
                     Pliberk na Koroškem. Tam se ji je približal neki mlad, zelo prijazen gosposki
                     človek in ji tako lepo govoril, da mu je obljubila, da si bo z njim dopisovala.
                     Posebej ji je naročil, naj mu v pismih tudi popisuje, kako slabo se godi ljudem
                     v Mežiški dolini in zakaj so z vlado nezadovoljni. Zaradi takega pisma je
                     prišla na zatožno klop pred deželnim sodiščem v Ljubljani.</p>
                  <p>Tisti prijazni gospod je bil Aleksij Baebler (Aleš Bebler, op. ur.), sin
                     bogatih ljubljanskih staršev, ki je takrat »študiral« v Parizu in bil obenem
                     zaposlen v neki poklicni komunistični agenturi. Ker se v počitnicah sam ni upal
                     v Ljubljano, so tisto leto šli njegovi starši na letovanje na Koroško, da so
                     lahko preživeli počitnice s svojim sinom.</p>
                  <p>Pri isti obravnavi je bil obtožen tudi neki ljubljanski visokošolec, ki je bil
                     znan kot prepričan komunist. Baebler je pisal v Ljubljano, naj pride na vrh
                     Stola, kjer da se bosta sešla v dolinici, ki leži med obema vrhovoma. Iz
                     policijskih poizvedb je bilo razvidno, da se je visokošolec branil iti na tako
                     nevarno pot. Pred kratkim je šele prišel iz zapora in bi bil rad nekaj časa na
                     prostosti. Vendar se je končno vdal disciplini in je odšel na Stol. Obsojen je
                     bil na šest mesecev ječe, višje sodišče pa je kazen zvišalo na dve leti,
                     Baebler se je pa po prijetnem letovanju ob Vrbskem jezeru vrnil v Pariz.</p>
                  <p>Ko se je na beograjski univerzi profesor filozofije dr. Dragiša Djuria v
                     predavanju skliceval na tekste iz spisov Karla Marxa, se je izmed slušateljev
                     dvignil Milovan Djilas in je rekel: »Nas se ne tiče, kaj pravi Marx, temveč,
                     kaj pravi Stalin. Jaz moram izvrševati samo to, kar ukazuje Stalin.«</p>
                  <p>V nasprotju z Marxom sta Lenin in Stalin v deželah, kjer socialna in razredna
                     nasprotstva niso bila dovolj ostra, za vzbujanje sovraštva zlorabljala tudi
                     čustvo narodnosti. To dokazuje naslednja kronologija:</p>
                  <p>1920 je bil sprejet v Vukovaru program, da komunistična stranka še nadalje
                     ostaja na braniku narodnega edinstva in enakopravnosti vseh narodnosti v
                     Jugoslaviji. Ta program je ostal v veljavi, dokler je imel Sima Marković kaj
                     vpliva v stranki.</p>
                  <p>1924 je bila na V. kongresu Tretje internacionale v Moskvi sprejeta posebna
                     resolucija, da je treba izločiti iz Jugoslavije Hrvatsko, Slovenijo in
                     Makedonijo in iz njih ustanoviti neodvisne republike. Takrat so zvabili tudi
                     Stjepana Radića v Moskvo. Vendar jim ni nasedel in je raje, ko se je vrnil,
                     priznal Vidovdansko ustavo, se pobotal s kraljem in vstopil v Pašićevo vlado.
                     Tudi med Slovenci so samo komunisti sprejeli to zapoved kominterne.</p>
                  <p>1935 je prišel iz Moskve ukaz, da ne smejo več razbijati Jugoslavije in da
                     morajo propagirati bratstvo med njenimi narodi. Izdano je bilo geslo: Branićemo
                     Jugoslaviju. Vsi komunisti so čez noč postali jugoslovanski patrioti.</p>
                  <p>1941, preden je napadel Hitler Jugoslavijo, je Tito, ki je bil takrat že tajnik
                     stranke, izdal navodilo, da mora biti Jugoslavija razbita na več delov. Treba
                     je dajati vso podporo ustašem, Makedoncem, Albancem. Ker bo Nemčija s pomočjo
                     Italije uvedla na Hrvatskem ustaški režim, je treba podvzeti korake, da se naši
                     ljudje vrinejo (!) v novo upravo zaradi zbiranja informacij in zaradi drugih
                     (!) ciljev.</p>
                  <p>To navodilo je predolgo, da bi ga mogel dobesedno ponatisniti v okviru te
                     ankete, ker mi je odmerjen prostor. Ponatisnjeno je v angleški knjigi Stephena
                     Clissolda Whirlwind, London 1949, deloma tudi v knjigi Živka Topalovića Slom
                     demokratije, ki jo je izdal Savez Oslobodjenje v Londonu. Upam se trditi, da je
                     Tito napisal to navodilo na lastno pest, ne po Stalinovem naročilu, kar
                     dokazuje, da se je dobro naučil naukov Bakuninovega katekizma.</p>
                  <p>1942, komaj poldrugo leto po tem, pa je Tito v Bihaau razglasil, da je bratstvo
                     in edinstvo vseh narodov temelj Jugoslavije.</p>
                  <p>Vsa zgodovina komunistične stranke v Jugoslaviji je grda. Od šestih tajnikov,
                     ki jih je imela od leta 1920 do časa, ko je postal tajnik Tito, je enega ubila
                     jugoslovanska policija, ostalih pet pa je bilo poklicanih v Moskvo in so bili
                     tam likvidirani.</p>
                  <p>V takem ozračju je zrastla generacija komunistov, ki danes gospodari v
                     Jugoslaviji.</p>
                  <p>Vsi smo ljudje. Tudi na naši strani se je med okupacijo zgodilo nekaj stvari, o
                     katerih bi raje videli, da se ne bi bile zgodile. Razlika pa je v tem: Kar je
                     bila na naši strani neljuba izjema v podivjanem času, je bil pri komunistih
                     premišljen sistem. Vsi smo grešni ljudje, komunisti pa so hudodelci.</p>
                  <p>Poleg Šentjernejske noči, Hitlerjevih grozodejstev in Katyna bodo tudi Vetrinj
                     in kraška brezna po kočevskih gozdovih in pri Bazovici ostala v zgodovini kakor
                     v nebo vpijoči spomeniki nečloveštva in komunistične podlosti.</p>
                  <p>Vsiljuje se vprašanje, ali se je v jugoslovanskem komunizmu kaj spremenilo v
                     tem pogledu, da so se morda kaj otresli komunistične podlosti, odkar so bili
                     izključeni iz Kominforma.</p>
                  <p>Po pravici povedano, premalo poznam današnje resnične razmere v Jugoslaviji, da
                     bi mogel soditi ali in v koliko se je v tem pogledu obrnilo na bolje. Tujci, ki
                     v avtomobilu prevozijo Jugoslavijo, morejo opazovati samo povrhnosti.
                     Pripovedovanja redkih naših ljudi, ki potujejo v Jugoslavijo in se spet vračajo
                     v svobodni svet, so zmeraj osebno pobarvana.</p>
                  <p>Fatalno napako so komunisti storili, ko so po izključitvi iz Kominforma
                     razpustili svojo stranko in po Bakuninovem vzorcu ustanovili Zvezo komunistov
                     kot strogo zaključeno kongregacijo pod disciplino neodstavljivega vodstva. S
                     tem so izključili možnost morebitnega razvoja v smeri demokracije. Zveza
                     komunistov je po svoji socialni sestavi organizacija funkcionarjev in
                     uslužbencev vladnega aparata, ne pa delovnih ljudi. Danes je nasičena in
                     povampirjena, po svojem značaju konservativna in celo reakcionarna politična
                     sila.</p>
                  <p>V Jugoslaviji še vedno vlada osebni kult. Še vedno leži Kidrič na ljubljanskem
                     javnem trgu. Ne mislim, naj bi ljubljanski komunisti v podlosti posnemali
                     Hruščova. Samo pravo pieteto do mrtvih bi dokazali, če bi Kidričevo truplo na
                     spodoben način pokopali v zemljo, ki je določena za zadnje počivališče mrtvih.
                     Ne gre, da bi se ljubljanski javni trgi spreminjali v pokopališča.</p>
                  <p>Bodočnost nam je zastrta. Eno pa se mi zdi gotovo, da namreč komunisti ne bodo
                     mogli zatreti svobode v človeški naravi in izpremeniti človeka v termita.</p>
                  <p>Vendar ima zgodovina svojo logiko, ki se ne strinja z Aristotelovo silogistiko.
                     Zgodovina nam pripoveduje o režimih, v zločinstvu in krvi porojenih, ki so se s
                     časom izprevrgli v koristne vladavine. Okoli Henrika IV, ki si je utrl pot do
                     oblasti na okruten način in je zaradi oblasti celo menjal vero, se je spletla
                     legenda, da je bil posebno priljubljen vladar. Takrat je na Francoskem nastal
                     pregovor »de méchant homme bon roi« (iz slabega človeka dober kralj).</p>
                  <p>Ni tako važno, kdo je na oblasti v državi, bolj važno je, da se med samimi
                     ljudmi v državi ustvarijo človeka vredni odnosi. Taki odnosi pa so izključeni,
                     dokler na primer komunisti kljub boljši vednosti obrekujejo naše pokojnike, ki
                     so dali življenje v boju proti komunizmu, da so narodni izdajalci in vojni
                     zločinci. Samo človek brez vsakega značaja bi lahko brez odpora mogel trpeti
                     obrekovanje. V smrti smo sicer vsi enaki. Še Franco v Španiji je dal zgraditi
                     veliko svetišče v časten spomin mrtvim iz državljanske vojne ne glede na to, na
                     kateri strani so se borili. Šele takrat, ko bodo komunisti priznali našim
                     pokojnikom, da niso bili ne narodni izdajalci ne vojni zločinci, in jim
                     priznali čast, da so se borili za svoje ideale, ki sicer niso bili komunistični
                     ideali, pač pa ideali pravega človečanstva, bi po mojem mnenju storili prvi
                     resničen korak k likvidaciji podlega komunizma.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Kočevski Rog</head>
               <div type="div3">
                  <p>Zdi se, da Roga ne bomo dobro razumeli, če v njegovem zlu ne bomo videli
                     presežnosti. Toda v vsem tem prihaja na dan tudi neka resnica o človeku. Spet
                     se oblikuje pred nami spoznanje, kako smo obremenjeni. Kaj je človek? Kaj
                     človeka lahko doleti? Orodje kako neznanskega zla človek lahko postane! Niso
                     bile namreč samo žrtve ljudje, ljudje so bili tudi ubijalci. In tudi mi smo
                     ljudje. Nazadnje je tako, da je, potem ko smo o Rogu vse povedali, v nas tudi
                     sočutje in usmiljenje, na poseben način za ubitega in na poseben način za
                     ubijalca.</p>
                  <p>(Iz eseja Doumeti Rog, Zaveza št. 2)</p>
               </div>
               <div type="div3">
                  <head>KOČEVSKI ROG 2007</head>
                  <p>Letošnja vseslovenska spominska slovesnost na Kočevskem Rogu bo 3. junija ob
                     11. uri.</p>
               </div>
            </div>
            <div type="div2"><head>Dodatek</head>
               <div type="div3">
                  <p>Temelj komunistične oblasti je bil prav na začetku revolucionarno nasilje in
                     partijci so vseskozi zavestno lagali. Laž so imeli za koristnejšo od resnice.
                     Za t. i. NOB-jem so izvajali krvavo revolucijo in si pri tem narod popolnoma
                     podredili. Tako so vsakogar, ki je bil proti partiji, ožigosali za narodnega
                     izdajalca. Narod je poslej postal partija in partija je bila narod, in kdor ni
                     bil za partijo, je bil proti narodu.</p>
                  <byline>(mag. Stane Okoliš v zborniku Slovenska duhovna in politična drama 20.
                     stoletja)</byline>
               </div>
            </div>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_64/z_64_38.png"/>
                     <head>Za Veliko noč <name type="author">Mirko Kambič</name></head>
                  </figure>
                  <p>Vesele velikonočne praznike bralcem Zaveze,<lb/>prijateljem Nove Slovenske
                     zaveze,<lb/>prijaznim ljudem v domovini in zunaj nje,<lb/>skupaj v upanju
                     dne.</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Neznana zgodba</head>
               <div type="div3">
                  <p>Ko je kitajski pisateljici Jung Chang leta 1978 uspelo zbežati iz Maove
                     Kitajske, je moralo poteči veliko let, preden sta strah in sovraštvo v njenem
                     srcu zamenjala spet ljubezen do domovine in spoštovanje do rojakov. Potem ko je
                     s knjigo Divji labodi (Wild Swans), izšlo leta 1991 (v slovenščini izšla v
                     samozaložbi leta 1997) v obliki katarze prečistila spomine, se je s svojim
                     možem, Jonom Hallidayem, lotila razkrivanja komunističnega mita o kitajskem
                     komunističnem božanstvu – Mau. Za to je bilo potrebno kar deset let. V tem času
                     sta vztrajno in neustrašno potovala po svetu, odpirala zaprašene arhive,
                     vznemirila marsikaterega še živečega oblastnika iz pravkar minule dobe Maove
                     vladavine, stopala na prste bivšim in še aktivnim partijskim funkcionarjem, se
                     večkrat za las izmuznila zaporu, se lotevala najrazličnejših ukan, da bi se
                     prikopala do skritih dokumentov – na kratko, žrtvovala deset let življenja in
                     dela, da bi z Maa in njegovega samodrštva odpihnila debelo plast laži in
                     poveličevanja, in svetu, vsem ljudem, ki jim je tega mar, pokazala resnico.
                     Tako je nastala knjiga pričevanj – vsaka beseda v njih resnica, podprta z
                     dokumenti, izjavami, arhivi; resnica, bolj kruta od najhujše izmišljene
                     shrljivke, resnica, v kateri je umrlo 70 milijonov Kitajcev in v kateri je bil
                     krivec za njihovo smrt in neizmerno, nepredstavljivo trpljenje več sto
                     milijonov njihovih rojakov, en sam človek – Mao – in njegovi, od strahu
                     razčlovečeni in paralizirani, sodelavci.</p>
                  <p>Knjiga je podoba Maove življenjske poti – natančno in na videz neprizadeto
                     opisuje vse trenutke njegovega življenja in njegov stanoviten razvoj in
                     razraščanje v strahovalca, terorista in morilca brez primere; opisuje njegove
                     prefinjene mučilne izmišljije in metode, skrivljene poglede na svet in
                     prepričanja, egoizem in sprevržene kaprice, neprizadetost in krutost ne le do
                     svojih rojakov, sodelavcev, temveč tudi prijateljev in kar je najhuje – do
                     svojih najbližjih, žena in otrok.</p>
                  <p>Grozljiva razsežnost te podobe je še poudarjena z dejstvom, da je s svojo
                     pojavo in delovanjem že od vsega začetka vzbujal odpor in strah; da je bilo
                     nešteto priložnosti, ko so se ga hoteli najbližji sodelavci, ki jih strah še ni
                     ohromil do te mere, da si ne bi upali pogledati v njegovo srce in o tem
                     spregovoriti, in celo močni mednarodni zavezniki, med njimi tudi Stalin,
                     znebiti, ga spraviti s poti. Če bi uspeli, bi bil svet tedaj drugačen? Vsekakor
                     bi kitajski narod ne šel skozi verjetno svoj najhujši pekel in 70 milijonov
                     življenj se ne bi izgubilo v vrtincu zla, strahu in trpljenja.</p>
                  <p>Je to opomin ali obsodba? Ne, zgolj resnica. Knjiga ne govori o željah,
                     možnostih, predvidevanjih ... kot oder je, s katerega je odpadla še zadnja
                     zavesa. Ko je preberemo, ostanemo nemi; spričo tolikšnega zla in trpljenja smo
                     nemočni. Kitajski narod iznenada ni več neznano ljudstvo na drugem koncu sveta,
                     dotakne se nas kot naš bližnji, v trpljenju preizkušeni sosed. Spomnimo se,
                     vsaj malce starejši med nami, kako smo tudi mi vihteli rdeče knjižice in
                     verjeli – ali tudi ne – časopisnim novicam o rekordih kitajskega kmetijstva in
                     nezaslišanih uspehih njene industrije.</p>
                  <docAuthor>Valerija cedilnik</docAuthor>
               </div>
            </div>
            <div type="div2">
               <head>Priporočamo</head>
               <div type="div3">
                  <p>Zbornik simpozija</p>
                  <p>Slovenska duhovna in politična drama 20. stoletja</p>
                  <figure>
                     <graphic url="slike_z_64/z_64_39.png"/>
                     <head>Slovenska duhovna in politična drama 20. stoletja</head>
                  </figure>
                  <p>Izdala DRUŽINA</p>
                  <p>Naročila: 01/360-28-28</p>
               </div>
            </div>
         </div>
      </back>
   </text>
</TEI>
