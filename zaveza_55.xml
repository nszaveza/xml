<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>

<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Andrej Zgonc</name>
               <name>Tine Velikonja</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">55</idno>
            <idno type="ISSN">??</idno>
            <date>2011-03-17</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">55</biblScope>
                     <biblScope type="vol">XIII</biblScope>
                     <biblScope>številka 4, december 2004</biblScope>
                     <date when="2004-12">2004</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-03-17">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
            <change when="2012-10-21">
            <name>Medard Švigelj</name>- dodal oštevilčenje strani
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 55</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze </head>
            <div type="div2">
               <div type="div3" subtype="intro">
                  <pb n="001"/>
                  <p>V Delovih Knjižnih listih nas je 29. septembra pisatelj Evald Flisar seznanil,
                     v obliki retoričnega vprašanja, z naslednjo tezo: »Ali ni vez med besedami in
                     stvarmi ter pojmi, ki so z njimi ponazorjeni, že tako zabrisana, da je beseda
                     skoraj stvar; da je beseda skoraj konj?«. To gledanje je bilo tako v opreki z
                     našim izkustvom, da smo že pomislili, da pisatelja nismo prav razumeli. Saj ni
                     mogoče prezreti tega, kar doživljamo dan na dan: da krilate besede prirejajo
                     svoj ples nad stvarnostjo in resničnostjo, ki se niti malo ne zmeni za to, kaj
                     ji hočejo s svojimi baletnimi predstavami povedati. Ali: piha veter sem in tja,
                     a morje niti ne zakodra. Seveda se nam to zdi obžalovanja vredno. Besede bi
                     morale biti, si pravimo, kakor fizikalne sile, ki bi nujno spreminjale svet s
                     svojimi moralnimi sporočili. A ni tako. Da bi bila beseda konj? Le kdo je
                     uglednega pisatelja potegnil s to novico? V resnici je tako, da nič pomembnega
                     ni mogoče več povedati, ali, kar je samo druga stran istega kovanca, da je
                     mogoče reči karkoli. Saj vsak dan izide nekaj knjig, ki skrbijo za to, da to
                     stanje traja. </p>
               </div>
               <div type="div3">
                  <head>Mogoče je reči karkoli</head>
                  <p>Kulturni prostor je razvit takrat, kadar se senzorske celice, s katerim je
                     opremljen, vznemirijo, če stopi vanj karkoli, kar ni na višini njegovih norm.
                     Če pa je kulturni prostor, iz kakršnihkoli razlogov degeneriral, tedaj se ne
                     oglasi več, nazadnje tudi takrat ne, kadar vstopajo vanj reči, ki jih imajo
                     občutljivi ljudje za nezaslišane. V njem je že bila gospodarila zakonitost,
                     ali, bolje, nezakonitost čiste poljubnosti. Lahko se zgodi karkoli, ne da bi
                     kdo čutil, da mora zaradi tega kaj ukreniti. Današnja kultura daje takšno
                     podobo. Zvečine se zdi, da degenerativni procesi ostajajo na obrobju in na
                     segmentih, ki niso tako pomembni, včasih pa se nam spet zazdi, da so se
                     degenerativna jedra začela premikati in da se nevarno bližajo vitalnim
                     središčem narodove kulturne zavesti. Kadar se bo razvilo vse kar slutimo, da je
                     v njih, se bo začel zadnji boj za identiteto naroda utemeljeno na civilizaciji.
                     To, za kar bo v tem boju šlo, je njegova krščanska duša. A prej so tu še druge
                     reči. </p>
                  <p>Čeprav bomo večino tega komentarja posvetili posebnemu primeru, ki ga je
                     postavil na program aktualni čas, bomo za ilustracijo tega, kaj mislimo, ko
                     govorimo o neodzivnosti kulturnega prostora, navedli nekaj primerov, ki se bodo
                     zdeli komu celo banalni, posebej če jih bo primerjal s predmetom našega
                     poglavitnega zanimanja. </p>
                  <p>Kaj vse je torej mogoče reči? V Delu smo 27. oktobra brali, da je poslanec
                     Miran Potrč v imenu svoje stranke protestiral proti temu, da bi poslanec Peče
                     postal podpredsednik Državnega zbora, češ da »te funkcije ne more opravljati
                     izrazit borec proti človekovim pravicam«. Tu je važno samo to, kdo je človek,
                     ki je nekemu drugemu človeku očital, da njegova kariera ne izkazuje
                     brezgrajnega zadržanja in puncto človekove pravice. Ko pomislimo, da je to bil
                     Miran Potrč, ki je opravljal visoke in vplivne službe v nekdanji partijski
                     državi, ki se je lahko vzpostavila šele z zaplembo temeljnih človekovih pravic,
                     ne vemo prav, h kateremu področju človeškega slovarja bi se zatekli, da bi
                     dobili primerno besedo za to, kar se je s tem zgodilo. Kakšen prezir, si
                     pravimo, stoji za tem protestom: prezir do presoje ljudi, do njihovega spomina,
                     do prastarega in vedno rešpektiranega izkustva, da se v obešenčevi hiši ne
                     govori o vrvi. Res, kakšen prezir, a kako upravičen! Cinični kontekst tega
                     protesta ni nikogar niti malo vznemiril. Tudi za poročilom, ki ga je za časopis
                     pripravila novinarska služba, nismo začutili niti najmanjše grimase. Dobili pa
                     smo s tem poročilom dokaz, kako deluje slovenski kulturni prostor: da je mogoče
                     reči karkoli. </p>
                  <p>A pojdimo naprej. Ko je novinar Dejan Pušenjak 10. oktobra prisostvoval
                     Teharski slovesnosti, se je – ne vemo prav, zakaj – spet vdajal, kakor je
                     razvidno iz njegovega komentarja v Delu naslednjega dne, starim zablodam. A te
                     nas tu sedaj ne zanimajo. Tu nas zanima samo tista njegova izjava, ki sega na
                     rdeče polje jezika. Tja, kjer se nahajajo tiste izrečenosti, ki jih v
                     domišljiji ne bi nikoli dopustili in nas samo dejanskost prisili, da jih
                     priznamo. Pušenjak namreč zaključuje svoje razmišljanje: »Po trpljenju
                     teharskih žrtev in njihovih svojcev je zdaj že čas, da se odpusti tudi Cerkvi.«
                     Navedeni stavek je izraz tistega moralnega razvrata, 
                     <pb n="002"/>
                     ki je zmožen reči: Žrtev
                     je kriva, treba je oprostiti žrtvi. Žaljivost in protinaravnost svojih besedi
                     je nemara nekoliko začutil tudi novinar sam, ko se je izmaknil temu, da bi
                     povedal, kdo bi moral »odpustiti«. Le kdo? Ali partizani, ki so mučili in
                     streljali ljudi v Teharjah in na Hrastniškem hribu; morda Celjani, ki so na
                     Teharska grobišča vozili odpadke in smeti; nemara Oznovci, ki so jamčili pol
                     stoletni molk Teharij? Ali kdo? Raje se je umaknil v splošnost trpnika: »se
                     odpusti«. Zdi se, da ga je korigirala moralna logika stavka: povedala mu je, da
                     ne more s subjektom zaključiti tako začetega stavka. A za našo temo je važno
                     nekaj drugega: da se potem, ko je novinar to zapisal, ni nič zgodilo. Ali
                     drugače: da kulturni prostor nima več moči, da bi se odzval.</p>
                  <p>Ali naj nadaljujemo? Ko je Inštitut za kriminologijo pri Pravni fakulteti v
                     Ljubljani v začetku oktobra praznoval 50-letnico, je na slovesnosti nastopil
                     tudi dr. Ljubo Bavcon in poslušalcem posredoval, v prenovljeni obliki,
                     marksistično tezo, da je država instrument nasilja. Zakaj v prenovljeni obliki?
                     Najbrž zato, ker se je država, potem ko se je z uvedbo samoupravljanja – ki ga
                     je hudobna zgodovina nerazumno prekinila – že resno odločila, da odmre, kot
                     Feniks iz pepela znova zrasla in pokazala svojo staro zatiralsko bit – res ne
                     več v marksistično razredni obliki, ampak po sebi, takorekoč an sich. Dr.
                     Bavcon namreč pravi, da po vseh družbenih spremembah »ostaja stalnica, da
                     razume politika boj proti kriminaliteti kot instrument vladanja, nadziranja,
                     podjarmljanja, represiranja in razlikovanja ljudi«. Doslej smo mislili, da
                     država preganja tatove, goljufe, roparje, posiljevalce, morilce zato, da
                     omogoča državljanom obstajanje v svobodi in varnosti. A ne. Tu izvemo, da
                     »politika razume boj proti kriminalu« drugače. Prišli smo do naslednjega
                     stanja: ker je nadziranje, podjarmljanje, represiranje, razlikovanje nenazadnje
                     kriminal – res da političen, a vendar kriminal – je stanje tako, da en kriminal
                     preganja drugega, a ne zato, da bi ga odpravil, ampak zato, da bi na njem na ta
                     način utemeljeval samega sebe. Tako nam je prof. Bavcon porušil vse iluzije o
                     svetu, v katerem smo. Ali se sploh splača biti državljan? Ali se sploh splača
                     še hoditi na volišča in postavljati politiko, ki je, kakor že vedno, kriminal,
                     ker je pač to njena »stalnica«. In spet ni bilo nikogar, ki bi nas vsaj
                     nekoliko potolažil. Iz nobenega od mnogih inštitutov, ki so tu vendar zato, da
                     utrjujejo človeka, ni bilo vsaj poizkusa obrambe politike kot dosežka
                     civilizacije. Razumljivo je, da je molčala vlada, da so molčale njene službe, a
                     tu so še nevladne organizacije. Na primer kak mirovni institut. Ali ne bi bila
                     njegova naloga, da bi nekoliko relativiziral profesorjevo črnogledost? Ali niso
                     državljani, ki jih preveva osnovno zaupanje do države, najboljše jamstvo miru.
                     A nič! Tudi varuh človekovih pravic je molčal. Vse je molčalo in dokazovalo, da
                     je mogoče reči karkoli. </p>
               </div>
               <div type="div3">
                  <head>Kocbekov izjemni čas</head>
                  <p>Primeri, ki smo jih tu navedli – priznali smo že, da se bodo komu zdeli banalni
                     – niso hoteli biti drugega, kot aktualna intonacija v neki drug problem, ki je
                     tudi ozko povezan s kvaliteto kulturnega prostora. Gre za to, kako je slovenska
                     kultura razumela in ocenila eno od epohalnih postav novejše slovenske
                     zgodovine. Letos septembra je minilo 100 let od rojstva Edvarda Kocbeka in
                     nekatere institucije, pa tudi država in posamezniki, so začutili, da je to čas,
                     da se ga spomnijo tako, kakor se zanj spodobi. Vsi, ki so se tega opravka
                     lotili, so se zavedali, da bodo to storili najbolje tako, da bodo znova skušali
                     dognati njegov lik in ga postaviti v zavest sodobnikov. Nas bo zanimalo, kako
                     so to storili, saj so ob tem nujno povedali nekaj tudi o sebi. V tem, kako je
                     mogla in hotela videti Kocbeka, je doba sporočila, kakšna je sama. Obenem pa si
                     bomo vprašanje o Kocbeku postavili tudi mi. Podobo, ki jo bomo tako dobili,
                     bomo vzporedili s tisto, ki jo je za stoletnico izdelala slovenska kultura.
                     Razlike in sličnosti, ki jih bomo ob tem odkrili, nam bodo pomagale določiti
                     vlogo in pomen, ki ga je to življenje imelo za narodovo zgodovino. </p>
                  <p>Iz česa izvajamo misel o epohalnem pomenu Kocbekovega vstopa v slovenske
                     zadeve? O Kocbekovi velikosti govorimo predvsem zaradi časa, v katerem mu je
                     bilo dano živeti. K temu času je v neki meri prispeval tudi sam, izdelovale, v
                     pravem pomenu besede, pa so ga druge sile, ki so ga pri tem prignale v tako
                     napetost in zgoščenost, da ni primerljiv z nobenim drugim časom slovenskega
                     prebivanja na zgodovinskem prostoru. Nikoli prej se ljudem ni zdelo, da so na
                     kocki tako visoke reči, da so začutili, da se morajo zanje zavzeti z vsem, kar
                     imajo – za tako visoke in vredne so se nenadoma izkazale te reči, da se je
                     mnogim zdelo samoumevno, da zanje tvegajo življenje. Tako izjemen čas je bil
                     to, in še nikoli se slovenski človek ni tako brez ostanka 
                     <pb n="003"/>
                     angažiral za kako
                     stvar, kot tedaj. V tej luči šele zagledamo pomen Kocbekovega nastopa. Če bi
                     rekli, da je šlo za duhovne reči, bi bilo premalo; če bi rekli, da je šlo za
                     kulturne reči, bi bilo premalo, če bi rekli, da je šlo za politične reči, bi
                     bilo premalo. Šlo je za vse te reči skupaj in sleherni je to vedel. Šlo je za
                     dušo naroda in ljudje so to vedeli. </p>
                  <figure>
                     <graphic url="slike_z_55/z_55_01.png"/>
                     <head>Mesto <name type="author">Mirko Kambič</name></head>
                  </figure>
               </div>
               <div type="div3">
                  <head>Spopad – napad in obramba</head>
                  <p>Tako intenzivno je bilo ozračje, ki ga je ustvaril slovenski spopad. Beseda
                     spopad je pravzaprav zavajajoča. Daje namreč vtis, da sta bili v narodu dve
                     strani, ki sta se v enakem smislu pripravljali na boj in čakali, da napoči ura.
                     V resnici pa je šlo za napad in obrambo, za napadalce in branilce. To je
                     najpreprostejše začetno dejstvo, tako preprosto, da ga mnogi prav zaradi tega
                     ne vidijo. Napadli so komunisti. Z revolucijo so se hoteli polastiti oblasti in
                     uvesti nov družbeni sistem na temelju prevrednotenih vrednot. Tudi to je
                     dejstvo, ki stoji tako trdno, da ga nobeno govorjenje ne more in ga nikoli ne
                     bo moglo premakniti. A napad še ne bi sprožil obrambe, ko bi ostal v političnih
                     okvirih. Ker pa je od vsega začetka šlo tudi v znamenju fizičnega terorja nad
                     tistimi, za katere so komunisti mislili, da bi se morali braniti, so tudi tu
                     spregovorili zakoni, ki vodijo v vsak živ organizem. Šele tedaj je prišlo do
                     obrambe, ko se je narodova bit ob fizični grožnji zavedla tudi duhovne in
                     politične. </p>
                  <p>Branili so se torej tisti, ki so stali na tradicionalnih vrednotah
                     civilizacije, bodisi da jih je tako določalo duhovno težišče, ki ga je v njih
                     zgostila zgodovinska inercija, bodisi da so se tja postavili sami po premisleku
                     in ponovni zavestni odločitvi. Narava spora je bila takšna, da so to bili
                     predvsem katoličani. </p>
                  <p>Edvard Kocbek je bil katoličan. In tu smo pred vprašanjem, ki se zdi, da je
                     osnovno: Zakaj se potem Kocbek tega boja ni udeležil na katoliški strani, ampak
                     je šel v nasprotni tabor in tam prevzel eno od vodstvenih mest. Katera je bila
                     tista potisna sila, ki ga je pognala iz enega na drug pol slovenskega
                     obstajanja. To vprašanje, če bomo imeli dovolj moči in prisebnosti, da mu bomo
                     prav sledili, nas bo morda nazadnje pripeljalo prav v središče pojava Kocbek.
                  </p>
               </div>
               <div type="div3">
                  <pb n="004"/>
                  <head>Kaj je določalo čas Kocbekovega nastopa</head>
                  <p>A najprej dve besedi o času, v katerega je Kocbek stopil. Ko se danes, poučeni
                     od vsega, kar jim je sledilo, ozremo nazaj, se nam 20. in 30. leta kažejo kot
                     nekakšna predigra. V njej so nastopile etablirane sile, na katoliški strani
                     Slovenska ljudska stranka, kot glavna politična organizacija slovenskih
                     katoličanov, in tradicionalna Cerkev, pa tudi sile, ki so se šele formirale in
                     iskale duhovno podobo, na političnem polju krščanski socialisti, na verskem in
                     duhovnem pa križarsko mladinsko gibanje, imenovano po dveh revijah, Križ in
                     Križ na gori. V obeh so se pojavljali mladi ljudje, z idejami, ki so dajale
                     misliti, da ne gre za navadni generacijski spor, ampak za tako nove poglede na
                     politiko in duhovnost, da se od območja, od koder so izhajali, vsak čas lahko
                     povsem odlepijo in ogrozijo delovanje sistema v celoti. Tako so se križarji s
                     kritično distanco do avtoritete, z izjemno čustvenim dojemanjem vere, z
                     nezaupanjem do filozofske dognanosti in eksaktnosti, z odporom do razumskega
                     utemeljevanja verskih resnic znašli v nevarnem območju »katoliškega
                     modernizma«. In kako brez pridržka so se krščanski socialisti vdajali utopičnim
                     utvaram o breztežnosti prihodnjega političnega sveta, kaže članek Aleša
                     Stanovnika Nova država v avantgardni reviji Ogenj: »Človeške tvorbe v oblikah
                     držav so že godne za pogin. Je samo še vprašanje kratkega razdobja, ko se bodo
                     na razvalinah zmehaniziranih držav zgradile nove tvorbe ljudskega sožitja, ki
                     ne bo temeljilo na sili in paragrafih, ampak na ljubezni in vzajemnosti. To
                     novo življenje že diha z vzhoda.« (Janko Prunk, Pot krščanskih socialistov v
                     Osvobodilno fronto slovenskega naroda, str. 83). V sredobežnih katoliških silah
                     je torej vedno bolj plahnela potreba po prisebnosti in miselni dognanosti,
                     vzporedno s tem pa je naraščala nazorska in politična labilnost. To je bilo
                     toliko bolj nevarno, ker so se v ozadju krepili komunisti kot novo in trdno,
                     zlasti pa vabljivo agregatsko središče. Pri tem je postalo vedno bolj tudi
                     očitno, da levica, tako disidentsko kataloška kot komunistična, uživa nekaj,
                     čemur pravimo naklonjenost časa. Katoličani so se zavedali nastalega položaja
                     in se odločili, da organizacijsko intenzivirajo nastop. Po ukinitvi Orla konec
                     leta 1929 so v nekaj letih postavili dve organizaciji, ki sta imeli namen biti
                     elitni: Tomčeve Mladce in Erlichove Stražarje. V teh mejah se je sedaj bil boj
                     za ljudi, še bolj pa za jasnost ciljev, ki so jih za različnim videzom
                     zasledovale posamezne grupacije. Toda izhodiščna logika in začetni vzgon sta
                     delovala in na sestanku v Laškem leta 1940 so krščanski socialisti že sklenili,
                     da komunistični partiji ponudijo sodelovanje. Celo zaplet, ki je ob tem nastal,
                     ni mogel preprečiti končnega izida. Čeprav je namreč partija z resolucijo,
                     sprejeto konec junija na Vinjem, zapustila ljudskofrontne pozicije iz leta 1935
                     in napadla nekdanje zaveznike, tudi krščanske socialiste (»Ta gospoda je
                     sabotirala enotnost proletariata in delovnega ljudstva že takrat, ko je bila
                     borba proti fašizmu še glavna naloga.«) Nikogar, se zdi, ni presunila
                     okoliščina, da so sedaj, leta 1940, komunisti imeli borbo proti fašizmu za
                     preteklost; kljub vsemu temu so bili krščanski socialisti že tako daleč, da so
                     še enkrat ponižno potrkali na vrata partije. Ta jim je sedaj prijazno dovolila,
                     da se včlanijo v Društvo prijateljev Sovjetske zveze! Tam sta že bila Edvard
                     Kocbek in Jože Zemljak.</p>
               </div>
               <div type="div3">
                  <head>Kocbekov odziv na tendence časa</head>
                  <p>V čas, tako sprt s seboj, je torej vstopil Kocbek in videl, da je takšen, kakor
                     da bi ga zgodovina zanj izdelala. Postal je eden njegovih protagonistov.
                     Prevzel je vlogo poglavitnega usmerjevalca katoliškega disidentstva v
                     revolucionarni komunistični tabor. Ne zavestno, skraja in še nekaj časa ne, a
                     se je nazadnje vendarle izkazalo, da ga je vse, kar je tedaj počel, določalo za
                     to vlogo. Tako zelo se je ves čas oddaljeval od družbe, kakor jo je oblikovala
                     civilizacija, da mu je nazadnje ostal samo ta korak. Ko ga ne bi bil naredil –
                     kljub vsemu je še ostajala možnost, da ga ne bi – bi bilo tako, kakor da je
                     pustil na cedilu ne samo sebe, ampak tudi mnogo drugih. </p>
               </div>
               <div type="div3">
                  <head>Kaj je Kocbeka duhovno določalo?</head>
                  <p>Če je res, da je stil človek, potem začnimo z iskanjem pri jeziku. Ko je škof
                     Jeglič nekoč poslušal Kocbeka, je potem zapisal v svoj dnevnik: »Tretji je
                     govoril Kocbek o Krekovcih in Bogu. Govoril je v modernem stilu. Jaz ga nisem
                     prav nič razumel«. Sploh so Kocbekovi sodobniki tožili nad nerazumljivostjo
                     njegovega jezika. Za njegove stavke bi težko rekli, da so čiste, v sebi
                     zaključene enunciacije. Posamezni stavki, posamezni deli stavkov, si pogosto ne
                     sledijo v 
                     <pb n="005"/>
                     eksplikativnem sosledju, ampak bralca presenečajo – tudi ustavljajo –
                     z miselnimi zasuki, ki niso povsem v skladu s pomenskim ambientom
                     predikativnega okolja. Dobimo vtis, da avtorju prvenstveno ne gre za jasno
                     nizanje momentov povednosti in izjavnosti. Čutimo tudi, da ta način ni hoten,
                     ampak izraz globoke specifičnosti njegove ustvarjalnosti. To miselno
                     pomanjkljivost – za kar bi jo lahko označili – pa nadomešča z uporabo posebnih
                     besedi, ki se v besedilih pojavljajo v določenih zaporedjih in delujejo kot
                     nekakšna glasbena spremljava za tok misli. To so rekurentne besede – mogoče jih
                     je petdeset, mogoče jih je sto – ki predstavljajo bazično Kocbekovo besedišče
                     in ki skrbi za ustvarjanje emocionalnega razpoloženja bralca. Posebno na
                     mladega človeka deluje tako organiziran jezik z veliko gotovostjo in trajnim
                     učinkom. </p>
                  <p>Tako Kocbek govori o »intimnem razmerju do življenja«, o »šumečem razodevanju
                     sveta«, o tem, da mora »kdor hoče živeti, živeti izrazito«, o tem, da mora biti
                     pri pravem človeku sicer naravna težnja po stabilnosti »dvignjena v zaupanje,
                     izpostavljenost in tveganje«, o krizi človeka »zaradi notranje nesvobode,
                     razdvojenosti in nesproščenosti«, o »likvidaciji starega reda«, o tem, da
                     »kultura prinaša poklicanost, ne pa varnosti«, o nujnosti, da človek »junaško
                     prevzame svoje poslanstvo«. </p>
                  <p>Drugo, zelo podobno sredstvo za ustvarjanje razpoloženja so nedefinirane ideje
                     in zamisli. Kaj naj bi na primer pomenila zahteva, da morajo ljudje »vse sile
                     usmeriti v tok zgodovinske dinamike«; ali zahteva, da se »opredelimo za
                     stvariteljske sile zgodovine«; ali da se mora zgoditi tista sprememba, ki bo
                     človeku omogočila »pristno razumevanje njegove usode«; ali da se moramo
                     kristjani organizirati »pred prihajajočim imperativom časa«; da se morajo
                     kristjani odločiti »ali naj propadajo skupaj s starim redom, ali pa naj rešijo
                     svoje vrednote iz starega sveta in z njimi oplodijo to, kar prihaja«; da moramo
                     »začeti ustvarjati nov človeški red«. </p>
                  <p>Včasih Kocbek postavlja zahteve, za katere takoj vidimo, da so v skladu z
                     njegovo osnovno intuicijo. Ko se odločno zavzema za načelo Postani to, kar si!
                     proti načelu Postani to, kar zahteva naša doktrina! takoj vidimo, da je to ena
                     od njegovih temeljnih misli, a še zdaleč ne tako preprosta, kot se tu
                     postavlja. In ko stigmatizira stanje, v katero se je spremenila katoliška
                     skupnost, že vemo, da je to ena njegovih osnovnih misli, a da je v podobi, v
                     kateri je izražena, nezadostna. Zanj je katolištvo »mesto izpovedovanja vere,
                     prejemanje istih zakramentov in priznavanje iste cerkvene oblasti, to se pravi
                     bistvenih znakov občestva vernikov, ki se priznavajo pod katoliško skupnost kot
                     organizirana vojska pristašev«. </p>
                  <p>Včasih pa nekaterih odstavkov ne moremo brati, ne da bi v njih zagledali
                     ironijo, s katero jih je prihodnost, za katero se je boril tudi Kocbek,
                     opremila. To občutje nas prevzame na primer, ko beremo njegovo ogorčenje nad
                     potekom nekega predvojnega shoda krščanskih intelektualcev: »Čez leta bomo
                     razumeli zločin, ki se je dogodil pred našimi ogoljufanimi očmi. To je zločin
                     duhovnega zapeljevanja. Množici so obsedli dušo in telo, z bleskom in šumom so
                     jim razdražili čute, gone so jim zagnali v strasti, pamet so jim zmedli in vso
                     zavest razžgali do brezumja.« Ali kako tragično nas danes zadene vprašanje, ki
                     si ga je Kocbek zastavil v Dejanju leta 1940, na vratih vojne: »Ali se nahajamo
                     Slovenci danes na tisti točki življenjske intenzivnosti in zgodovinske
                     odgovornosti, ki bi z njuno pomočjo lahko prenesli najhujše preizkušnje in to
                     kljub svoji majhnosti, kljub neugodnemu mednarodnemu položaju?« Ali ko Kocbek
                     nekako v istem času poziva, da moramo postati »resnično političen narod, narod,
                     ki bo dejansko odločal o sebi«. Ali ko v Premišljevanju o Španiji primerja
                     komunizem in fašizem. »Fašizem je celo nevarnejši od komunizma, kajti če
                     komunizem jasno in odkrito gradi svoj napačni nazor, potem fašizem gradi
                     svojega v navideznem skladju z vsemi duhovnimi načeli in ustanovami«. </p>
                  <p>Nazadnje pa moramo zapisati tudi tiste besede, ki jih je Kocbek proti koncu
                     1928 napisal v Ognju in ki so tako zelo razburile tedanjo katoliško javnost:
                     »Krščanski socialist, delujoč v drugih organizacijah je tleča prižigalna vrv,
                     do smodnika vodeča, je svet zase, revolucionar, ki pripravlja nov dan«. Te
                     besede nas namreč vodijo do dveh njegovih kretenj – ne besed – ki kažeta, da
                     razdor med katoliškimi intelektualci ni bil slučajen in da njegova revija ni
                     slučajno imela ime Dejanje; da je šlo v resnici za več kot za besede. O prvi
                     kretnji nam poroča Koblar v enem od obeh spisov O krizi Doma in sveta. Tam
                     pove, da proti obnovljenemu Domu in svetu pri večini ni bilo nobene zarote in
                     da jih je Kocbek z ustanovitvijo svojega dejanja »uhitel«; sicer da so vsi
                     upali, da se bo dominsvetovska skupnost ohranila. O drugi kretnji pa
                     pripoveduje Debeljak (Spomini o F. S. Finžgarju: Kriza Doma in Sveta 
                     <pb n="006"/>
                     leta 1937,
                     str. 84). Ko je bilo na nekem sestanku sporočeno, da katoliško tiskovno društvo
                     ne vztraja več na prvotni zahtevi po cenzuri, je Kocbek takoj interveniral: »Ne
                     gre za cenzuro, gre za celoten kompleks. Tega je treba spremeniti«. Na vsak
                     način je hotel uveljaviti ločitev. </p>
               </div>
               <div type="div3">
                  <head>Kocbekova misel</head>
                  <p>V tednu od 19.–25. septembra, ki je bil posvečen Kocbeku, in ki je videl vrsto
                     kulturnih in političnih prireditev, na katerih so spoštovani in ugledni ljudje
                     dvigali Kocbeka med like slovenskega panteona, je bilo med drugim rečeno tudi,
                     da je bil človek pomembnih »etičnih, filozofskih in družbenih spoznanj« in da
                     je videl »razvojne težnje svoje dobe«. Kdor je pazljivo prebral tistih nekaj
                     skromnih potez njegovega jezika, ki smo jih navedli – še bolj prepričljivo pa
                     bi to doživel, če bi se prepustil branju njegovih številnih esejev – je
                     nazadnje le moral priznati, da Kocbek ni bil človek avtonomnih »etičnih,
                     filozofskih in družbenih spoznanj«; da ni gnal etičnih, filozofskih in
                     družbenih misli, vsake na njenem specifičnem področju, z vnemo in disciplino
                     raziskovalca, ki mu gre za spoznanje kot spoznanje; in da morda prav zaradi
                     tega tudi ni videl »razvojnih teženj svoje dobe«. Kocbek je sicer mislil, da
                     jih vidi, a so v resnici bile stvarne razvojne težnje njegove dobe zelo
                     različne od tistih, ki so se ujele v antene njegovega duha. Kako je moglo priti
                     do tega?</p>
               </div>
               <div type="div3">
                  <head>Kocbekovo Premišljevanje o Španiji</head>
                  <p>Eno od možnosti, da dobimo vsaj nekakšen odgovor na to vprašanje, je ta, da si
                     nekoliko natančneje ogledamo esej Premišljevanje o Španiji, ki je izšel v prvi,
                     dvojni številki Doma in sveta leta 1937. Omejili se bomo na prvo poglavje, ki
                     razen zadnjega odstavka ne govori o Španiji, ampak o duhovnem in moralnem
                     stanju evropskega krščanstva, za katero je Kocbek ugotovil, da počasi polzi v
                     fašizem. To dogajanje se ne dogaja na odprt in odkrit način, zakaj »znak
                     današnjega življenja ni več jasnost, ampak splošna in hotena nejasnost«. Kateri
                     pa je tisti videz, ki skriva resnično dogajanje? To je meščanskost – krščanski
                     človek se je pomeščanil. Postal je »družaben meščan, človek družabnih
                     prednosti«, v sedanjem času pa tudi »duhovni meščan«. Kdo je duhovni meščan? To
                     je človek, ki si je »mesto izpostavljenosti izbral varnost, namesto junaštva
                     treznost in namesto celosti delnost«. To je človek »brez ustvarjajočega smisla,
                     največja herezija sodobnosti«. To je zavržena herezija, ne zaradi »odpada od
                     človekove celosti in junaštva« – ne zato, ker je herezija – zavržena je zaradi
                     svoje skritosti. To je najpomembnejše mesto celotnega eseja, analiza španskih
                     dogodkov je samo njegova ilustracija. Na kar hoče Kocbek opozoriti, je skrita
                     heretičnost sodobnega kristjana in katoličana s poudarkom na skritosti. Zakaj
                     pristna heretičnost je drugačna. Stavek, ki sledi, nam hoče pokazati njeno
                     visokost in plemenitost: »Vse herezije in odpadi so bili navadno očita dejanja,
                     duhovno junaštvo prepričanih ljudi, ki se po svoji vesti odločajo za večjo in
                     boljšo resnico, meščanski odpad pa je zahrbten, skrit«. </p>
                  <p>Ta stavek ali bolje, njen del, je šel v slovensko kulturno zgodovino. Škof dr.
                     Gregorij Rožman je čutil, da je »po vsebini in obliki zmožen vzbuditi v
                     čitateljih krivične sodbe o katoliški Cerkvi in mržnjo do nje«, zato je v
                     ljubljanskem Škofijskem listu dne 2. avgusta 1937 med drugim izjavil: Stavek:
                     »Vse herezije in odpadi so bili navadno očita dejanja, duhovno junaštvo
                     prepričanih ljudi, ki se po svoji vesti odločajo za večjo in boljšo resnico«,
                     je, kakor je zapisan, popolnoma zmoten in nasprotuje stališču in nauku
                     Katoliške Cerkve. </p>
               </div>
               <div type="div3">
                  <head>Heretik – človek, ki izbere sebe</head>
                  <p>Tako škof. Nam pa se stavek zdi zanimiv zaradi nečesa drugega. Daje nam
                     možnost, da prodremo do fenomena Kocbek, posebej pa nam pomaga odgovoriti na
                     vprašanje, ki smo si ga postavili zgoraj: ali je bil Kocbek v posesti »etičnih,
                     filozofskih in družbenih dognanj« in ali je zaznaval realne »razvojne težnje
                     svoje dobe«. </p>
                  <p>Izhajamo iz besede herezija, ki jo, kot da bi slutil, da določa njegovo lastno
                     duhovno in idejno bit, uvede Kocbek sam. Herezija danes pomeni ločitev ali
                     odpad, izvorno pa grška beseda hairesis ali latinska haeresis pomeni izbiro.
                     Heretik je človek, ki izbere. Kaj pa izbere, kaj je predmet njegove izbire? Če
                     vse prav premislimo, bomo nazadnje dejali, da izbere sebe, da se odloči za sebe
                     – za slutnjo, ki je vzbrstela v njem; za resnico, ki je spregovorila v njem, za
                     uvid, ki je zasijal v njem in ga razsvetlil; za vzgon, ki se je sprožil v njem:
                     z eno besedo, za sebe. Za sebe pa vedno pomeni tudi v nasprotju s 
                     <pb n="007"/>
                     prepričanjem
                     in védenjem, ki se je zgostilo v institucijah zunaj njega. Samo zaradi
                     specifičnosti evropskega razvoja mislimo, kadar govorimo o hereziji in
                     heretiki, predvsem na Cerkev. Po sebi pa se heretiki odločajo za sebe tudi v
                     razmerju do drugih družbenih entitet kulturne in civilizacijske zavesti. </p>
                  <figure>
                     <graphic url="slike_z_55/z_55_02.png"/>
                     <head>Mesto in njegove skrivnosti <name type="author">Mirko
                        Kambič</name></head>
                  </figure>
                  <p>Kocbek je izbral sebe v razmerju, odnosno v nasprotju z ustanovami obstoječe
                     tradicionalne katoliške kulture. Tudi do Cerkve, če izvzamemo njeno odrešenjsko
                     srž in se omejimo na njeno konkretno družbeno postavitev. Torej ni bil heretik
                     v uveljavljenem religioznem pomenu besede – v tem pogledu je bil celo
                     pripadnik, – bil pa je heretik v kulturnem in v najširšem političnem pomenu te
                     besede. V potrditev teh spoznanj se lahko spomnimo na njegov boj za enkratnost
                     človekove eksistence, za intenziteto osebnega in individualnega obstajanja, v
                     nasprotju s prerogativi splošnega uma in v nasprotju z univerzalnimi in
                     kozmopolitskimi političnimi normami. Integralni facit njegovega jezika to
                     potrjuje. </p>
                  <p>Sedaj razumemo, zakaj Kocbek ni imel »etičnih, filozofskih in družbenih
                     spoznanj«, pridobljenih z metikulozno raziskavo empirije, usklajenih z
                     zahtevami splošnega uma. Njegovi etični, filozofski in družbeni nazori so bili
                     le tiste točke obstoječe družbene zavesti, h katerim ga je nosil njegov 
                     <pb n="008"/>
                     lastni,
                     osebni, izvorni vzgon in ki jih je sprejel zato, ker mu jih je ta vzgon
                     pokazal. Iste vzgonske sile so mu tudi razodevale »razvojne težnje njegove
                     dobe«. In ker se je imel v logiki svoje heretične samoizbranosti za normo
                     sveta, jih je imel za resnične in objektivne. Kako zelo se je zmotil, bomo,
                     upam, lahko še povedali. </p>
               </div>
               <div type="div3">
                  <head>Teoretski model za razumetje Kocbeka </head>
                  <p>Januarja revolucionarnega leta 1919 je imel na prošnjo Svobodne zveze
                     münchenskih študentov sloviti sociolog Max Weber predavanje z naslovom:
                     Politika kot poklic. Potem ko je razložil nastanek moderne politične
                     birokracije, se je dotaknil tudi vprašanja njenih etičnih možnosti. Tu je Weber
                     navedel distinkcijo, ki se nam zdi metodično zelo produktivna, zlasti pa je kot
                     naročena za potrebe našega razmišljanja. </p>
                  <p>Weber pravi, da obstajata dve etiki: etika vesti (Gesinnungsethik) in etika
                     odgovornosti (Verantwortungsethik). »Jasno moramo povedati, da vsako etično
                     orientirano ravnanje lahko stoji na eni od dveh med seboj bistveno razlikujočih
                     se in neukinljivo nasprotujočih si načel: lahko je orientirano po etiki vesti,
                     ali po etiki odgovornosti«. (Etika vesti morda ni najboljši prevod, mišljena je
                     etika osebnega prepričanja, ki se ne ozira na to, kaj pravi objektivni svet
                     zunaj). Posledice aktualiziranja enega ali drugega etičnega načela Weber
                     povzema takole: »Če so posledice iz čiste vesti (čistega prepričanja)
                     izhajajočega ravnanja slabe, potem ni odgovoren delujoči človek, ampak svet
                     neumnih ljudi ali pa božja volja, ki je tak svet ustvarila«. Za drugo etično
                     načelo pa dodaja: »Iz etike odgovornosti delujoči človek pa že vnaprej računa
                     na defekte povprečnih ljudi in ne misli, da sme posledice svojega ravnanja, v
                     kolikor bi jih lahko bil predvidel, valiti na druge«. Weber se v politiki
                     zavzema za etiko odgovornosti. V zvezi s tem pravi: »V politiki sta nazadnje
                     samo dva naglavna greha: nestvarnost in – kar je pogosto, a ne vedno, identično
                     – neodgovornost«. </p>
                  <p>Za etiko vesti ali prepričanja pravi sicer, da je, če je izražena tako, kakor
                     jo je izrazil Luter (Tu stojim, ne morem drugače) »neizmerno pretresljiva«. V
                     politiki, kjer vlada sila, pa je pogosto drugače. »V resnici ima etik vesti tu
                     eno samo možnost: zavreči dosledno vsako ravnanje, ki uporablja nravstveno
                     nevarna sredstva«. V praksi pa je često tako, da se etik vesti pogosto spremeni
                     v hiliastičnega preroka – v preroka popolne odrešenosti – in, čeprav je še
                     nedavno oznanjal ljubezen namesto nasilja, kliče sedaj k nasilju – »k
                     poslednjemu nasilju, ki bo imelo za posledico konec vsega in vsakega nasilja«.
                     Ob teh besedah ne moremo kaj, da ne bi pomislili na Kocbekov vpis v dnevniku
                     nekaj dni po umoru bana Marka Natlačena. V Webrovem teoretskem delu etike smo
                     torej našli kongruentno dopolnilo k možnostim, ki smo jih sami izvedli iz pojma
                     heretičnosti. </p>
               </div>
               <div type="div3">
                  <head>Ekskurz o dveh evropskih knjigah</head>
                  <p>V nemškem prostoru sta pozneje izšli dve knjigi, ki danes delujeta kot odmev na
                     dvojnost etičnega prestopa, ki ga je odkril in utemeljil Maks Weber. Eno je
                     napisal nemški romantični marksist Ernst Bloch in ima naslov Das Prinzip
                     Hoffnung (Načelo upanja). Upanje je pričakovanje človeka ali njegova želja, da
                     se bo od neskončnih možnosti, ki obstajajo v svetu resničnosti, udejanjila
                     tista, ki bo pomenila človekovo zadnjo svobodo in konec izkoriščanja človeka po
                     človeku: to bo takrat, ko bo prišlo do velike združitve med subjektom in
                     objektom, med snovjo in duhom, ko bo ukinjena dvojnost, v katero se je razšla
                     prvotna bit. Ta možnost je realna, ker utripanje kozmosa teče v njenem ritmu.
                     Uresničil pa jo bo človek tako, da bo uresničil sebe: to bo takrat, ko bo
                     odpravil nasilje, nasprotje med zgodovino in naravo. To spravo, to prihajanje k
                     sebi je Bloch imenoval utopijo in jo postavil za bistveno človekovo zadevo: to
                     je upanje, ki ga nosijo sile romantičnega hrepenenja in sile Marksovih
                     znanstvenih napovedi. </p>
                  <p>Joachim Fest (Der zerstörte Traum – Strte sanje, Berlin 1991) govori o velikem
                     vplivu, ki ga je Bloch imel na nemško mladino, predvsem v času, ki ga je po
                     begu iz vzhodne Nemčije preživel v Tübingenu. Fest govori o Blochovi »jezikovni
                     magiji« in njegovi »neustavljivi karizmi«. Tako je učinkoval zaradi
                     brezpogojnega prepričanja vase. Fest navaja enega njegovih stavkov: »Kdor mene
                     odklanja, je že obsojen pred zgodovino«. Ob tem se bo mogoče tudi kdo od
                     bralcev, kakor smo se mi, spomnil na izbranost, ki jo je Kocbek čutil v sebi.
                     Na Kocbeka nas spominja tudi trdoživost in odpornost Blochove vere. Še v
                     starosti je računal na revolucionarni potencial francoskega in italijanskega
                     proletariata, čeprav so se 
                     <pb n="009"/>
                     nekdanje razmere že davno spremenile. Na Kocbeka nas
                     spominja tudi okoliščina, da ga usode ljudi niso bistveno zanimale. »Noben dvom
                     se v njem ni oglasil, nobena beseda sočutja do žrtev.« To nas spominja na
                     Kocbekovo čudno suverenost in superiornost nad bolečino sveta. </p>
                  <p>Druga od obeh knjig, ki spominja na Webrovo etično shemo, pa je Das Prinzip
                     Verantwortung – Načelo odgovornosti, ki jo je napisal Hans Jonas in je izšla
                     proti koncu 70tih let. Knjiga razmeroma malo znanega judovskega filozofa je
                     bila sprejeta z velikim aplavzom in velikim navdušenjem, na kar kaže tudi
                     Nagrada nemškega knjigotrštva, ki jo je zanjo dobil avtor. Jasno je, da je
                     knjigo svet, zlasti Evropa, potrebovala. Jonas se zavestno postavlja v
                     nasprotje z Blochom. »Načelu upanja postavljam nasproti načelo odgovornosti«.
                     Kaj je odgovornost? »Odgovornost je skrb za drugo bit, spoznana kot dolžnost,
                     ki postane, zaradi ranljivosti biti, zaskrbljenost«. Tej skrbi se človeku ni
                     dovoljeno izogibati posebej danes, ko se je mnogo manj mogoče zanašati na to,
                     da bodo »človekove zadeve same po sebi ugodno potekale«. Stvari so se tako
                     razvile, da je postala »etika zgodovinske odgovornosti prva dolžnost«. Jonas
                     postavlja novo načelo: »hevristika strahu« – zahteva po vstopanju v svet z
                     rešpektom. Govoreč o strahu, pripominja Jonas, da misli na utemeljen strah in
                     nikakor ne na nekako malodušje. Toliko na kratko o knjigi, ki začuda še ni bila
                     prevedena v slovenščino. </p>
               </div>
               <div type="div3">
                  <head>Herezija in boj za civilizacijo</head>
                  <p>Kocbek je mislil, da ustanova človeka omejuje, tako, da ga povnanja in mu
                     jemlje notranjo, izvirno človeškost. Tako krnijo njegovi izvorni, Kocbek bi
                     rekel stvariteljski, impulzi za dejanje, ki je avtentičen način njegovega
                     vstopanja v svet. Ustanova človeka sicer v celoti ne ukinja v njegovem
                     družbenem aktivizmu, a ga usmerja in tako preprečuje, da bi stvariteljsko
                     deloval v soju svojega enkratnega razumetja sveta. Tako velik je Kocbekov odpor
                     do ustanove, da v hereziji, ki se utegne v njem skrivati, ne vidi nič nevarnega
                     in ji pritrjuje. Med ustanovami, do katerih Kocbek izkazuje svoje rezerve, je
                     tudi Cerkev, ne, kot smo rekli, v njeni transcendentalni odrešenjski srži,
                     ampak v njeni družbeni postavitvi. </p>
                  <p>Na tem mestu bi se nam zdelo škoda, če ne bi omenili nekega razmisleka iz
                     eseja, ki ga je objavil Leszek Kolakovski v zbirki Die Moderne auf der
                     Anklagebank – Moderna na zatožni klopi (Manesse, Zürich). Razlog je seveda v
                     tem, da imamo Kolakovskega za najzanesljivejšega opazovalca razvoja
                     civilizacije. </p>
                  <p>Kolakovski pravi, da se je morala krščanska misel skozi vsa stoletja spopadati
                     s heretičnimi tendencami, ki so bile v tem, da so eno od dveh nasprotnih
                     možnosti, ki so se pojavljale v kulturi, tako poudarjale, da je druga možnost
                     včasih povsem izginila. Vse je šlo po isti shemi. Kolakovski navaja nekaj
                     takšnih nasprotij: človeškost Jezusa Kristusa proti njegovi božanskosti;
                     človekova svoboda proti milosti in predestinaciji; črka proti duhu; zveličanje
                     po delih proti zveličanju po veri; država proti Cerkvi; itd., itd. Ravnotežje
                     med temi pari se je s herezijami kar naprej rušilo. »In za kar je v tem
                     težavnem ravnotežju v resnici vedno šlo, niso bile obsodbe in ječe in grmade za
                     uporne duhove, vedno je v resnici šlo za usodo civilizacije. Kolakovski svojo
                     trditev tudi ilustrira takole. Če se človek vda manihejstvu, tako da ima svet
                     za kraljestvo demonov, za prostor, v katerem se ne more kaj vrednega zgoditi,
                     potem že izraža tudi ravnodušnost do vsega, kar se dogaja v civilizaciji: vsa
                     profana zgodovina je nič. Če pa podleže nasprotni skušnjavi, če zapade
                     panteizmu, in svet, kakor je, povzdiguje in noče videti vsepovsodnosti in
                     resničnosti zla, s tem slabi ali ubija voljo, ki je potrebna za obvladanje
                     snovi. Toda krščanska misel se je stalno gibala med obsodbo sveta in
                     pobožanstvenostjo sveta. »In čeprav je zlahka mogoče najti svetopisemske citate
                     za oba ekstrema, je glavni tok zapadnega krščanstva vedno vztrajno iskal
                     formulacije, da se je mogel izogniti neizogibni izbiri«. Kolakovski pravi, da
                     je Evropa po dolgem iskanju v krščanstvu našla mero, s katero je mogla razviti
                     svoje znanstvene in tehnične sposobnosti. Ta modrost je izražena v naslednji
                     maksimi: »Ostati v odnosu do fizičnega sveta nezaupljiv, a ga ob tem pavšalno
                     ne obsojati za nekaj zavrženega; do te mere pa vendarle, da je v njem mogoče
                     videti nasprotnika, ki ga treba ukrotiti«.</p>
                  <p>V takem gledanju Kolakovskega vidimo utemeljitev pristanka na ustanovo, ne samo
                     na Cerkev – tu je šlo za Cerkev – ampak tudi na vsako drugo ustanovo. Ustanove
                     se sicer kvarijo, lahko postanejo krivične in nasilne, kdaj pa kdaj lahko tudi
                     degenerirajo, tako, da so povsem neuporabne; toda ustanova kot ustanova ostaja
                     način, kako civilizacija obstaja kot prostor človekove normalnosti. </p>
                     <pb n="010"/>
                  <p>Kocbek je do ustanov, ki so se izoblikovale v civilizaciji po zakonih, ki so
                     vladali v civilizaciji, stopil najprej v kritično razdaljo, nato pa jih je
                     začel zanikovati in se nazadnje odločil, da se pridruži tistim, ki so imeli v
                     sebi voljo in moč, da jih uničijo. Zato ga je zadela kazen, ki pa je Kocbek v
                     resnici – tako je bil vseskozi ves v sebi – nikoli ni razumel, kaj šele, da bi
                     jo ponižno sprejel. Kazen je sicer imela svojo govorico in je zato bilo kljub
                     vsemu čudno, da je ni videl, saj se je poleg vsega pojavila v obliki kričeče
                     ironije: ko stare ustanove še niso povsem odšle, se je že znašel v novih, ki so
                     kazale nedvomne znake ustanov, a so bile divje, narejene po navdihu, ki s
                     civilizacijo ni imel nobene zveze. Niti to, da ga je nova ustanova izločila,
                     kar stara ni nikoli naredila, ga ni prebudilo – tako zelo je bil ves v sebi.
                     Nekoč se je bilo moralo nekaj zgoditi. Obiskala ga je ate – boginja slepote.
                     Predstavila se je za boginjo daljnosežnih prerokb, a je bila v resnici tista,
                     ki je delila slepoto. Preden je odšla, mu je pustila svoje žalostne darove.
                  </p>
               </div>
               <div type="div3">
                  <head>Jasnovidnost velikega umetnika in človeka</head>
                  <p>Ko smo v tistem tednu v septembru nekoliko več razmišljali o Kocbeku, se je
                     pojavilo pred nami neko drugo ime in neka druga zgodba. To se je zgodilo skoraj
                     nujno, zaradi sličnosti in drugačnosti hkrati. Ime je svetovno znano, Fjodor
                     Mihajlovič Dostojevski, zgodba pa je vsebina njegovega romana Besi. Oglejmo si
                     nekoliko to sličnost in drugačnost.</p>
                  <p>Zgodaj leta 1869 se je med ruskimi emigranti – anarhisti na Zahodu pojavil nov
                     človek, Sergej Nečajev, ki je z novostjo svojih nazorov, z močjo svoje mladosti
                     in drznosti vzbudil med njimi velike upe. Bakunin, Ogarev, Serebrennikov, ki so
                     jim moči že pešale, so ga še istega leta jeseni poslali nazaj v Rusijo, z
                     velikimi načrti in vsemi opolnomočenji. V Moskvi je organiziral tajno peterko
                     in z njo uprizoril prvi revolucionarni umor. Neke noči so študenta Ivanova, ki
                     se je začel od skupine odmikati, v parku moskovske agronomske šole ubili.
                     Dostojevski je še istega leta v neki dresdenski knjižnici prebral novico o tem
                     umoru. In tedaj se je zgodilo to, kar je tako drugačno od sicer slične
                     slovenske zgodbe. Dostojevski je v trenutku videl notranji značaj tega dejanja,
                     pa tudi značaj družbe, v kateri se je to dejanje moglo zgoditi: videl je ne
                     samo storilce dejanja, ampak tudi celotno duhovno geografijo ruske družbe, v
                     kateri se je zločin pripravljal in slednjič tudi izvršil. Čez dve leti je izšel
                     roman Besi, v katerem je to videnje bilo podano z eno od najmogočnejših
                     pripovedi, kar jih pozna svetovna literatura. V slovenščini ima roman isto ime
                     kot v ruščini, Besi, v angleščini pa, nemalo poučno, med drugim tudi The
                     Possessed – Obsedeni. Kmalu bo stopetdeset let od njegovega nastanka, a je to,
                     po našem skromnem mnenju, najboljši roman o nastanku in prodoru komunizma. Tudi
                     našem. Med branjem se nam z vsako novo sliko utrinjajo nove asociacije: kakor
                     da bi to že od nekod poznali. </p>
                  <p>Ambient romana je neka ruska gubernijska družba. Tu se nenadoma pojavi
                     skrivnosten človek, Pjotr Stepanovič Verhovenski, sicer sin znanega lokalnega
                     intelektualca in liberalca stare sorte. To ime mu daje vstop v družbo. Kmalu
                     zaslutimo, da je ta človek promotor tajne organizacije. Okoli njega se začne
                     zbirati mladina, ki s svojo prešernostjo osvaja ključne družabne točke v mestu.
                     Povsod jih z veseljem sprejemajo, celo – in morda najraje – pa gubernatorjeva
                     žena Julija Mihajlova. Njihov stil obnašanja je predrznost in nespoštljivost, a
                     čim več je v njih predrznosti in nespoštljivosti, tem bolj jih cenijo in tem
                     bolj si jih želijo. Vsem se zdi, da so ti ljudje nekaj posebnega, znanilci nove
                     dobe. V provincialni družbi, zlasti v vrhovih, se oglaša skrb, da ne bi
                     zamudili velikih sprememb, ki so mogoče na obzorju. Značilne so besede Julije
                     Mihajlove: »Je že res, da sprejemam in razvajam mladega Verhovenskega.
                     Nepremišljen je, vendar še mlad«. Gospa gubernatorka hvali celo družbo takole:
                     »Vpijejo, da so komunisti, po mojem pa jih je treba priznavati in jih imeti v
                     časteh.« Varvaro Petrovno, eno glavnih ženskih figur v romanu, sicer trezno
                     aristokratinjo, vidimo, ko hodi po obiskih in nastopa z govorancami, iz katerih
                     nezgrešljivo veje duh Verhovenskega. Najbolj zanimiv – nam pa tudi najbolj znan
                     – je pisatelj Karmazinov, »najpametnejši človek vse Rusije«. Dostojevski pravi:
                     »Veliki pisatelj je bolno trepetal pred novejšo revolucionarno mladino, in ker
                     ni poznal zadeve, si je mislil, da so v njenih rokah ključi do ruske
                     prihodnosti, zato se ji je poniževalno prilizoval, še posebej zato, ker se zanj
                     sploh ni zmenila«. Povsod je razlagal, da Rusija, kakršna je, nima prihodnosti
                     in da je zato na strani gibanja, ki ga pripravlja ta mladina. Koliko pa je
                     pomenil v očeh prevratnikov, pa vidimo iz tega, kako je z njim opravil
                     <pb n="011"/>
                     Verhovenski, ko je Karmazinov hotel vedeti, kdaj bo vstaja: »Prve dni
                     prihodnjega maja se bo začelo, za mali šmaren pa bo že vse opravljeno.«</p>
                  <figure>
                     <graphic url="slike_z_55/z_55_03.png"/>
                     <head>Večerno mesto <name type="author">Mirko Kambič</name></head>
                  </figure>
                  <p>Vrhovenski vidi poglavitni pogoj za revolucijo v moralni destabilizaciji
                     družbe. Nikolaju Vsevolodoviču Stavroginu, ki ga hoče pridobiti za vodja
                     gibanja, to takole razloži: »Poslušajte, vse sem jih preštel: Učitelj, ki se z
                     otroki norčuje iz njihovega Boga in njihove zibelke, je že naš. Advokat, ki
                     brani omikanega morilca s tem, da je bolj razvit od svojih žrtev in da si ne
                     more kaj, da ne bi ubijal, če hoče priti do denarja, je že naš. Šolarji, ki
                     pobijajo kmeta, da to doživijo na lastni koži, so že naši. Porotniki, ki
                     vsepovsod oproščajo hudodelce, so že naši. Državni pravnik, ki trepeta na
                     sodišču, da je premalo liberalen, je že naš. Upravitelji, pisatelji, o, vse
                     polno je naših, strahotno veliko jih je, pa se še sami tega ne zavedajo«. Ko
                     Stavrogin razmišlja, zakaj ga Verhovenski hoče imeti za voditelja, v nenadnem
                     spoznanju zagleda, da je to zato, ker misli, »da sem nenavadno sposoben za
                     zločin«. </p>
                  <p>Verhovenski je, ne samo temeljit, ampak tudi velikopotezen. V gostilni se
                     sestane z oficirji krajevne garnizije. O tem sestanku pozneje takole poroča v
                     krožku prijateljev: »Pogovarjali smo se o ateizmu in kajpak odstavili Boga. Kar
                     cvilili so od veselja«. Tu pa je sedaj mesto, za katerega se nam zdi škoda, da
                     ga ne bi navedli, čeprav z našo pripovedjo nima tesnejše zveze. Kar namreč
                     sledi, je eno od ključnih mest pri Dostojevskem: » Neki sivček, zopet stotnik,
                     ki je sedel in sedel, ves čas molčal, tudi besedice ni spregovoril, nenadoma pa
                     se je postavil na sredo sobe, razumete, in spregovoril na glas, ampak kakor sam
                     pri sebi: Če ni Boga, kakšen stotnik pa sem potem? Vzel je čepico, razširil
                     roke in odšel.«</p>
                  <p>V središču romana je ples, ki so ga prevratniki organizirali zato, da bi ga
                     izrabili za nekakšno poizkusno vajo za revolucijo. Ples so maskirali s
                     plemenitim namenom: priredili ga bodo v prid revnim guvernantkam v guberniji.
                     Program je bil vabljiv, glavna atrakcija naj bi bil sam Karmazinov, ki naj bi,
                     v kostumu guvernante, prebral svojo zadnjo črtico in se potem za vedno poslovil
                     od literature; nastopile naj bi razne alegorije, med katerimi naj bi bila tudi
                     »poštena ruska misel«. Pričakovanje je bilo veliko, vse se je vpisovalo na
                     nabiralno polo. (Znano, mar ne!) </p>
                     <pb n="012"/>
                  <p>Med prireditvijo, na kateri se je zbralo vse mesto, pa se je začel odvijati
                     tajni načrt. Člani peterke so na različne načine sabotirali in motili
                     prireditev. Nič ni potekalo po predvidenem redu, nezadovoljstvo občinstva se je
                     vedno bolj večalo, dokler ni nazadnje prišla vest, da predmestja gorijo in da
                     prihajajo stavkajoči delavci iz bližnje tovarne. Nastala je popolna zmeda in
                     popoln poraz prirediteljev, pri čemer je bila najbolj prizadeta gubernatorka
                     Julija Mihajlona. Njen mož, gubernator von Lembke je bil med prvimi, ki so
                     prišli na kraj požara, a začuda ni dovolil gasiti, ampak je v lucidni
                     odsotnosti duha vpil: »Požar ni v strehah, požar je v glavah ljudi«. </p>
                  <p>Od vsega, kar je tej katastrofi sledilo sta za nas zanimivi predvsem dve
                     stvari: umor študenta Šatova, ki ga je Verhovenski utemeljil z nevarnostjo, da
                     jih bo, ker se je ločil od peterke, izdal, pravi razlog pa je vrgel pred
                     peterko Stavrogin: »Poprej sem vam rekel, zakaj vam je potrebna kri Šatova. S
                     tem mazilom bi radi zlepili svojo skupino«. Druga stvar, ki vzbuja naše
                     zanimanje, pa je pisateljev komentar dogodkov, ki nas mimogrede, spet spominja
                     na naše razmere. »Resnejši izmed naših duhov se sedaj čudijo sami sebi, kako
                     neki so mogli tedaj odpovedati. Kaj je skrival v sebi naš nepregledni čas in od
                     česa k čemu je bil pri nas ta prehod – tega tudi jaz ne vem in zato se mi zdi,
                     da tega sploh nihče ne ve. Pri vsem tem pa so najbolj zanikrni tipi na vsem
                     lepem dobili premoč, začeli na glas kritizirati vse sveto, čeprav si prej niti
                     ust niso upali odpreti, najuglednejši ljudje, ki so dotlej tako srečno držali
                     vse v svojih vajetih, pa so jih nenadoma začeli ubogati in samo molčati«. </p>
                  <p>Stanje, ki ga je upodobil Dostojevski, ni identično z duhovnim in družbenim
                     ambientom, v katerem se je začela in potekala revolucija v Sloveniji, vendar
                     mora bralcu Besov in poznavalcu slovenskih razmer nazadnje le postati jasno, da
                     sta imeli obe zgodbi isto moralno in politično strukturo: prihod Besov in vdaja
                     ljudi. Tudi v Sloveniji so leta 1941 – in že prej – nastopili Besi, tako kakor
                     v guberniji pisatelja Dostojevskega, le da jih je Dostojevski zagledal in videl
                     kaj so, Kocbek pa ne le da jih ni spregledal, ampak se jim je veselo pridružil.
                     Besi so potem v naši domovini povzročili veliko opustošenje in na najbolj
                     grozovite načine pomorili na tisoče ljudi. Toda potem, ko se je vse končalo,
                     Kocbek tega spet ni opazil; trpel je samo od misli, da za svojo udeležbo na
                     pohodu ni bil dovolj nagrajen. To je bilo zato, ker ga je nekoč, kot smo rekli,
                     obiskala neka boginja in ga zaznamovala za celo življenje. </p>
               </div>
               <div type="div3">
                  <head>Kaj so rekli o Kocbeku in kaj čas prenese</head>
                  <p>Sto let po njegovem rojstvu in šestdeset let po tem, ko se je usodno vpletel v
                     slovenske razmere, so mu njegovi prijatelji priredili praznik, ki je, kot v
                     nekdanjih primitivnih družbah, trajal cel teden. Sklenili so, da ga bodo
                     postavili v oltar, in to so tudi storili. Mislili so, da delajo to iz ljubezni,
                     a je v njih v resnici ni bilo. Ko bi bila, bi mu izkazali spoštovanje tako, da
                     bi njegovi podobi dali to, kar ji gre, in vzeli, kar ji ne gre: da bi tako
                     Kocbek stal pred nami kolikor mogoče resničen. Kaj je več kot to! Predvsem pa
                     bi ga morali odrešiti njegove krivde; če bi ga imeli zares radi, bi morali to
                     storiti. Tako pa so ga slavili, ne da bi hoteli videti, da delajo to v senci
                     velikega umora. In ker tega umora niso hoteli videti, v njegovi grozljivi
                     velikosti in enkratnosti, so ga na subtilen način – s tem da so ga ignorirali –
                     potrdili. Nihče ne bo imel zaradi tega slabe vesti. Tako je s to rečjo. In
                     kultura bo šla naprej in postala vedno bolj betrieb ali po slovensko obrat,
                     pogon. </p>
                  <p>A kaj se je na mnogih slovesnostih tistega tedna vse reklo? Predvsem moramo
                     reči, potem ko smo pregledali nekaj besedil, pisanih in govorjenih, da so se
                     nastopajoči prepuščali slavilnemu zanosu, a pri tem vedno niso bili dovolj
                     pazljivi in prisebni. To se v emocionalni napetosti često dogaja, a so tu
                     delovali še drugi vzroki, o katerih bomo morda spregovorili na koncu. Mi bomo
                     nekaj teh primerov navedli in ob njih tudi že takoj, vsaj včasih,
                     intervenirali. </p>
                  <p>Ob povojnih pobojih je Kocbek spregovoril v znamenitem intervjuju v Zalivu leta
                     1975. Novinarka Ženja Leiler (Delo, 29. 9.) pravi ob tem: »Kocbekov pogum je
                     nesporen. Storil je to, kar bi tisti, ki so vedeli, morali že zdavnaj storiti
                     in zločin poimenovati z zločinom in zločince obsoditi«. Toda Kocbek je bil eden
                     od tistih, ki so »že zdavnaj« vedeli za zločin, zakaj ga ni obsodil? Če že
                     zločincev ni mogel obsoditi, bi zločin vendar lahko. Dr. Joža Mahnič (Delo, 29.
                     9.) je med krivice, ki se delajo Kocbeku, omenil tudi naslednjo: »Še huje pa
                     je, Kocbeka kot enega vodilnih članov OF dolžiti sokrivde za medvojne ekscese,
                     zlasti pa za povojne množične poboje, za katere je zvedel od ministra Snoja
                     šele septembra 1945«. Kaj pa 
                     <pb n="013"/>
                     kočevski proces, kaj pa Jelendol, kaj pa Mozelj?
                     In kdo je sploh kriv? Ali so res krivi samo tisti, ki so sedeli na seji
                     komiteta, kjer so bili poboji sklenjeni; ali tisti, ki so poveljevali kolonam
                     kamionov, ki so vozili na Rog; ali tisti, ki so operirali z revolverji,
                     brzostrelkami in koli na robovih brezen? Osvobodilna fronta je bila
                     organizacija, ki je ustvarila prostor, v katerem se je moglo to zgoditi in se
                     je od vsega začetka tudi dogajalo. Učiteljiščnik Vinko Mravlje je zapisal,
                     nekaj dni preden so ga prišli umorit, v svoj dnevnik: »Iz pograjskih hribov
                     diha groza«. Kdo pa je dovolil Kocbeku in njegovim izdelovati grozo? Političnih
                     zločinov Slovenci vendar nismo bili vajeni; s to zvrstjo je začela šele
                     Kocbekova druščina. </p>
                  <figure>
                     <graphic url="slike_z_55/z_55_04.png"/>
                     <head>Usodna razklanost <name type="author">Mirko Kambič</name></head>
                  </figure>
                  <p>Zanimiv je bil Boris Pahor. Vse sile je posvetil temu, da »prikaže kulturni
                     genocid v 20. stoletju v srcu Evrope« – »ob amorfnosti italijanskega
                     prebivalstva«. Kaj pa krvavi genocid v Sloveniji, ki je tudi nekje v srcu
                     Evrope? Ob čigavi »amorfnosti« pa se je zgodil ta genocid? Vse, kar Pahor lahko
                     reče glede njega, so medle besede, da »ni sprejemal, da bi kakorkoli taka
                     apokalipsa spadala v sklop osvobodilnega boja«. Manj o tem genocidu pač ni
                     mogoče reči, hvaliti ga, med kolikor toliko spodobnimi ljudmi, ga nikoli ni
                     bilo prav mogoče. </p>
                  <p>Včasih so se pred nami pojavili pogledi, ki so bili tako ubogi, da se je človek
                     ustrašil, ali bomo sploh kdaj dozoreli. Na kulturnem večeru v Društvu
                     slovenskih izobražencev v Trstu je 4. 10. Boris Pahor izrazil tole misel:
                     »Njegova ideja o slovenski komunistični revoluciji, ki naj bi bila prežeta s
                     krščanskimi vrednotami, pa se ni uresničila«. Pahor je slaven pisatelj in
                     Slovenci ga primerno častimo, kar dokazujeta Prešernova nagrada in visoko
                     državno odlikovanje, toda, kdaj pa je bila, prosim vas, kaka komunistična
                     revolucija »prežeta s krščanskimi vrednotami«? Pahor govori o lesenem železu
                     kot o realni možnosti. Ob odkritju Kocbekovega kipa v Tivoliju pa je takole
                     tožil nad partijo: »Odgovornost, da je bila njegova modra misel uničena, je vsa
                     na partijski strani, saj samopašni revolucionarji s svojim samopašnim
                     ekstremizmom niso le onečastili prvine osvobodilnega boja, ampak nazadnje tudi
                     sami mizerno pogoreli. Njihov ekstremizem nikakor ne more biti v Srednji Evropi
                     konstitutivni element družbe«. Res, kakor smo rekli, vse je mogoče reči. Vsaka
                     partija je po svoji konstituciji 
                     <pb n="014"/>
                     »samopašna« in »ekstremna«. In da so zaradi
                     tega sami »pogoreli«? Seveda so, prej pa so, prav zato, ker so bili »samopašni«
                     in »ekstremni« zmagali in vladali pol stoletja. Če ne bi bili takšni, bi
                     partija kot partija že prej »mizerno pogorela«. Partijski »ekskluzivizem« je
                     bil element nove družbe tudi v srednji Evropi (Madžarska, Češka, Poljska,
                     Vzhodna Nemčija), dokler je ta družba bila; ni pa mogel biti element trajne
                     civilizacijsko fundirane družbe, ki pa je Partija, zaradi svoje narave, ni
                     mogla dovoliti. Sem spada tudi Mahničeva informacija o Zarjanih: »V naših
                     levičarjih smo gledali zastopnike zahodnoevropske civilizirane, ne pa
                     boljševiško destruktivne različice komunizma, s katero nas je nedavno
                     (verjetno: nekaj let prej) seznanil André Gide, avtor Vrnitve iz Sovjetske
                     zveze«. A zakaj so Zarjani tako gledali? Oziroma, zakaj so hoteli tako gledati?
                     Pri katerem optiku pa so si nabavljali očala? Tudi Drago Jančar pravi, da
                     »komunisti svojega sopotnika niso razumeli«. Mi mislimo, da so ga dobro
                     razumeli in tudi dobro izkoristili. »Razumeti«, v Jančarjevem smislu, pa ga
                     niso mogli, če so hoteli ostati komunisti in zmagati kot komunisti. Drago
                     Jančar (Delo, 18. 9.), je ocenil Kocbekovi knjigi Listino in Tovarišijo za
                     »pričevanje o osvobodilni ekstazi«. Da, res. A tu bi bilo treba tudi
                     pripomniti, da je bil Kocbek take vrste človek, da je doživljal tem večjo
                     »osvobodilno ekstazo«, čimbolj se je zamotaval v mrežah totalitarne partije.
                     Jančar poleg tega obtoži partijo, da je »silovit osvobodilni napor« spremenila
                     v »brutalno diktaturo«. S tem binomom, kot bi rekel Alojz Rebula, mora biti
                     nekaj narobe. Ko bi bil »napor«, o katerem govori Jančar, res »osvobodilen« (in
                     povrh še »silovit«) v pomenu, ki ga je uporabnikom slovenskega jezika mogoče
                     razumeti, partija prehoda med svobodo in diktaturo ne bi izpeljala. Ker pa je
                     bil tisti napor »osvobodilen« v pomenu, kakor ga uporablja ideološka semantika,
                     pa ga je partija igraje izpeljala. Kako zelo problematično je govoriti o
                     »osvobodilnem naporu« v normalnem pomenu besede, kaže tudi Kocbekova razlaga,
                     zakaj je podpisal Dolomitsko izjavo: »Predvsem zato, da bi onemogočil psihično
                     in fizično nasilje nad nami«. Psihično in fizično nasilje? Nad udeleženci
                     »osvobodilnega napora«? (TV, Kocbek 22. 9.). Pisatelj Drago Jančar je svoj esej
                     v Delu 18. 9. končal tako, da je citiral Kocbeka: »Videl sem položaje in
                     dogodke, ki jih drugi niso zaznavali«. To je gotovo nekaj zanimivega in
                     izjemnega. A bi mi radi, da bi se bilo zgodilo še nekaj: da bi Kocbek kdaj
                     videl tudi položaje in dogodke, ki so jih zaznavali drugi. </p>
               </div>
               <div type="div3">
                  <head>Ali je Kocbek tragičen?</head>
                  <p>V Kocbekovem tednu smo včasih slišali, da je bil tragičen. V žurnalističnem
                     pomenu besede je Kocbek bil tragičen; v tem smislu so tako ali drugače tragični
                     vsi ljudje. Tako, kakor pa se ta beseda rabi v kulturno informiranem govoru, pa
                     Kocbek ni bil tragičen. Nekaj mu je manjkalo. Tragičnost v grški tragediji
                     nastopajočega junaka se sestoji iz dveh prvin: najprej se mora – iz nevednosti
                     – prepustiti zmotni presoji, prestopiti mora mejo med tem, kar je človeku
                     dovoljeno in kar mu ni, iz česar potem izvira katastrofa; poleg tega pa mora
                     tudi spoznati. Prvi pogoj za tragičnost je Kocbek v polni meri izpolnil,
                     drugega pa ne, na noben način in nikoli. Zato je bilo Kocbekovo življenje polno
                     bolečin in je vreden velikega usmiljenja in sočutja, tragičen pa v razvitem
                     pomenu besede ni bil. Tako kot ni bilo tragično neko povsem drugo življenje, iz
                     neke druge miselnosti, iz drugega časa in prostora. </p>
                  <p>Lev Davidovič Trocky je bil poleg Lenina poglavitna figura boljševiškega puča
                     1917 v Rusiji. Brez njegove podpore Leninu v politbiroju ga sploh mogoče ne bi
                     bilo. Največjo uslugo revoluciji pa je naredil z organizacijo Rdeče armade.
                     Pritegnil je 20.000 carskih oficirjev, ki so razpuščene skupine boljševiških
                     aktivistov organizirali v disciplinirano vojsko. Sam se je v posebnem vlaku
                     vozil iz enega konca Rusije do drugega in s svojo strateško genialnostjo
                     reševal položaj. Nastopil je čas velikih uspehov: Judenič je bil ustavljen pred
                     Petrogradom, Kolčak se je moral umakniti iz Sibirije, bela vojska je bežala iz
                     Kijeva. 18. 3. 1921 je z brutalno silo zatrl upor kronštatskih mornarjev in
                     osebno poskrbel za eksekucijo 12.000 zajetih vojakov. Napaka, ki jo je ob vsem
                     tem naredil, pa je bila ta, da je verjel, da tovariši v Kremlju, Stalin,
                     Kamenjev, Zinovjev, prav tako kot on sam, vsak na svojem sektorju nesebično
                     delajo za zmago stvari. Oni pa so mislili samo na to, kako bi se ga znebili.
                     Leta 1923 so ga izgnali iz vojnega ministrstva, 1929 je moral v izgnanstvo.
                     Začele so se njegove blodnje: Turčija, Francija, Norveška, nazadnje Mehika,
                     nikjer ga niso prav marali. Istočasno je začelo padati po njegovi družini:
                     najstarejša hčerka Zina je v 20. letih naredila v Berlinu samomor, najstarejši
                     sin Ljova je 1938 umrl v Parizu, od izčrpanosti in pomanjkanja; 
                     <pb n="015"/>
                     najmlajši sin
                     Sergej je izginil nekje v Rusiji leta 1938. Njega pa je leta 1940 dosegel od
                     Stalina poslan agent, ki se je infiltriral v skrbno varovano vilo v predmestju
                     mehiškega glavnega mesta in mu razbil glavo. Glavo, ki je usmerjala življenje,
                     ki smo ga v nekaj potezah podali. Toda v to genialno glavo ni nikoli stopilo
                     spoznanje – in veliko spoznanje bi to moralo biti! Njegova beda nas gane in se
                     nam nazadnje kljub vsemu zasmili. Tragičnosti pa mu ni mogoče priznati. </p>
                  <figure>
                     <graphic url="slike_z_55/z_55_05.png"/>
                     <head>Združevanje <name type="author">Mirko Kambič</name></head>
                  </figure>
                  <p>Za Kocbeka se ne moremo nehati čuditi, da se ni zavedel, kakšen svet je
                     ustvaril s svojim zgodovinskim angažmajem; ali drugače, da ni prišlo v njem do
                     velikega spoznanja, saj je novi svet drastično občutil na sebi. Kaj pa si je
                     rekel, ko po vojni ni mogel objavljati svoje lirike, ker da je preveč
                     »ekspresionistična«? Kaj pa si je rekel, če je pomislil, da je 1934 brez težav
                     objavil svojo Zemljo, pa naj je bila že kakšrnakoli? Kaj pa si je rekel, ko po
                     vojni nikoli ni mogel dobiti dovoljenja za izdajanje revije, če je pomislil, da
                     mu leta 1938 ni bilo treba napraviti drugega za svoje Dejanje, kot da ga je
                     prijavil na okrajnem glavarstvu. Saj brez teh primerjav vendar ni mogel; saj je
                     bil vendar človek. </p>
                  <p>Sicer pa je v tem bil tudi kanec nekake mrke pravičnosti. To kar se je z njim
                     dogajalo, nas strukturno spominja na neki pasus pri Danteju, Božanska komedija,
                     Pekel XXVII, 7–9. Zgodba je tako grozna, da si jo komaj upamo povedati, pa
                     vendar. V Akragantu na Siciliji je bil v 6. stoletju pred Kristusom tiran
                     Falaris, ki je za kaznovanje svojih političnih nasprotnikov izrabljal stari
                     feničanski obredni ritual, da so v votlega bronastega bika zapirali žrtve in
                     pod njimi kurili. Tudi Falaris je naročil takšnega bika, a ko ga je umetnik iz
                     Aten izdelal, je tiran njemu prvemu ukazal vstopiti vanj. Dante pravi: </p>
                  <p>»Kot bik sicilski prvič z bolečino</p>
                  <p>njega zarjul je – in sicer po pravici – </p>
                  <p>ki mu izpilil gladko je medino. </p>
                  <p>(Prevod Alojzij Gradnik). </p>
                  <p>Dante – kot pred njim Ovid, ki je uporabil isto zgodbo – pravi: e ciò fu dritto
                     – in to je bilo prav. Mi ne mislimo tako. Umetnik je sicer vedel za kakšen
                     namen se bo uporabljal njegov izdelek – in vendar ni vedel. Ni mogel vedeti, ni
                     si mogel predstavljati! A neki nauk je vendarle v tej zgodbi. (Ob njej se sicer
                     ne moremo, kolikič že, načuditi poraznemu dejstvu, kako iznajdljiv je človek,
                     kadar si izmišlja metode mučenja ljudi). </p>
                     <pb n="016"/>
                  <figure>
                     <graphic url="slike_z_55/z_55_06.png"/>
                     <head>Zdravica prihodnosti <name type="author">Mirko Kambič</name></head>
                  </figure>
               </div>
               <div type="div3">
                  <pb n="017"/>
                  <head>Ali je Kocbek lahko postavka nacionalne paideje</head>
                  <p>A da se povrnemo k naši glavni temi. Naša glavna tema ni Edvard Kocbek, čeprav
                     smo govorili skoraj samo o njem. Če se še spomnite, smo na začetku navedli tri
                     primere, s katerimi smo hoteli pokazati, da živimo v takem času, da je v njem
                     mogoče reči karkoli: da noben absurd ni prevelik, da ga ne bi bilo mogoče
                     izreči in da se ob tem verjetno nihče ne bi oglasil. To pa pomeni, da so
                     kulturni senzorji časa odmrli, da je kultura časa degenerirala. Njeni mnogi
                     obrati še delujejo, a zakaj jih ljudje obiskujejo, ni jasno: če niso v stanju
                     slišati krikov žaljenih ljudi iz prostorov sicilskih ritualov, ki še delujejo,
                     v prenesenem pomenu seveda! </p>
                  <p>Naše glavno vprašanje pa je dobilo to obliko: zakaj slovenska kultura ni našla
                     moči, da bi po tolikih desetletjih spoštljivo in pravično spregovorila o
                     Kocbeku? Med mnogimi predlogi, ki tekmujejo za odgovor na to vprašanje, se bomo
                     mi odločili za naslednjega: Čisto na zadnje je tako, da so ljudje, ki so se
                     spominjali Kocbeka tako, da so krivuljo njegovih odločitev v celoti potrdili, v
                     resnici zagovarjali in utemeljevali sami sebe: svoje nekdanje odločitve,
                     udejanjene in umišljene, in mogoče tudi sedanje. Zakaj tudi v tem času se bije
                     boj, v drugih in drugačnih parametrih, kot so bili tisti v sredini preteklega
                     stoletja, manj brutalen boj, a nič manj usoden. Danes ne gre samo za Slovenijo,
                     ampak za vso Evropo. Za konkretnimi dejanji in besedami čutimo namreč sile, ki
                     presegajo njihovo racionalnost in dajejo slutiti, da gre za veliko pomembnejše
                     reči – v zadnji analizi za civilizacijo. Tudi danes je mnogo nejasnosti, tudi
                     danes je tako kot pravi Matthew Arnold: Ignorant armies clashing at night –
                     nevedne vojske, spopadajoče se v noči. </p>
                  <p>Edvard Kocbek je bil ubog človek in do njega čutimo simpatijo. Skozi življenje
                     ga je nosil neki začetni uvid in ga ni izpustil do konca. Ubog človek tudi
                     zato, ker je bil zadnja leta zelo bolan. V enem od pisem Borisu Pahorju v Trstu
                     stoji tudi: »Izgubljam zmožnost pravilnega mišljenja«. Kaj hujšega človeka
                     misli in besed, kakor je bil Kocbek, ne more zadeti. Napisal je tudi nekaj
                     nesmrtnih pesmi. Zato so z njim naše simpatije. </p>
                  <p>Ne more pa Kocbek kandidirati za mesto v galeriji narodnih ikon. Njegove
                     odločitve, pa naj si je do njih prišel že kakorkoli, ga ne opravičujejo za to
                     visoko prebivališče. Kocbek ne more postati postavka nacionalne paideje.
                     Njegovi prijatelji, vsa slovenska intelektualna čud, mu je morda to mesto že
                     priborila, ali pa mu ga še bo. Če pa je tako, potem za nas in za cel narod
                     velja: kako so že marksisti temu rekli – fausse conscience, izkrivljena zavest.
                     Ali bomo kdaj dozoreli?</p>
                  <p>Svojo identiteto – pogoj, da bomo kot narod lahko živeli – lahko postavljamo in
                     razvijamo samo na dejstvih, ki v ontološki in moralni čistosti stojijo za
                     zmerom. Da bi pokazali, kaj s tem mislimo, bomo za konec povedali neko zgodbo. </p>
                  <p>Dne 9. maja 1945 se je nekaj kilometrov pred železniško postajo Lesce odvijal
                     dogodek, ki ga v tem, kar se je zgodilo v tej vojni, komaj kaj presega po
                     napetosti. Vlak z domobranskimi ranjenci se je znašel med dvema partizanskima
                     zasedama. Vodstvo vlaka se je odločilo za evakuacijo. Tisti ranjenci, ki so se
                     lahko premikali, so odšli proti Ljubelju, tisti, ki tega niso zmogli, pa so
                     ostali na vlaku. Odšli so tudi vsi zdravniki. Človek je že na tem, da bi jih
                     obsodil, pa se brž zave, da sam ne ve, kako bi se ob taki hudi preizkušnji
                     obnesel. (A kaj je delalo domobransko vodstvo, da za spremstvo ranjencem ni
                     poslalo enega od elitnih udarnih bataljonov!). Toda, s tem še nismo povedali
                     vse zgodbe. Vsi namreč niso odšli. Nekateri so ostali: kurat Janez Jenko in oba
                     bogoslovca Marjan Pavlovčič in Srečko Zajc; ostali sta dve poklicni medicinski
                     sestri Anica Kožar in Marija Popit; ostale so štiri dekleta, ki so se že med
                     vožnjo ponudile za pomoč pri negi ranjencev, sestri Jelka in Krista Mrak, Magda
                     Dolničar in Helena Šušteršič. Kurat Jenko jih je zbral pred vagonom in povedal
                     za vse: da so ostali zavestno in da vedo, kaj tvegajo. Potem so molili in
                     duhovnik je dal tistim na vagonih in tem pred njimi odvezo (Zaveza 36). Kurat
                     Jenko in bogoslovec Pavlovčič sta bila umorjena že po nekaj dneh; bogoslovec
                     Srečko Zajc se je po čudnem naključju rešil; obe poklicni medicinski sestri sta
                     izginili (a bomo v naslednji prilogi Mi med seboj objavili zanju
                     povpraševanje); vse štiri pomočnice so ostale žive, večji del pa so preživele
                     dolga leta komaj predstavljivega trpljenja po komunističnih delovnih
                     taboriščih.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Razvaline in grobovi namesto obljubljene svobode</head>
               <docAuthor>Janko Maček</docAuthor>
               <div type="div3">
                  <pb n="018"/>
                  <p>Na televiziji se je v zadnjem času zvrstilo nekaj nastopov, ki so nas skušali
                     prepričati, da je naša polpretekla zgodovina že napisana, da so vsi poizkusi
                     njenega spreminjanja nesmiselni in krivični. Kot da bi hoteli nadoknaditi izpad
                     te problematike iz predvolilne kampanje! Glasovi, da je treba zgodovino
                     prepustiti zgodovinarjem, so pa skoraj utihnili. Ni si težko predstavljati
                     zakaj.</p>
                  <p>In naša rubrika Kako se je začelo? Mislimo, da je še aktualna in potrebna.
                     Dokler še žive priče, ki se spominjajo začetkov komunistične revolucije
                     drugače, kot jih je zapisala uradna zgodovina, je še mogoče marsikaj poiskati,
                     pojasniti in spoznati resnico. Resnica vas bo osvobodila, je zapisano v knjigi
                     vseh knjig. Naj bo tudi ta sestavek skromen prispevek k resnični podobi naše
                     polpretekle zgodovine.</p>
               </div>
               <div type="div3">
                  <head>Sv. Lenart ob začetku druge svetovne vojne</head>
                  <p>V obširnih spominih in razpravah, ki so nam jih do nedavnega vsako leto ob
                     praznovanju obletnice dražgoške bitke posredovali mediji, je bila skoraj vedno
                     omenjena tudi vasica Rovt, kjer je Cankarjev bataljon v začetku decembra 1941
                     pred začetkom poljanske vstaje pripravil zasedo nemškim policistom. Sv. Lenart,
                     pod katerega zvon spada Rovt, pri tem navadno ni bil imenovan. Sicer so pa ime
                     kraja po vojni spremenili v Lenart nad Lušo. Menda je to spadalo k preobrazbi
                     slovenskega narodnega značaja.</p>
                  <p>Hribovska vasica, ki je skozi stoletja nosila ime po patronu farne cerkve, leži
                     na nekaj nad 700 m visokem hribu nad dolino potoka Luša, kjer sta tudi naselji
                     Zgornja in Spodnja Luša. Pravzaprav so danes Na griču, kot pravijo domačini, le
                     štiri poslopja: cerkev, župnišče, šola in Potočnikova domačija. Če se odločimo
                     za izlet k Sv. Lenartu, se peljemo iz Škofje Loke po glavni cesti proti
                     Železnikom, zavijemo pri vasi Praprotno na levo v dolino Luše in po nekoliko
                     napornem vzponu smo že na cilju. Razdalja od Škofje Loke je dobrih 12 km. Z
                     druge strani se Sv. Lenartu pri Rovtu približa tudi tako imenovana blegoška
                     cesta, o kateri bomo govorili kasneje. Do konca druge svetovne vojne so
                     Šentlenarčani spadali pod občino Selca, samostojno župnijo imajo pa od leta
                     1790. Poleg domače šole je spadala pod faro tudi šola v Martinj Vrhu in župnik
                     je dvakrat tedensko hodil tja poučevat verouk.</p>
                  <p>Prav v tej šoli se na nek način začne naša zgodba. V zadnjih letih pred drugo
                     svetovno vojno sta tu poučevala učitelj Vidmar in njegova žena. Vidmar je bil
                     doma na Trebiji v Poljanski dolini – njegova mati je bila druga v vrsti
                     sedemnajstih otrok velike Ušeničnikove družine. Ko se jima je rodil prvi otrok,
                     so nastale težave zaradi varstva. Vidmar se je tedaj spomnil na mlajšo sestro
                     Milko, ki je že nekaj let delala kot gospodinjska pomočnica – služkinja. Rada
                     se je odzvala povabilu in v začetku leta 1941 prišla v Martinj Vrh.</p>
                  <p>Februarja 1941 so pri Sv. Lenartu dobili novega župnega upravitelja Jožeta
                     Švelca, ki je pred tem več let deloval kot izseljenski duhovnik v Metzu v
                     Franciji. Po pripovedi Milke Vidmar so ga Francozi leta 1940 zaprli zaradi
                     suma, da je nemški špijon. Prišel je v taborišče, kjer je bilo zaprtih veliko
                     španskih borcev, med njimi tudi nekateri Slovenci. Zaradi bližine Maginotove
                     linije so kasneje taborišče razpustili in Švelc se je skupaj s španskimi borci
                     vrnil v domovino. Škof Rožman ga je kmalu poslal na izpraznjeno mesto k Sv.
                     Lenartu. Med drugimi njegovimi dolžnostmi je bilo tudi poučevanje verouka v
                     Martinj Vrhu. Dvakrat tedensko je moral prehoditi uro in pol dolgo pot tja in
                     nazaj. Bilo je naporno, mu je pa pomagalo, da se je hitreje spoznal z
                     ljudmi.</p>
                  <p>Aprila 1941 so se najprej pojavili Italijani, za njimi pa Nemci, ki so v
                     začetku maja že preganjali slovenske duhovnike, učitelje in druge. Ko je Vidmar
                     zvedel, da Nemci v Železnikih sprašujejo za šolo v Martinj Vrhu, je na hitro
                     pripravil nekaj prtljage in se z ženo ter otrokom umaknil čez mejo v
                     Ljubljansko pokrajino. Skoraj vse gorenjske duhovnike so Nemci tedaj odpeljali,
                     za Švelca se pa sploh niso zanimali. Menda ga niso imeli na seznamu, ker se je
                     le nekaj mesecev prej vrnil iz Francije. Seveda je nehal hoditi v Martinj Vrh,
                     saj tudi pouka ni bilo, dokler niso prišli nemški učitelji. Milka Vidmar, ki je
                     po odhodu bratove družine ostala brez dela, je prišla k Sv. Lenartu in tako
                     postala priča vseh medvojnih in povojnih dogodkov tega kraja.</p>
                     <pb n="019"/>
                  <figure>
                     <graphic url="slike_z_55/z_55_07.png"/>
                     <head>Ušeničnikovi iz Trebije – velika družina, a štirje še manjkajo</head>
                  </figure>
                  <p>Gospod Švelc je torej ostal pri Sv. Lenartu. Po dolini se je to kmalu
                     razvedelo, vendar ga nihče ni šel prijavit. Kar nekaj časa je trajalo, preden
                     ga je gestapo začel iskati. Bil je že mesec julij in župnik je šel v Topole nad
                     Selci previdet bolnika, ko so prišli ponj in ga odpeljali v Škofjo Loko.
                     Zagrozili so mu, da ga bodo zaprli, če ne bo takoj izginil čez mejo. Na
                     povratku domov je obvestil ljudi, da bo naslednji dan ob štirih zjutraj pri Sv.
                     Lenartu zadnja maša, nato pa bo odšel. Prišlo je veliko ljudi in župnik se je v
                     pridigi od njih poslovil. Vendar ni odšel čez mejo, ampak se je začel skrivati,
                     moderno bi rekli, da je odšel v ilegalo. Šentlenarški zvonovi niso več vabili k
                     maši in zlasti ob nedeljah in praznikih je ljudem nekaj manjkalo. Ko se je
                     župnik naveličal skrivanja, je napisal pismo selškemu županu Benediku, naj
                     posreduje pri oblasti za ureditev njegovega bivanja in delovanja pri Sv.
                     Lenartu. Kmalu je dobil obvestilo, naj se zglasi v Škofji Loki. Uspelo mu je
                     dobiti dovoljenje za delovanje v Selški dolini. Seveda je moral obljubiti, da
                     bo imel obrede v latinščini in da ne bo slovensko pridigal. Menda je k ugodni
                     rešitvi pripomogla tudi župnikova ponudba, da bo poleg svojega duhovniškega
                     dela vodil tudi tečaje nemščine za odrasle. Nemški učitelji, ki so jih poleti
                     1941 s tem namenom poslali na Gorenjsko, so namreč imeli zelo slabe uspehe.</p>
                  <p>Tako je gospod Švelc lahko spet javno živel pri Sv. Lenartu. Poleg domače fare
                     je skrbel še za Javorje, Bukovščico, Selce in Železnike. K njegovim nedeljskim
                     mašam so prihajali ljudje iz cele Selške doline. Veliko ur je prebil v
                     spovednici, saj nemški duhovnik Besel, ki je prišel v Škofjo Loko proti koncu
                     leta 1941, ni znal slovensko in sploh ni spovedoval. K Sv. Lenartu so prihajale
                     k spraševanju skupine otrok, ki so se doma pripravljali za prejem prvega
                     obhajila in birme. Iz Selc, Železnikov, Bukovščice in celo iz Zalega Loga so
                     jih pripeljale žene in dekleta, ki so jih učile. Župnik jih je tudi spovedal,
                     ženam pa dal navodila za nadaljnji pouk. Na svojih potih, ki jih ni bilo malo,
                     si je Švelc pomagal s kolesom, pozimi pa so ga prišli iskat s sanmi. Ker je bil
                     zelo obremenjen, so mu pri pouku otrok tudi v domači fari pomagala dekleta, na
                     primer Anica Potočnik. Selški cerkovnik Jože Ravnihar, ki je bil sicer
                     pismonoša, je imel dovoljenje nositi bolnikom obhajilo. Kadar duhovnik na
                     nedeljo ali praznik ni mogel priti k vernikom, so se sami zbrali v cerkvi k
                     molitvi in petju. Večino pogrebov so opravili sami, ko pa je prišel duhovnik,
                     je blagoslovil vse nove grobove in opravil molitve za pokojne. Vse to je ljudi
                     povezovalo in jim bilo v oporo v času okupatorskega pritiska. Prav je, da to
                     poznamo in cenimo.</p>
                     <pb n="020"/>
                  <figure>
                     <graphic url="slike_z_55/z_55_08.png"/>
                     <head>Poletje 1942 – Sv. Lenart</head>
                  </figure>
               </div>
               <div type="div3">
                  <head>Rovt prizorišče dveh spopadov z velikimi žrtvami</head>
                  <p>Ko se je Anton Švelc odločil, da bo kljub nemški prepovedi ostal pri Sv.
                     Lenartu, ni vedel, da bo moral pri tem kljubovati dvema nasprotnikoma Cerkve:
                     nacizmu in komunizmu. Partizani so ga prvič obiskali v začetku julija 1941.
                     Lepega poletnega večera so potrkali na vrata župnišča in prosili, da bi jim
                     pokazal najkrajšo pot v Poljansko dolino. Stopil je k njim in jim vse razložil.
                     Nenadoma se mu je zazdelo, da so mu njihovi obrazi in besede že znani. Spomnil
                     se je francoskega taborišča. Morda je bil med njimi celo Stane Žagar, član
                     centralnega komiteja slovenske partije, ki je že zgodaj prišel na Gorenjsko.
                     Župnik je nehote primerjal njihovo ilegalo s svojim skrivanjem, toda ali so si
                     bili tudi cilji tako podobni. Ali je res že bil čas za boj proti
                     okupatorju?</p>
                  <p>1. decembra 1941 je Gorenjce vznemirila novica o partizanskih likvidacijah. V
                     eni noči so »onemogočili deset narodnih izdajalcev«, kot so povedali sami.
                     Večinoma je to delo opravil Cankarjev bataljon. Ali je bilo zares potrebno
                     zaradi odpora proti okupatorju? Dober teden kasneje, 11. decembra popoldne, je
                     Cankarjev bataljon prigazil v Rovt pri Sv. Lenartu in se nastanil na Debelakovi
                     domačiji. Po bolj ali manj uradnih podatkih je štel okrog 60 mož. Noč je minila
                     mirno in če bi veljalo, da se dan pozna po jutru, bi bil miren tudi naslednji
                     dan. Vsi so se že veselili napovedanega obilnega kosila. V ta namen so ubili
                     vola, zaplenjenega v župnišču v Kropi, ki so ga prignali s seboj. Okrog desetih
                     dopoldne je stražar opazil kolono nemških vojakov, ki so prihajali po blegoški
                     cesti od Zaprevala. Do Debelakove domačije niso imeli več kot pol ure hoda.
                     Časa za razmišljanje ni bilo. Partizani so zgrabili orožje in se razporedili v
                     zasedo nad cesto, ki je speljana zelo blizu Debelakove domačije. Čakali so, da
                     je glavnina kolone prišla v neposredno bližino. Nemci niso bili posebno
                     previdni, sicer se ne bi zbrali v gručo tik pod zasedo in opazovali svojega
                     psa, kako se je pognal za zajcem, ki je ravno tedaj priskakljal na cesto.
                     Nenadoma je zaropotalo in nanje se je usula svinčena toča iz dveh strojnic in
                     šestdesetih pušk. Še preden so se policisti zavedeli, kaj se dogaja, so bili
                     mrtvi ali težko ranjeni. Ivan Jan piše v knjigi Vrh v Dražgošah, po kateri smo
                     povzeli ta opis, da je bilo v koloni 52 policistov in potem je bilo 45 mrtvih,
                     4 težko ranjeni, enega laže ranjenega so izpustili, le dva pa naj bi iz pasti
                     pobegnila. Na kraju dogodka sedaj stoji spominska plošča s sledečim napisom:
                     »12. decembra 1941 leta je Cankarjev bataljon pod vodstvom komandanta Jožeta
                     Gregorčiča in komisarja Staneta Žagarja napadel in uničil na tem mestu nemško
                     <pb n="021"/>
                     policijsko kolono. Ta pomembna zmaga je bila uvod v gorenjsko decembrsko
                     vstajo.«</p>
                  <p>Ne mislimo razpravljati, ali dogodek 11. decembra pri Rovtu namesto zmage ne bi
                     zaslužil kako manj zveneče ime. O tem je bilo že veliko povedanega. Zaradi
                     trditev, da so bili padli policisti mobilizirani Luksemburžani, je Ivan Jan v
                     omenjeni knjigi navedel seznam 45 policistov, vpisanih v mrliško knjigo v
                     Železnikih. Iz tega je razvidno, da so bili pripadniki nesrečnega policijskega
                     oddelka Avstrijci, večinoma Tirolci in da je bilo okrog 40 starih 36 let in
                     več, najstarejši med njimi pa je bil 46-letni dunajski gostilničar. Tudi drugi
                     so bili po poklicu v glavnem obrtniki in delavci. Njihov družinski stan ni
                     omenjen, vendar iz navedenega celo laik lahko zaključi, da posebne zagnanosti
                     od njih ni bilo pričakovati. Na televiziji smo lahko spremljali razpravo med
                     koprskim odvetnikom gospodom Starmanom in edinim tedaj živim udeležencem
                     partizanske zasede glede ravnanja z ujetim policistom. Nič čudnega, če smo pri
                     tem pomislili, ali je bil to edini tak primer.</p>
                  <p>Kaj pa ranjenci? Jan navaja izjavo takratnega medicinca v Cankarjevem
                     bataljonu, da je obvezal enega nemškega policista: »Z dvema streloma je bil
                     ranjen v prsi, vendar je še lahko hodil. Ostal je v Debelakovi hiši tudi potem,
                     ko smo mi odšli.« V svoji knjigi citira Jan tudi del Rainerjevega govora, ki ga
                     je imel v mestni hiši v Kranju po pogrebu padlih policistov: »Napadli so jih in
                     tudi one, ki so bili ranjeni, umorili na najostudnejši in najbolj prostaški
                     način.» Spomin na ranjene policiste je še ohranjen med domačini pri Sv.
                     Lenartu. 12. decembra dopoldne so namreč tudi oni opazovali kolono, ki se je
                     pomikala od Zaprevala. Takoj jih je zaskrbelo, saj so že vedeli za partizane
                     pri Debelaku. Med divje streljanje, ki se je potem zaslišalo od Rovta, so se
                     mešali kriki ranjencev in bojeviti klici partizanov. Ko je streljanje
                     prenehalo, je župnik vzel sveto olje in se odpravil na kraj spopada. Spremljala
                     ga je gospodinja. Malo pred Rovtom sta srečala Groslovega Poldeta, ki je peljal
                     v dolino dva ranjena policista. Župnik se je z njima pogovoril. Na kraju groze
                     je kmalu ugotovil, da med trupli, ki so vse križem ležala po blegoški cesti in
                     ob njej, ni več živih. Zvedel je, da so jih pregledali že partizani, ki so jim
                     pobrali orožje. Neko nemško poročilo govori o štirih težko ranjenih policistih.
                     Šele naslednji dan je v Rovt prišla večja nemška enota. Trupla padlih in
                     pobitih so odpeljali v dolino in jih pokopali na pokopališču v Kranju. Ljudje
                     so se zelo bali represalij. Znana jim je bila grožnja, da bodo za enega Nemca
                     ustrelili deset Slovencev. Kaj bo, če se bodo v Rovtu ravnali po tem pravilu.
                     Župnik je uporabil vso svojo spretnost in znanje nemščine, da bi jim dopovedal,
                     da ljudje v Rovtu niso nič krivi in kako so poskrbeli za ranjence. Kljub temu
                     so odpeljali dva moža in ju potem ustrelili v Begunjah.</p>
                  <figure>
                     <graphic url="slike_z_55/z_55_09.png"/>
                     <head>Župnik Švelc kot ga je decembra 1944 v Potoku videl partizanski
                        risar</head>
                  </figure>
                  <p>Partizani so takoj po napadu zapustili Rovt. Svoje ranjence so odpeljali s
                     seboj. Ustavili so se v Martinj Vrhu, da so jih izročili v oskrbo domačinom,
                     nato pa še isti dan odšli proti Poljanski dolini. Eden od ranjencev je po nekaj
                     dneh podlegel težkim ranam. Pokopali so ga pri Sv. Lenartu</p>
                  <p>V poletju 1942, ko je komunistična revolucija z velikimi zamahi morila in
                     uničevala po takratni Ljubljanski pokrajini, tudi Selški dolini ni bilo
                     prizaneseno. Omenimo zelo odmevno smrt selškega župana Franca Benedika, po
                     domače Mlinarja iz Dolenje vasi. Ubili so ga 23. avgusta, ko se je vračal iz
                     Selc na svoj dom. V šentlenarški fari so partizani v začetku septembra 1942
                     ubili 38-letnega Janeza Benedičiča, po domače Kamnarja, in njegovo ženo Ivano.
                     Pravi pokol so naredili konec januarja na Benedikovi žagi v Dolenji vasi, ko so
                     ubili Benedikovo ženo Ano, sina Franca, delavca na žagi 
                     <pb n="022"/>
                     Franca Podreko,
                     gostilničarja Berganta in Franca Vebra.</p>
                  <figure>
                     <graphic url="slike_z_55/z_55_10.png"/>
                     <head>Marec 1945 – Domačini pobirajo v Rovtu padle partizane</head>
                  </figure>
                  <p>Naslov poglavja nas opozarja, da ostanemo v Rovtu. Le nekaj sto metrov od
                     kraja, kjer je decembra 1941 doletela smrt nemške policiste, je v noči na 24.
                     marec 1945, ko se je vojna že bližala koncu, udarilo po partizanih
                     Škofjeloškega odreda in italijanske brigade Antonio Gramsci. Med nemško
                     ofenzivo proti enotam 9. korpusa so se tudi oni znašli v obroču. Ko so se
                     skušali od Blegoša premakniti po vojaški cesti do Rovta in nato čez Selško
                     dolino na Jelovico, so naleteli na močne nemške zasede. Smrt je spet imela
                     bogato žetev. Po uradnem viru jih je padlo 28, domačini pa pravijo, da prav
                     toliko kot Nemcev decembra 1941. Tisti marčevski dnevi so bili že topli, vendar
                     ni bilo nikogar, da bi jih pokopal. Spet je nastopil župnik. Zbral je nekaj
                     mož, saj veliko jih ni bilo doma, in šel z njimi, da so pobrali trupla in jih
                     pripeljali k Sv. Lenartu. Pri Potočnikovi kapelici nad cerkvijo so skopali
                     veliko jamo in jih zložili vanjo. Med padlimi so bili tudi taki, ki so jih
                     Šentlenarčani poznali, kot Anton Mesec - Gdelov iz Rovta in nekateri drugi.
                     Obvestili so svojce. Tako so po partizana iz Krope prišli sorodniki in ga
                     odpeljali pokopat v rojstni kraj. Prav tako srečo je imel partizan – mlad fant
                     od Sv. Duha pri Škofji Loki.</p>
                  <p>Med pobiranjem trupel padlih partizanov ob blegoški cesti so možje v grmovju
                     pod cesto zaslišali slabotne klice. Župnik je previdno stopil tja in našel
                     ranjenega partizana, ki je bil že precej izčrpan. Pomagal mu je do bližnje hiše
                     in poskrbel, da je prišel nekoliko k sebi. Bil je že skrajni čas, kajti kmalu
                     potem se je od nekod pojavila nemška patrola. Ranjenec se je komaj še umaknil v
                     gozd.</p>
               </div>
               <div type="div3">
                  <head>Zločin pri Lenartu</head>
                  <p>Pa smo spet pri naslovu ene od knjig Jožeta Vidica. Toda nikar ne mislite, da
                     je v knjigi opisana katera od tukaj že povedanih zgodb. Vidicova zgodba govori
                     o zločinu domobrancev nad partizani. Ali so tudi pri Sv. Lenartu bili
                     domobranci? No, svoje postojanke tu niso imeli in je najbrž niti niso
                     nameravali imeti, bilo pa je kar nekaj fantov iz šentlenarške fare v njihovih
                     vrstah. Večinoma so bili pri gorenjskih domobrancih v Škofji Loki ali kaki
                     drugi postojanki, nekaj jih je pa celo bilo pri domobrancih v Ljubljanski
                     pokrajini. Sem spada zgodba o Leopoldu Potočniku, Grogcovemu od Sv. Lenarta.
                     Leta 1941 je na škofijski gimnaziji v Ljubljani maturiral in nato vstopil v
                     bogoslovje. Kot bogoslovec 3. letnika je spomladi 1944 zaradi mobilizacije šel
                     k domobrancem. Opravljal je službo telefonista na postojanki v Borovnici. Ko so
                     zavezniki 24. avgusta 1944 bombardirali borovniški most, ga je zadel drobec
                     bombe in ga ubil. Po aprilu 1941 je Potočnik hodil na počitnice v Dobropolje,
                     <pb n="023"/>
                     ker zaradi nemške meje ni mogel domov. Ob kapitulaciji Italije se je z
                     dobrepoljskimi fanti zatekel na Turjak in po njegovem padcu prišel v kočevske
                     zapore. Bil je v skupini duhovnikov in bogoslovcev, ki so jih partizani kasneje
                     poslali v internacijo v Stično. Kmalu se je rešil v Ljubljano in nadaljeval
                     študij, dokler ga ni doletela mobilizacija.</p>
                  <p>Toda vrnimo se nazaj k Vidicovi knjigi in poglejmo, kakšno zvezo ima Zločin pri
                     Lenartu z domobranci. V ponedeljek, 12. junija 1944, navsezgodaj zjutraj so se
                     pri Rovtu, bolj natančno pri Zakrašniku, kjer so bili po raznih bunkerjih in
                     skrivališčih potaknjeni člani okrožne in okrajne gospodarske komisije, pojavili
                     Nemci in domobranci. Pravzaprav ta obisk ni bil čisto nepričakovan, saj je le
                     dober teden pred tem prebegnil k domobrancem dotedanji vosovec Rado Murnik,
                     Gabrčanov iz Rovta. Ne da bi kaj spraševali, so zgodnji obiskovalci odkrili več
                     skrivališč gospodarske komisije. Devet članov in članic komisije je pri tem
                     izgubilo življenje, nekaj pa so jih odpeljali s seboj. Glavno zaslugo za to so
                     pripisali Radu Murniku, ki naj bi napadalce o vsem poučil in jih tisto jutro
                     tudi vodil.</p>
                  <p>Naslov enega od poglavij omenjene knjige se glasi: Kdo je bil pravzaprav
                     Gabrčanov Rade? Vidic svojega temnega junaka vedno imenuje Rade, domačini so ga
                     pa poznali in se ga še danes spominjajo kot Radota. Prav v začetku poglavja nas
                     avtor seznani z Radotovimi starši in družino: »1. septembra 1919 sta se v
                     cerkvi sv. Petra v Ljubljani poročila 32-letni Jurij Murnik in 24-letna Ivanka
                     Potočnik. On krojač, ona šivilja. Morda ju je prav enak poklic pripeljal na
                     skupno življenjsko pot. Ivanka Potočnik je bila doma iz najbolj siromašne
                     družine v Rovtu. Kot mlado hribovsko dekle je po prvi svetovni vojni prišla v
                     Ljubljano, da bi si služila vsakdanji kruh. Mladoporočenca sta se preselila v
                     Lesce, kjer sta odprla krojaško delavnico. Tri leta po poroki se jima je rodil
                     otrok. Dala sta mu ime Božo. Za njim so se zvrstili še Radoslav, Zdravko in
                     Miloš. Ko je bilo najmlajšemu sedem, najstarejšemu pa dvanajst let, je umrl
                     oče.« Mati je še naprej služila kruh s šivanjem, toda zaslužka je bilo premalo
                     tudi zato, ker je Božo v Ljubljani obiskoval gimnazijo. V stiski je poslala
                     Rada k svojemu očetu v Rovt, Zdravko je pa moral iti služit za pastirja. Le
                     Miloš je ostal doma. Vidic je zapisal, da je mati sina Boža poslala študirat za
                     duhovnika. Preprosti ljudje so v tistem času o mladem fantu, ki je šel v
                     ljubljanske šole, res govorili, da je šel študirat za »gospoda«, čeprav se ni
                     prav nič vedelo, do kje bo prilezel in kam se bo usmeril. Ne vemo, kaj je
                     mislila mati Ivanka, vemo pa, da Božo Murnik nikoli ni bil študent
                     teologije.</p>
                  <figure>
                     <graphic url="slike_z_55/z_55_11.png"/>
                     <head>Leopold Potočnik – Umrl 1944 kot domobranec v Borovnici</head>
                  </figure>
                  <p>Rado je preživljal svojo mladost v Rovtu. Vidic trdi, da je bil oče Gabrčan
                     precej čudaški in da je to lastnost prenesel tudi na vnuka. Naše zaupanje v ta
                     opis se pa omaje, ko preberemo sledeči odstavek: »Vsi Gabrčanovi so bili zelo
                     pobožni. To sicer ni nič slabega, če v nedavni zgodovini slovenski kler ne bi
                     odigral tako klavrne in sramotne vloge. Kdor je iz verskih nagibov sledil
                     politični smeri ljubljanskega škofa dr. Gregorija Rožmana, je zabredel v
                     izdajstvo. – Rade je bil kot otrok v Lenartu za ministranta. Prišla je vojna in
                     Rovt je oživel. Nad vasjo je 12. decembra 1941 Cankarjev bataljon uničil elitno
                     nemško policijsko enoto. Padlo je 45 sovražnikovih vojakov. Vse to se je
                     dogajalo blizu Gabrčanove hiše. Rade je videl zmagoviti boj Cankarjevega
                     bataljona in padle nemške vojake. Od tistihmal so bili partizani vsakodnevni
                     gosti v tej prijetni gorski vasici.«</p>
                  <p>Januarja 1943 bi moral Rado v nemško vojsko, toda kot drugi mobiliziranci iz
                     Rovta je raje odšel k partizanom. »Bil je kurir in spremljevalec številnih
                     funkcionarjev OF. Poznal je vse hribe, vasi in steze. Napredoval je od kurirja
                     do komandirja kurirske karavle in nato do politkomisarja skupine borcev
                     varnostno obveščevalne službe.« (Zločin ... , str. 77). Tudi Zdravko, ki se je
                     pridružil partizanom nekoliko kasneje, ni 
                     <pb n="024"/>
                     bil navaden borec. Postal je kurir
                     oblastnega komiteja KPS. V tej službi je prenašal pošto in spremljal partijske
                     voditelje na njihovih potih po Gorenjskem. Ni dvoma, da je pri tem spoznal
                     marsikaj, kar je bilo navadnim partizanom prikrito. Božo je bil med vojno v
                     Ljubljani. Ni znano, kdaj se je vključil v vrste oboroženega
                     protikomunističnega odpora. Iz Vidicovega pisanja razberemo, da je bil spomladi
                     1944 pri domobrancih v Suhem dolu pri Lučinah.</p>
                  <figure>
                     <graphic url="slike_z_55/z_55_12.png"/>
                     <head>Začasna lesena cerkev</head>
                  </figure>
                  <p>Zadnje dni maja 1944 je Ivanka Murnik prišla na obisk na svoj rojstni dom.
                     Računala je, da se bo tu srečala s sinovoma, ki sta bila pri partizanih. Pred
                     tem je menda obiskala sina Boža, domobranca v Suhem dolu. Da je iz Lesc
                     potovala v Suhi dol, ni bilo nič čudnega, nenavadno je pa bilo, da je direktno
                     od sina – domobranca prišla na partizansko ozemlje in celo prinesla njegovo
                     pismo za partizana Rada in Zdravka. Verjetno je upala, da ji partizani zaradi
                     obiska v rojstnem kraju pri očetu in sinovih ne bodo pripisovali nič slabega.
                     Vidic prikaže Radota kot fanatičnega gestapovca, ki bi rad z enim mahom uničil
                     vse partizane. Ne vemo, kakšen je dejansko bil, vendar domačini niso na njem
                     opazili nič nenavadnega. Težko verjamemo, da bi kot politkomisar vosovske enote
                     imel tako slab čut za konspiracijo in bi naivno nasedel očitni provokaciji, ki
                     so jo njemu in materi pripravili njegovi tovariši. Tudi njegovo pismo, ki naj
                     bi ga ob aretaciji odkrili pri materi, je bolj podobno propagandnemu letaku kot
                     sporočilu prekaljenega obveščevalca.</p>
                  <p>Mamo Ivanko in sina so aretirali 29. maja 1944 v Rovtu. Radota so zaslišali v
                     Gdelovi hiši. Obesili so ga tako, da se je samo s prsti nog dotikal tal, in ga
                     pretepali. Ko so ga spustili na tla, je planil, da bi pobegnil, vendar so ga
                     obvladali. Še isti večer so njega in mater odpeljali v Martinj Vrh, kjer so ju
                     zaprli v zapuščen bunker nedaleč od Muštrove domačije. Na oblastni komite KPS
                     so poslali sledeče obvestilo: »Rade, politkomisar skupine
                     varnostno-obveščevalne službe je agent gestapa. Njega in njegovo mater smo
                     aretirali. Takoj aretirajte Zdravka. Poostrite varnostne ukrepe. Slavc.« Po
                     Vidicovi razlagi sta bunker, kjer sta bila zaprta mati in sin, stražila dva
                     mlada partizana iz Selške doline, zasliševalci so pa tja prihajali od Muštra.
                     Rado je izkoristil nepazljivost in neizkušenost stražarjev, z zvijačo prišel do
                     puške, ustrelil oba stražarja in zbežal. Zakaj ni rešil matere, ki naj bi bila
                     tedaj še živa v bunkerju? Nekateri menijo, da so jo ubili že prej.</p>
                  <p>Med partizani Selške doline, zlasti pa v Rovtu je nastal preplah. Člani
                     gospodarske komisije so se iz Rovta preselili v drugo skrivališče. Ko se pa
                     naslednjih deset dni ni nič zgodilo, so se 11. junija vrnili. Naslednje jutro
                     so bili že obkoljeni in za večino ni bilo več rešitve. Devet mrtvih članov
                     komisije so domačini po odhodu preganjalcev pokopali na šentlenarškem
                     pokopališču. Za vse so dolžili Rada Murnika, ki da je že prej sodeloval z
                     gestapom in s Črno roko. Nekateri mislijo, da je za skrivališča okrog Rovta
                     lahko povedal tudi kdo drug. Vidic sam pravi, da se je govorilo, da stražarjev
                     pri bunkerju ni ubil Rado, ampak nekdo drug. Domačini pa povedo, da Vidic
                     njihovih pripovedi ni zapisal tako, kot so jih povedali. </p>
                  <p>Omenili smo že, da je bilo iz šentlenarške fare precej fantov pri domobrancih.
                     Tudi Vidic to potrjuje in skuša odgovoriti na vprašanje, zakaj so še zadnje
                     mesece pred koncem vojne mnogi Gorenjci zapustili partizane in se priključili
                     domobrancem. Važen vzrok za to vidi v »tridnevni žirovski hajki«, avgusta 1943.
                     Tedaj je na Žirovskem vrhu padlo 55 in bilo ujetih 90 partizanov, približno 150
                     pa se jih je potem »zabilo« na Gorenjskem. »Med to hajko in po njej skrivačem
                     <pb n="025"/>
                     nihče ni zameril, ker je bil za mnoge to edini izhod, da so ostali pri
                     življenju. Vendar bi se ti ‘zabitniki’ morali pozneje vrniti v brigado.
                     Nekateri so se vrnili in spet dezertirali. Te okoliščine so izkoristili
                     organizatorji bele garde, ki so obiskovali skrivače, dokler jih niso oblekli v
                     domobranske uniforme. Polovica domobrancev v Škofji Loki in pri Muretu na
                     Breznici je bila prej v partizanih. – Izrazit primer je Rovt, v katerem je
                     odrasel Rade. Prvi dve leti so bili vsi za partizane. In potem? Po žirovski
                     hajki je bilo med, ‘zabitniki’ več njegovih sovaščanov in sošolcev iz okoliških
                     vasi. Ob koncu vojne so v vsaki drugi hiši imeli koga od ožjih sorodnikov pri
                     domobrancih. Pri dveh Gabrčanovih sosedih je bil eden od sinov pri domobrancih,
                     drugi pri partizanih. Takšnih primerov je bilo v Selški dolini še več.« (Zločin
                     ... , str. 80 ). S to razlago se lahko le delno strinjamo. Mnogi so zapustili
                     partizane, ker se niso strinjali s komunizmom. V času svojega »služenja« so
                     neposredno spoznali, za kakšno svobodo se borijo. Vedeli so, da bodo Nemci
                     kmalu odšli, in niso želeli, da za njimi prevzamejo oblast komunisti.</p>
                  <p>Iz knjige Zločin pri Lenartu zvemo, da so Rado, Zdravko in Božo Murnik v
                     začetku maja 1945 z drugimi domobranci šli na Koroško in bili po nekaj tednih
                     vrnjeni v Škofjo Loko. V nasprotju z običajno zadržanostjo glede teh dogodkov
                     nas avtor celo popelje za zidove gradu z namenom, da bi dokončno pojasnil
                     »zločin pri Lenartu«. Poglejmo nekaj odlomkov. »Prihod tega transporta na
                     Jesenice sem videl, ker sem bil takrat politkomisar zaščitne čete pri komandi
                     mesta Jesenice. Med vrati vagona sem zagledal Radetov obraz. Prepoznala sva se.
                     ‘Rade, kolikokrat si me lovil po Selški dolini? Se spominjaš’, sem ga vprašal.
                     Povesil je glavo. Na železniški postaji v Škofji Loki so težko pričakovali
                     ‘zmagoslavno’ vrnitev domobranske vojske. Gabrčanov Rade je spet prišel v roke
                     pravici. Vse do zadnjega je verjel, da mu bo uspelo še enkrat pobegniti. Verjel
                     je, da ga bo sodišče pomilostilo. Če bi ostal v partizanih, bi bil po vojni
                     verjetno prvi upravnik škofjeloških zaporov. Tako pa je sedel v zaporu, hudo
                     obremenjen z zločini.« (Zločin, str. 108)</p>
                  <p>Eden od številnih Vidicovih pričevalcev v zvezi z Zločinom pri Lenartu je bil
                     Lojze Soklič, ki je bil zadnje leto vojne vodja ambulante škofjeloškega odreda.
                     Po napadu na gospodarsko komisijo v Rovtu je bil v velikem strahu, vendar se ni
                     nič zgodilo in ambulanta je neovirano delovala do konca vojne. »Po vojni smo
                     ranjence in bolnike odpeljali v bolnišnice in okrevališča, nekateri pa so odšli
                     na zdravljenje domov. Šel sem tudi v škofjeloške zapore, kjer so bili zaprti
                     domobranci. Brata Rade in Zdravko sta bila zaprta v isti sobi. Rade se mi je
                     približal rekoč: ‘Vedel sem, kje je tvoja ambulanta, pa je nisem izdal.’
                     Domnevam, da je v meni videl rešilno bilko. Jaz naj bi bil namreč njegova
                     priča, da ni bil tak, kakršnega so prikazovali ljudje.« (Zločin, str. 41)</p>
                  <figure>
                     <graphic url="slike_z_55/z_55_13.png"/>
                     <head>Posvetitev nove cerkve</head>
                  </figure>
                  <p>Nekdanji član zaščitne čete partijskega komiteja je povedal sledeče: »Zdravka
                     sem dobro poznal. Pri funkcionarjih komiteja je užival posebno zaupanje. Konec
                     maja 1945 sem ga obiskal v škofjeloškem zaporu in vprašal, zakaj je pobegnil od
                     partizanov. Povesil je glavo in mi ni odgovoril.« Pisec zaključuje z
                     ugotovitvijo, da sta bila Rado in Zdravko junija 1945 obsojena na smrt in
                     ustreljena. (Zločin ... , str. 109)</p>
                  <p>Kaj pa Božo, ki naj bi bil glavni krivec za to, da sta Rado in Zdravko
                     pobegnila od partizanov? Iz arhivskih dokumentov je razvidno, da ga je 28.
                     februarja 1945 aretiral gestapo hkrati z Marjanom Fludernikom, Janezom
                     Ovsenikom in še nekaterimi gorenjskimi domobranci. Val aretacij se je začel v
                     Ljubljani in je bil naperjen proti Slovenski legiji. Nimamo dokaza, da so tudi
                     Boža Murnika tedaj poslali v Dachau, vendar domnevamo, da je prav ta aretacija
                     pripomogla, da je ob koncu vojne ostal živ, hkrati pa ta aretacija močno zamaje
                     Vidicovo 
                     <pb n="026"/>
                     trditev o njegovi povezanosti z gestapom. (Glej Monika Kokalj Kočevar,
                     Gorenjski domobranec, str. 49)</p>
                  <p>Ali je potrebno dodati, da ne verjamemo, da so bili »obiski« v škofjeloškem
                     gradu tako prijazni, kot jih prikazuje avtor. Vse preveč je drugih pričevanj,
                     ki govorijo o nasprotnem. Zanimivo pa je, kako so tedaj vsi selški in poljanski
                     ter drugi komunistični somišljeniki vedeli, kdo je zaprt v gradu in kdo bo
                     »obsojen«, morda celo, kje bo pokopan. Kasneje jim je spomin popolnoma opešal
                     in danes se ne ve niti za imena pomorjenih, še manj za morišča in grobove.
                     Vidic je zapisal, da bi bil Rado Murnik verjetno prvi upravnik škofjeloških
                     zaporov, če bi bil ostal v partizanih. Morda, toda bil bi obremenjen z mnogo
                     večjimi zločini, kot je bilo tisto, kar se je 12. junija 1944 zgodilo pri
                     Rovtu.</p>
               </div>
               <div type="div3">
                  <head>Rušenje cerkva in drugih javnih zgradb</head>
                  <p>Leta 1944 je padla 3. adventna nedelja na 18. december. V soboto pred to
                     nedeljo je cerkovnik pri Sv. Lenartu ravno odzvonil delopust, ko so se pojavili
                     partizani Škofjeloškega odreda in povedali, da imajo povelje porušiti cerkev,
                     župnišče, mežnarijo s prosvetno dvorano, šolo in Potočnikovo – po domače
                     Grogcovo hišo, kjer sta bili gostilna in trgovina. S tem naj bi preprečili
                     ustanovitev domobranske postojanke. Župnik Švelc je maloprej odšel v Javorje,
                     da bi naslednji dan tam opravil nedeljsko bogoslužje. V župnišču sta bila poleg
                     gospodinje tudi njena mati in nečak. Ko so prosili, naj z rušenjem počakajo do
                     župnikove vrnitve, so dobili odgovor, da so pravkar govorili z njim.
                     Potočnikova mati in pet hčera so v joku prosile, naj jim pustijo streho nad
                     glavo. Poveljujoči jih je nekaj časa čudno gledal, nato pa zamahnil z roko in
                     rekel: »No, pa naj bo – za kakšen dan.« Od tedaj je 60 let in Potočnikova hiša
                     še stoji. V šoli ni bilo nikogar, zato je tudi ni nihče branil. Dovolili so, da
                     iz poslopij, ki so bila določena za rušenje, znesejo nekaj opreme, prepovedali
                     pa poklicati za pomoč pri tem sosede iz Ravni ali iz Rovta. Potočnikov oče je
                     prijel tabernakelj z Najsvetejšim in ga odnesel v kapelico Srca Jezusovega nad
                     cerkvijo. Kipe, dve oltarni sliki in mašna oblačila so znesli k Potočniku. Tudi
                     iz župnišča so rešili nekaj opreme in živil. Ko so minerji končali priprave, so
                     nagnali domačine v Potočnikovo hišo in naročili, naj odprejo vsa okna. Zemlja
                     se je stresla od eksplozij in oblak težkega prahu je za nekaj časa pokril cel
                     hrib. Cerkveni zidovi in zvonik se niso porušili, vendar so bili močno
                     razpokani in razmajani, strop v cerkvi pa se je sesul in bogati leseni oltarji
                     ter kor so se razleteli v trske. Ura na zvoniku se je ustavila in še dolgo
                     potem kazala točen čas eksplozij. Zvonovi so sicer ostali v zvoniku, toda
                     zvonjenje ni bilo možno, dokler jih niso sneli in namestili v zasilnem lesenem
                     zvoniku. Prosvetna dvorana je bila popolnoma zrušena pa tudi poslopji župnišča
                     in šole sta bili močno poškodovani.</p>
                  <p>Ko je župnik v nedeljo zjutraj v Javorjih zvedel za rušenje pri Sv. Lenartu, je
                     očitno pokazal svoje nezadovoljstvo, zato so ga aretirali in odpeljali na
                     komando vojnega področja v Farji Potok. Potem so na raznih sestankih
                     razpravljali o njegovi »krivdi«. Čeprav je bila večina za njegovo oprostitev,
                     je zmagala manjšina, ki je bila proti župniku. Nekdo je tako odločitev
                     opravičil z besedami: »Kdor hoče biti pošten, je to lahko tudi brez duhovnika.«
                     Šentlenarčani, ki so vedeli, da je župnik tudi za partizane naredil veliko
                     dobrega, so se zavzeli zanj. Zapretili so, da ne bodo več dajali hrane, če ga
                     ne izpustijo domov. Pritegnili so jim celo somišljeniki OF in Jože
                     Pintar-Drgač, novi sekretar gospodarske komisije, je šel posredovat zanj v
                     Farji Potok. Po približno štirinajstih dneh zapora se je župnik vrnil. Ker
                     župnišče ni bilo uporabno za bivanje, je stanoval pri Potočnikovih. Mašo so
                     nekajkrat imeli pri kapelici, kamor so pred miniranjem odnesli tabernakelj,
                     nekajkrat v mežnarijski kuhinji, ki ni bila tako zelo poškodovana, nato pa v
                     javorski podružnici sv. Valentina.</p>
                  <p>Že pozimi so pripravljali les in čim je odlezel sneg, so na župnijski njivi nad
                     razrušenim župniščem postavili barako, dolgo 14 in široko 7 m. Pri vhodu so
                     postavili majhen lesen zvonik in vanj namestili zvonove, ki so jih spustili iz
                     razmajanega zvonika farne cerkve. Tako so se zvonovi po nekaj mesecih molka
                     spet oglasili. Prva maša v leseni cerkvi je bila na veliko noč 1945. (Glej
                     Branko Potočnik, Zgodovina župnije Sv. Lenart nad Škofjo Loko, diplomska
                     naloga)</p>
                  <p>Cerkev sv. Lenarta pa ni bila prva, na kateri so partizani tega področja
                     preizkusili svoje strateške spretnosti. 18. novembra 1944 so napadli nemško
                     orožniško postajo v Železnikih. Po treh dneh bojev so se orožniki umaknili v
                     Selca. Zmagovalci so že prvi dan priredili miting, toda odziv je bil slab,
                     kajti ljudje so bili prestrašeni. Poveljnik Škofjeloškega odreda Oto Vrhunc -
                     Blaž Ostrovrhar je baje tedaj rekel: »No, če ne 
                     <pb n="027"/>
                     bomo plesali, bomo pa
                     kresovali!« Res je kmalu zagorelo. Požgali so veliko in umetniško bogato
                     župnijsko cerkev, župnišče, mežnarijo, šolo, prosvetni dom in dve domačiji. Ko
                     so zgorele stopnice v zvonik in nosilno ogrodje zvonov, je veliki zvon pri
                     padcu prebil obok in z drugimi tremi zvonovi – vsi so bili bronasti – obstal
                     razbit v lopi. Kmalu po požigu se je na okajenem cerkvenem zidu pojavil napis:
                     »To je delo okupatorja.« (Simon Lorber, Selška dolina in Cerkev med II.
                     svetovno vojno, diplomska naloga)</p>
                  <p>Med napadom na Poljane nad Škofjo Loko 22. oktobra 1944 so partizani minirali
                     tudi farno cerkev sv. Martina. Bila je močno poškodovana, v petdesetih letih pa
                     so jo odstranili z utemeljitvijo, da zakriva pogled na hribe. (Enciklopedija
                     Slovenije, 9 zvezek) Material so večinoma porabili za gradnjo ceste Poljane –
                     Javorje. </p>
                  <p>V Selški dolini so še leta 1945, tako rekoč tik pred koncem vojne, kot po
                     tekočem traku minirali in požigali cerkve. V opravičilo so navajali strateški
                     razlog: preprečiti, da se tam ne bi naselila sovražna vojska. Od podružnic
                     selške župnije je ostala cela le cerkev sv. Florijana na Bukovici, vse druge pa
                     so bile poškodovane ali popolnoma uničene. Pomudimo se čisto na kratko pri
                     njih!</p>
                  <p>Pri cerkvi sv. Križa na Kališah so se nekaj časa zadrževali domobranci. Ko so
                     se zaradi partizanskega napada umaknili, so partizani 10. marca 1945 cerkev
                     zaminirali in požgali.</p>
                  <p>Romarsko cerkev sv. Miklavža nad Golico so minirali in požgali februarja 1945. </p>
                  <p>Baročno cerkev sv. Mohorja in Fortunata v Zabrekvah so marca 1945 nekajkrat
                     minirali, dokler ni bila do tal porušena. </p>
                  <p>Cerkev sv. Jedrti v Lajšah so domačini tik pred vojno temeljito obnovili. V
                     marcu 1945 so jo partizani minirali in popolnoma porušili.</p>
                  <p>Tudi cerkev sv. Tomaža nad Praprotnim so minirali marca 1945 in jo precej
                     poškodovali. </p>
                  <p>Tik pred koncem vojne so minirali tudi cerkev sv. Gabrijela na Planici, ki
                     spada pod župnijo Stara Loka. ( Simon Lorber, Selška dolina ... – kot zgoraj)</p>
                  <p>Prva cerkev v Selški dolini, ki jo je doletelo rušenje, je bila dražgoška
                     cerkev sv. Lucije. Nemci so jo dobesedno zravnali z zemljo, zato tam ni bilo
                     prostora za kak napis, podoben onemu v Železnikih. Uničevanje cerkve in vasi v
                     Dražgošah je bilo res »delo okupatorja«, čeprav ni dvoma, da so povod zanj dali
                     tisti, ki niso hoteli prisluhniti prošnjam vaščanov, naj ne izpostavljajo vasi
                     nemškemu maščevanju. Ko že to nepopustljivost težko razumemo, pa nikakor ne
                     moremo razumeti, zakaj so tik pred koncem vojne sami podirali in požigali
                     cerkve in druga poslopja zgolj iz preventivnih razlogov, da se v njih ne bi
                     utrdil nasprotnik, ki je že odhajal. Zakaj se je to dogajalo ravno v Selški
                     dolini? Ali je za tako ukrepanje prišlo povelje od zgoraj, ali pa je bila to
                     slučajna strategija »vojnega področja in oblastnega komiteja«? Ali ni bila
                     morda to načrtna priprava za novi družbeni red? Kdaj se bodo zgodovinarji
                     spoprijeli tudi s temi vprašanji?</p>
                  <figure>
                     <graphic url="slike_z_55/z_55_14.png"/>
                     <head>Rado Murnik Gabrčanov</head>
                  </figure>
               </div>
               <div type="div3">
                  <head>Konec vojne ni prinesel napovedovane svobode</head>
                  <p>Ko Jože Vidic v svoji knjigi govori o Radu Murniku in drugih domobrancih ter o
                     »razgovorih« z njimi v škofjeloškem gradu, za tega ali onega pripomni, da je
                     bil obsojen na smrt in ustreljen. Danes vemo, kakšne so bile tiste sodbe, še
                     vedno pa ne vemo, kje je kdo končal svojo pot. Menda je škofjeloška občina
                     skoraj na vrhu lestvice po številu povojnih grobišč. Poleg Rada in Zdravka
                     Murnika je bila v tem zaporu še za slabo desetino Šentlenarčanov – domobrancev,
                     ki jim je bila namenjena enaka usoda. Pri Bergantovih – po domače Melovih so
                     imeli tri sinove pri domobrancih in le eden se je vrnil domov. Četrtega sina
                     Ivana, ki je bil pri 
                     <pb n="028"/>
                     partizanih, in očeta je aprila 1945 v bližini doma ubila
                     bomba. Nikoli se ni zvedelo, kako je prišlo do tega. – Debelakovi iz Rovta so
                     bili 12. decembra 1941 v veliki nevarnosti, vendar se je vse dobro izteklo,
                     »svoboda« pa jim je vzela dva sina – domobranca in 24-letno hčerko Heleno. O
                     njej bi lahko napisali posebno zgodbo. Med delavci, ki so bili zaposleni pri
                     gradnji blegoške ceste in utrdb Rupnikove linije, je bil tudi banatski Nemec
                     Pier. Helena se je zagledala vanj in tik pred vojno sta se poročila. Med vojno
                     je bil mož v nemški vojski, ona je pa bila doma pri starših. Maja 1945 so jo
                     zaprli in nikoli se ni vrnila. Verjetno so tudi njo odgnali na neko morišče v
                     okolici Škofje Loke? Dva člana je Debelakova družina izgubila že med vojno:
                     sina Toneta, ki je bil poročen v Laškem, so leta 1944 ubili partizani, stric
                     Matej Tušek – frančiškanski pater Kerubin pa je umrl v taborišču Dachau. –
                     Lavtarjevi iz Spodnje Luše so izgubili tri sinove: Jože je padel že leta 1943
                     kot nemški vojak na vzhodni fronti, Stanko nekaj mesecev kasneje kot partizan
                     na Pokljuki, Karel pa je bil domobranec in je izginil poleti 1945 – domnevno v
                     Kočevskem rogu. – Peter Potočnik, Miklovčev, rojen 1905, je med vojno sodeloval
                     s partizani, vendar so ga kmalu po osvoboditvi odpeljali od doma. Izginil je,
                     kot bi se vdrl v zemljo. Domnevali so, da je njegov grob blizu doma, našli ga
                     pa niso do danes. Ko so domači njegovo ime dali napisati na družinski spomenik,
                     je bilo to nekomu v napoto in ga je razbil.</p>
                  <p>Naj bo dovolj naštevanja, saj je naš namen prikazati razmere tistega časa in ne
                     seznam žrtev. V tistem času so bili eni pijani od zmage, drugim pa so življenja
                     visela na nitki. Kljub temu sta se nad Sv. Lenartom in nad Selško dolino
                     menjavala dež in sonce, poletje se je prevesilo v jesen in zimo in prišla je
                     nova pomlad. Šentlenarčani so leta 1947 dokončali gradnjo novega župnišča. Za
                     bogoslužje so sicer imeli leseno barako, vendar so mislili tudi na novo cerkev.
                     Toda nekateri so bili prepričani, da obnova cerkve nima smisla, ker je kmalu ne
                     bodo več rabili, župnika bi se pa najraje takoj iznebili. Neke noči je nekdo
                     streljal v njegovo spalnico in dumdumka se je zarila v steno nad posteljo.
                     Mogoče oni junak niti ni vedel, kaj vse je župnik med vojno naredil za ljudi in
                     tudi za partizane, pa tudi če bi vedel, po vsej verjetnosti ne bi ravnal
                     drugače, saj je bil poučen, da je vsak duhovnik sovražnik številka ena. Švelcu
                     so zamerili, ker se ni hotel vpisati v socialistično duhovniško društvo. Da bi
                     ga spravili k pameti, so ga hkrati s selškim in soriškim župnikom poslali na
                     dolge orožne vaje v Split. Tudi potem mu niso dali miru. »Obiskovalci« iz
                     Škofje Loke so grozili, da bodo razglasili, kaj je počel med vojno. Ko so
                     fantje na nek praznik ob prvem svitu prišli v zvonik zasilne cerkve, da bi
                     pritrkavali, kot je bila navada za večje praznike, so videli, da je ponoči
                     nekdo snel kemblje in jih odnesel. Domnevali so, kdo bi lahko bili storilci in
                     kam bi utegnili odnesti težke kemblje. Po daljšem iskanju so jih našli v gozdu
                     in vrnili na njihovo mesto. Prva povojna birma v fari je bila junija 1951.
                     Okrasili so leseno »cerkev« in postavili mlaje, razmajani zidovi in zvonik
                     razstreljene cerkve so dajali slovesnosti posebno obeležje. Škof Vovk je prišel
                     že popoldne in opravil spraševanje otrok. Vedelo se je, da bo prespal v
                     župnišču. Zvečer so se pri cerkvi pojavili zlikovci in začeli podirati mlaje.
                     Ko so prihiteli domačini, so se umaknili. Potem so možje in fantje celo noč
                     stražili in drugi dan ni slovesnosti nihče motil.</p>
                  <p>Za obnovitev oziroma novo gradnjo cerkve sv. Lenarta ni in ni bilo gradbenega
                     dovoljenja. Šele novi župni upravitelj Miro Bonča, ki je leta 1957 prevzel
                     župnijo, je končno dobil potrebne papirje in potem so dela hitro stekla. Ker je
                     bil stari zvonik tako razmajan, da obnova ni bila možna, so ga morali pred
                     začetkom gradbenih del do tal porušiti. Novo cerkev je 16. maja 1961 posvetil
                     škof Vovk. Posvetitev nove cerkve je bila pomemben dogodek za šentlenarško faro
                     in okolico. Ljudje so se še spominjali, kako so v petdesetih letih v Poljanah
                     odstranili zidove med vojno minirane farne cerkve sv. Martina, češ, da
                     zastirajo pogled na hribe. Kaj lahko bi se zgodilo, da bi ugotovili, da bo nova
                     cerkev sv. Lenarta zastrla pogled v dolino in motila izletnike pri uživanju
                     narave. Mlajši domačini danes komaj še vedo za dogodke pred šestdesetimi leti –
                     kljub številnim obeležjem v Martinj vrhu, Rovtu in pri Sv. Lenartu, ki
                     spominjajo na padle partizane in postreljene talce, pa tudi na skojevsko
                     konferenco leta 1943, na posvet komunistov za pripravo vstaje julija 1941,
                     napad na nemške policiste decembra 1941 pri Rovtu, na ustanovitev bataljona
                     vojske državne varnosti leta 1944 in tako naprej. Prihodnje leto bo 60-letnica
                     množičnih pobojev v okolici Škofje Loke in drugod po Sloveniji. Ali ne bi bilo
                     prav, da bi tudi Šentlenarčani, nad katerimi se je tedaj zgodil zločin, dobili
                     vsaj skromno ploščo? Ne samo prav, ampak je to nujno. Zaradi spoštovanja do
                     njihovega življenja in smrti, predvsem pa zaradi resnice!</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Kolo nasilja</head>
               <docAuthor>Vanja Kržan </docAuthor>
               <div type="div3">
                  <pb n="029"/>
                  <p>Gozdnata pobočja Karavank nad Hrušico, Jesenicami, Javornikom in Koroško Belo
                     ter Mežaklje na nasprotni strani so bila vsa leta revolucije in državljanske
                     vojne neme priče mučenj in pobojev njunih žrtev, kot da ljudje ne bi že dovolj
                     trpeli pod Nemci, ki so streljali talce, izseljevali in zapirali v bližnji
                     gestapovski zapor v Begunjah. </p>
                  <p>Ko se kar naprej seznanjam z življenjskimi stiskami in tragičnimi konci tolikih
                     ljudi, v Zavezi smo jih doslej omenili le nekaj, nehote premlevam v sebi
                     srhljive dogodke medvojne in povojne morije ter nezaceljene rane prizadetih
                     domačih. Tudi takrat sem jih, ko sem prišla na predavanje Nasilje in krščanstvo
                     znanega zgodovinarja ob razstavi Kolo nasilja v Muzeju novejše zgodovine. Pri
                     najboljši volji ne razumem, kako morejo strokovnjaki za novejšo zgodovino
                     sprenevedavo prezreti, predavatelj kratkomalo tega sploh ni z besedico omenil,
                     da ni bil nasilnik le okupator, ampak da je kolesje komunističnega nasilja
                     mlelo, strlo in izbrisalo na tisoče ljudi in še dolga leta po vojni trlo
                     njihove družine. Podobno kot na Jesenicah je bilo tudi na Javorniku in Koroški
                     Beli kolo komunističnega nasilja v hitrem teku jeseni in pozimi 1943/44, kot da
                     ne bi bilo zadosti gestapovskega nasilja. Tako je civilno prebivalstvo trlo kar
                     dvoje kolesij hkrati. </p>
                  <p>Javornik je imel več zaselkov, središče je bila tovarna, del jeseniške Kranjske
                     industrijske družbe, Koroška Bela pa je bila vas. Naravna meja med Javornikom
                     in Belo je bila reka Javornik, ki se je privalila izpod Stola nedaleč od
                     Pristave v Javorniškem Rovtu. Ob reki Beli, ki je prav tako izpod Stola drsela
                     v Savo, pa so se stiskale kmetije Belanov. Koroška Bela je bila pred vojno
                     mogočna vas pod Stolom. Pavle Zidar, po rodu Zdravko Slamnik z Javornika jo
                     takole opiše: »Premogla je farno cerkev, občino, šolo, dva prosvetna domova,
                     sokolskega in ajmohtarskega, kakor so pravili fantovskim odsekom gospoda
                     župnika. Imela je kak ducat gostiln, trgovinic, in seveda pokopališče. Belani
                     so bili povečini kmetje, ki so imeli tudi svoje hoste na pobočjih razvejenega
                     Stola dol do Ajdne, njive pa na belškem polju, jugozahodno od železnice.« </p>
                  <p>Danes se na nekdanjem belškem polju šopirijo jeklarna, valjarna, upravni
                     prostori, in belško polje ostaja le še spomin, ki nam ga je ohranil pisatelj:
                     »Za hrbtom se ti je odprla tišina belških polj, oplojena s poletno vročino,
                     sredi te žitne beline so stali stogovi, polni dehteče oksidirane lucerne ali
                     kakega repinclja, v zraku pa so lebdele kanje, predirno opazujoč tla pod sabo.
                     In če se je kje premaknila kaka bilka, so se spustile v pikiranje.</p>
                  <p>V tej tišini pa so pridne roke dekel in gospodinj molče izgrebale iz razorov
                     plevel po več ur sklonjene predse, z rdečo ruto na glavi so se pomikale meter
                     za metrom, puščajoč za sabo opleta in prerahljana tla.« </p>
                  <p>Še kot deček se je Zdravko Slamnik rad zadrževal na Beli. »Koroška Bela s
                     starimi kmečkimi domovi, kjer so bili na omet pripeti sv. Florijani, zavetniki
                     gasilcev, je bila prijetna vas, rad sem jo obiskoval; od vsepovsod je dišal
                     gnoj ali plodovi zemlje, repa, pesa, krompir. Posebno dragi so mi bili vonji
                     živine, zlasti grenki konjski in topli goveji vonj. Celo vonj prahu je bil
                     prijeten zavoljo snovi, ki so razpadale v njem. Zlasti konjska scanina je
                     dehtela po strdi.</p>
                  <p>Dosti kmečkih streh je bilo pokritih s slamo, po nji pa so se razpasli
                     zelenosivi mahovi; podoba teh ogromnih oljnih platen je bila enkratna in si jo
                     lahko gledal od cerkve ure dolgo.« Vendar s pričetkom vojne strehe nekdaj
                     varnih domačij Belanom niso nudile več varnega zavetja. Podnevi so trepetali
                     pred izselitvijo, zapori gestapa in streljanjem, ponoči pa se je proti Belanom
                     z doslej neznanim zagonom sprožilo kolesje komunističnih zločinov. </p>
                  <p>Kar trije naenkrat so bili s Koroške Bele odpeljani v mučenje in smrt ponoči
                     26. februarja 1944: Anton Lipovec, Janez Vidic in Vincenc Demšar. Skupaj z
                     njimi so bili odpeljani še nekateri drugi, a jih niso pobili. </p>
               </div>
               <div type="div3">
                  <head>Spomini hčerke na enkratnega očeta </head>
                  <p>Anton Lipovec (28. 5. 1899) je bil trden in ugleden kmet s Koroške Bele.
                     Podobno kot večina kmetov takrat je imel tri do štiri krave, konja in kakšnega
                     pujska. Njegovo premoženje so bila polja, travniki in gozdovi, 
                     <pb n="030"/>
                     tako da je
                     prodajal seno na Jesenice. Poročen je bil z Marijo Cvenkl (1901) in imela sta
                     hčerki Marico (6. 12. 1930) por. Lukan in Heleno (8. 5. 1939). </p>
                  <figure>
                     <graphic url="slike_z_55/z_55_15.png"/>
                     <head>Koroška Bela pred drugo svetovno vojno</head>
                  </figure>
                  <p>Marica se zelo dobro spominja očeta: njegove visoke in močne postave; njegove
                     odločnosti, poguma in drznosti; očetove modrosti, bistrosti in inteligence;
                     zmožnosti, da je znal tudi v zmedenih vojnih razmerah videti in presojati
                     pravilno. Zelo je bil navezan na svojo prvorojenko in seveda ona nanj in nehote
                     se je deklica navzela očetovih pogledov, poguma in zmožnosti pravilnega
                     presojanja povojnih dogajanj.</p>
                  <p>O svojem očetu in medvojnih dogodkih mi je takole pripovedovala: »Oče je
                     obiskoval gimnazijo v Beljaku, zato je dobro govoril in čital nemško. Iz
                     šolskih klopi ga je iztrgala prva svetovna vojna in poslan je bil na fronto.
                     Pogumno in odločno je dezertiral, ker se ni hotel boriti na strani Avstrijcev
                     in Nemcev. Pridružili so se mu še nekateri drugi slovenski fantje. Prebežal je
                     na srbsko stran in se do konca vojne boril za koristi Srbov. Pobeg je
                     organiziral atov bratranec, oficir Valentin Čop, po domače Svetinov, tudi z
                     Bele. Po vojni se je ata pridružil Maistrovim borcem za severno mejo in aktivno
                     sodeloval pri plebiscitu skupaj s svojim stricem, profesorjem zgodovine dr.
                     Matkom Potočnikom z Bele. Oče mu je tudi pomagal, ko so delali mejo na
                     Karavankah. </p>
                  <p>Razumljivo, da sta bila oba za avstrijske oblasti nezaželeni osebi in sta
                     morala hoditi v Avstrijo ilegalna Stričeva žena je bila namreč koroška Slovenka
                     iz Žuželč pri Beljaku. Oče mi je pripovedoval, po kateri poti sta hodila, in mi
                     nekoč pokazal skalno steno, pod katero sta imela svojo pot. Šla sta prek Belške
                     planine in na Korenščici čez mejo; dol sta prišla v Svečah v Rožu, od tam pa jo
                     mahnila v Podrožco na vlak. Na vlaku sta se skrivala pred avstrijskimi
                     žandarji. Nekoč, ko je ata skočil z vlaka, so ga celo ujeli, pa se je vse
                     srečno izteklo. Končno sta oba dobila dovoljenje in se odpeljala na izlet na
                     Dunaj, ki si ga je oče želel ogledati. Tam sta si kupila zlati uri.</p>
                  <p>Po teh burnih mladostnih letih se je oče vpisal na kmetijsko šolo na Grmu pri
                     Novem mestu in jo uspešno kočal. Bil je izobražen in umen kmet, kar se je
                     poznalo na naši kmetiji. Pridelali smo tudi pšenico. Naročen je bil na
                     kmetijsko revijo, ki jo je dobival iz Švice. </p>
                     <pb n="031"/>
                  <p>Na Koroški Beli je bil zelo delaven v Zvezi svobodnih kmetov. Ta ustanova je
                     ščitila pravice posestnikov, ne samo kmetov, tudi takih, ki so imeli samo hišo
                     in vrt. Nobenemu se ni smelo nič vzeti. Zveza je imela štiri člane in oče je
                     bil cenilec: če je umrl gospodar, je bil ata cenilec imetja pokojnika. Skrbel
                     je, da je bilo imetje pravilno prepisano na vdovo in njene otroke; če so bili
                     ti še mladoletni, so do svoje polnoletnosti lahko ostali doma, tudi če je bilo
                     posestvo zadolženo. S svojo pravičnostjo in doslednostjo si je nakopal
                     marsikaterega sovražnika. Poznal je vse ljudi v okolici in oni njega; tudi na
                     Jesenicah v Krekovem domu je imel prijatelje. Sam pa je bil pri Sokolih. </p>
                  <p>Ker je veliko bral, tudi v nemščini, se je počasi seznanjal z nevarnostjo
                     nacizma in komunizma. Tudi na Koroški Beli so se že pred vojno pojavili
                     nekateri, ki so bili za Hitlerja. Eden od njih se je oholo vozil z motorjem
                     BMW. Slišala sem ata: »Poglej ga, hudiča, Nem’c mu ga je kupil.« Takih in
                     podobnih obsodb ni ohranjal zase, ampak jih je glasno govoril okrog. </p>
                  <p>Pred zlomom Jugoslavije je bil ata poklican v jugoslovansko vojsko. Stražil je
                     most pri čuvajnici na Koroški Beli. Ko je razpadla še vojska, je prinesel domov
                     tri puške. Menil je, da jih bomo še rabili v boju proti Nemcem. Eden od
                     omenjenih petokolonašev ga je videl in ga ob prihodu gestapa čez tri mesece
                     takoj naznanil. Poleg tega je Hitler izdal odlok, da mora vsak oddati orožje.
                     Ata je vse tri puške dobro skril za lesenim opažem v hlevu ob telicah, tako da
                     jih pri preiskavi nemška policija ni našla. Kasneje sva jih peljala zavite v
                     našivnih rjuhah na saneh, ki smo jih rabili za spravljanje sena s strmega brega
                     nad Belo. Na vrhu smo imeli svisli. Naredil je zaboj iz skodel in ga zakopal za
                     svislimi. Zelo sem se bala Nemcev in občudovala atov pogum. Ko sva peljala
                     voziček z zavitimi puškami skozi Belo, se je mirno pogovarjal z ljudmi, ki so
                     ga ustavljali na vasi, jaz pa sem bila čisto iz sebe od strahu. Tik pred gozdom
                     naju je ustavila še Kavčkova mama: »Tonč’k, kaj je nou’ga na vase?« Pa je še z
                     njo malo poklepetal. </p>
                  <p>Po nemški preiskavi v hlevu ja ata videl, da naši ljudje ovajajo nemški
                     policiji. Še hujše spoznanje zanj je bilo, ko se je večkrat prepričal, da z njo
                     sodelujejo, najbolj pa ga je prizadelo takrat, ko je jasno uvidel, da komunisti
                     z Nemci sodelujejo pri uničevanju slovenskega življa. </p>
                  <p>Kmalu ob pričetku vojne so nas domači komunisti prvič okradli. V hiši se jih je
                     pojavila cela tolpa, kar blizu trideset jih je bilo: kot sršeni so se razpršili
                     po vseh prostorih. Med njimi tudi eden od bratov Kejžarjev. Ata je brata Kejžar
                     poznal še izpred vojne. Znani so bili zaradi štrajkov v tovarni, hodili so lepo
                     oblečeni z nageljni v gumbnici. Oblast jih je občasno priprla, in vsakič so se
                     pripeljali iz zapora domov s taksijem. Po takratnem zakonu političnim
                     zapornikom v zaporu ni bilo treba delati. </p>
                  <p>Pa se postavi eden od Kejžarjev pred ata in ga vpraša: »Tonč’k, če ‘maš ta
                     zwato uro?« In ‘ta zwata’ ura je šla z njim. In še vse drugo: poljski pridelki,
                     moka, mast, meso, zaseka, obleka, perilo, rjuhe. Zdelo se mi je, da ata niti ni
                     bil preveč prizadet: »Bog jim požegnaj, saj bo zraslo drugo,« je tolažil sebe
                     in nas. Bal se je sovraštva. Preden so gošarji odšli, so atu zagrozili, da ne
                     sme gestapu za nobenega povedati, če slučajno koga pozna. Ata je poznal le
                     Kejžarja, toda ponosno jim je odgovoril: »Ne poznam nobenega. Jaz sem kmet in
                     poznam samo kmete!« Ime gošarji se jih je prijelo zato, ker so se po gošči
                     valjali in kradli. Neredko so imeli hrane toliko, da so se nekoč za božič z njo
                     celo obmetavali. </p>
                  <p>Vsako krajo je bilo po odloku gestapa treba prijaviti na policijo na Jesenicah.
                     Prijavil jo je tudi ata. Čez nekaj dni je bil klican k Druschkeju, poveljniku
                     gestapa na Jesenicah. »Vem, da poznate vse, ki so prišli k vam in vem tudi, kdo
                     je kradel,« mu je ta rekel. »Povejte, kdo so bili.« Toda ata je trdil svojo:
                     »Nobenega ne poznam. So mlajši od mene. Sam sem kmet in poznam samo kmete.« »To
                     pa že vemo, da poznate samo kmete, ker ste sami kmet,« ga je zavrnil Druschke.
                     Ata je takoj vedel, da je bil Druschke o vsem natančno obveščen. Vsi ‘višji
                     gošarji’ so sodelovali z njim. Nekateri so se v svojih spominih na partizanska
                     leta hvalili, da se jih sovražna krogla nikoli ni dotaknila, čeprav so padale
                     okoli njih. Pozabila sem, ali je bil to Ivan Vovk – Živan ali kdo drug. Za
                     enega sem tudi prebrala, zdi se mi, da je bil to Konobelj, da je vedno hodil
                     sam, nikoli v skupini in bil vedno oblečen v temno obleko. Saj smo morali ne
                     vem koliko let v oddaji Še pomnite tovariši poslušati njihove laži in molčati,
                     ali pa smo o njihovih ‘junaških podvigih’ prebirali v Glasu Gorenjske ali v
                     Tovarišu. </p>
                  <p>Tudi kasneje se je atu ponudila prilika, da se je lahko na lastne oči prepričal
                     o sodelovanju gošarjev z gestapom. Nekoč je iz črne kuhinje videl Druschkeja v
                     spremstvu dveh gestapovcev, ki so šli po cesti. Nedolgo 
                     <pb n="032"/>
                     zatem so iz stranske
                     ulice prišli trije ‘višji’ gošarji. Eden je bil Celič, drugi Šporn, za tretjega
                     ne vem več. Iz ata je kar bruhnilo: »Le če so hudiči vkup prišli!« Očitno je
                     bilo, da so imeli nekje skupni zmenek. Ata je bil tako ogorčen, da je zvečer o
                     tem glasno govoril v gostilni. Tako je ata postajal za komunistične gošarje
                     ‘sovražnik naroda’ in ‘narodni izdajalec’. To, kar so bili sami, so naprtili
                     drugim. Ata se ni zavedal, da je njegovo povorjenje v gostilni postajalo zanj
                     usodno. Glasno je tudi razlagal, da od Rusov ne bomo nič dobili: »V Rusiji
                     nimajo nič, v Rusiji so kolhozi!« </p>
                  <figure>
                     <graphic url="slike_z_55/z_55_16.png"/>
                     <head>November 1930 – Poročna slika Marije in Antona Lipovec</head>
                  </figure>
                  <p>Spominjam se, sam mi je nekoč rekel, da se boji revolucije. Neverjetno se mi je
                     zdelo, da se ata, ki je tako pogumen, sploh lahko česa boji. Ker je veliko
                     bral, je vedel, kaj se je že pred vojno dogajalo v Rusiji, koliko hudega
                     prineseta komunizem in revolucija. Bil je odločno proti kraji, proti streljanju
                     talcev, izseljevanju, proti pobijanju, ali s strani Nemcev ali domačinov. Ni
                     bil sovražnik ljudi, ampak nacizma in komunizma, ker je med vojno vedno bolj
                     spoznaval, da oba delata v škodo slovenskega naroda. Tisti, ki nismo bili za
                     komunizem, smo bili zavedni Slovenci in smo taki še danes, komunisti pa so bili
                     za Stalina, ki so ga častili in se pri njem učili komunističnih metod. Ata je
                     vedno trdil, da so fašizem, nacizem in komunizem ista ‘firma’, in kako prav je
                     imel! Mi nismo imeli nobene zaslombe, ne pri Nemcih ne pri komunistih, nekateri
                     pa so imeli dvojno: pri Nemcih in pri komunistih. </p>
                  <p>Spominjam se pogreba domačina Viktorja Svetine, Mostarjevega s Koroške Bele.
                     Bil je pošten, priden tovarniški delavec in nasprotnik komunističnega nasilja.
                     Ko je nekega jutra odhajal v tovarno, ga je ustrelil Janko Soklič z Javornika.
                     To so vsi na Javorniku vedeli že med vojno in tudi javno govorili. Toda zakaj
                     Soklič, saj je bil prav on pripadnik Črne roke, ki se je uprla komunistom?
                     Javno se je sprehajal po Javorniku in Koroški Beli in niti komunisti niti Nemci
                     mu niso skrivili lasu. Kako pa to, da ni mogel obvarovati pred ubojem
                     narodnjaka in organista z Bele Rudolfa Planinška, ki so ga komunisti ustrelili
                     na peronu železniške postaje na Javorniku, ko je čakal na vlak? Soklič je celo
                     stanoval pri Planinšku, ženi sta bili v sorodstvu in družini sta bili
                     prijateljsko povezani. </p>
                  <p>Pri pogrebu je ata spet javno razglašal svoje mnenje: »Kar jih ne bo mogel
                     pobiti Soklič, jih bo Konobelj, kar jih ne bo mogel Konobelj, jih bo pa
                     Soklič.« Naš ata je bil prepričan, da je Konobelj, eden najbolj razvpitih
                     komunistov v hosti, ‘rdeča Črna roka’, ki v njej zahrbtno dela za obe strani:
                     za komuniste in za Nemce. Gestapu je bilo dobrodošlo vse in vsak, ki je
                     uničeval slovenski živelj. Če komunisti sami ubijajo Slovence, bodo imeli Nemci
                     vsaj manj dela! Ata je znal ljudi opredeliti že med vojno. </p>
                  <p>Sama sem se lahko o sodelovanju Sokliča s Konobljem prepričala po vojni, ker je
                     bila vsa Sokličeva družina zaščitena, nedotakljiva: hčerka in sin sta se lahko
                     izšolala, kar je bilo takrat možno samo izbrancem, Sokličeva žena Regina je
                     bila takoj po vojni poslovodkinja kmetijske zadruge nekje pri Kranju, Soklič se
                     je svobodno gibal po Ljubljani in hodil v tujino. Kako je to mogoče, če je bil
                     med vojno eden vodilnih pri Črni roki na Javorniku? Ko pa je Soklič ob neki
                     priliki Konoblju zabrusil, da bo napisal spomine, tako sem slišala, je padel v
                     nemilost, zaprli so ga, mučili in ustrelili. Nekateri, ki so bili med vojno ‘na
                     obe strani’, so postali po vojni za komuniste nepotrebni in nevarni in morali
                     so jih ‘pospraviti’. Konobelj je v svojih spominih javno obsodil Sokliča za
                     izdajalca naroda in pripadnika ubijalske Črne roke. </p>
                  <p>Ata si ni mogel kaj, da ne bi javno obsojal zločinov, najsi jih storijo Nemci
                     ali komunisti. 
                     <pb n="033"/>
                     Meni pa je strogo zabičal, da ne smem črhniti besedice o tem,
                     kar se doma pogovarjamo. Vedel je, da vedno vse povem po resnici. »Niti teti
                     ne?« sem ga vprašala. »Niti teti ne!« je pribil. Meni je zaupal vse, ker me je
                     poznal, da ne bom črhnila besedice, saj sem se strašno bala, da ga ne bi Nemci
                     zaprli. Vedno sem bila prepričana, da so zanj najhujša nevarnost Nemci. </p>
                  <p>Obsojal je obe strani, zato ni imel pri nobenih zaščite. »Za ene se boš moral
                     opredeliti,« ga je nekoč nagovarjal znanec. Pa ga je oče odločno zavrnil: »Jaz
                     sem kmet. Nikamor ne grem.« Dobro je vedel, da bi se ga partizani, tudi če bi
                     se jim pridružil, pa se jim ni mogel, kmalu znebili. Če pa bi delal z Nemci,
                     kar je bilo tudi proti atovi pošteni naravi in domoljubju, bi ga prav tako
                     ubili partizani. </p>
               </div>
               <div type="div3">
                  <head>Odpeljani v Javorniški Rovt</head>
                  <p>Ker ata ni šel nikamor in je postajal za ‘višje gošarje’ vedno večji ‘sovražnik
                     naroda’, so iz gozda poslali ponj 26. februarja 1944. To je bilo kmalu po
                     pogrebu Viktorja Svetine. Prepričana sem, da po ukazu Franca Konoblja –
                     Slovenka. </p>
                  <p>Vsak večer okrog pol osmih je hodila k nam molst Čopova mama, naša soseda, ker
                     je bila naša mama bolehna in je tak čas po navadi že ležala, Helenka pa že
                     spala. Midva z atom sva kot po navadi tudi ta večer brala, oba sva zelo rada
                     brala, ali pa me je ata učil nemščino, ker sem hodila v meščansko šolo. Ata je
                     vedno trdil, da si lahko Slovenec, kljub temu da znaš nemško. Saj drugega kot
                     Slovenec sploh ne moreš biti! Doma smo imeli še atove in starega ata nemške
                     učbenike, od slovenskih pa knjige Mohorjeve in Vodnikove družbe. Atov rod je
                     bil že nekaj stoletij star, zato je ata hranil rodovnik, napisan še v gotici,
                     in veliko starih umetnin, kipov in slik. </p>
                  <p>Čopova mama je odšla, ata je še naprej bral časopis. Nobeden ni šel zaklenit za
                     njo. Naenkrat se prično vsipati v hišo možje, danes imam v spominu, da jih je
                     bilo okrog trideset. Kot termiti lezejo po vseh prostorih hiše in kot že
                     tolikokrat prej spet kradejo. Čez kake tri ure, bilo je že blizu polnoči, jih
                     nekaj pristopi k atu in mu zvežejo roke. »Z nami boš šel,« je bilo pojasnilo.
                     »Zakaj?« vpraša ata. In spet oni: »Z nami boš šel.« Danes vem, da je bilo to
                     povelje tistim, ki so jih nameravali ubiti. Drugače bi ata zlepa ali zgrda
                     pregovarjali, naj gre z njimi v hosto. </p>
                  <p>Še danes sem prepričana, da si ata ni mislil, da ga bodo ubili, ker si kljub
                     vsemu ni predstavljal, da so tako hudobni in morilski. Ata si je nataknil zelo
                     star suknjič in si ogrnil pelerino. Neki partizan, majhne postave, si je takoj,
                     ko so pričeli krasti, oblekel atovega usnjenega, ki je visel v hiši. Z mamo sva
                     se jokali, ata je molčal. Kako dobro, da takrat nismo vedeli, da se poslavljamo
                     za vedno. Ob slovesu je mami naročil: »Prosi Čebra, naj ti zorje.« Čeber je bil
                     kmet na Potokih in atov prijatelj. Potem je mami še naročil, naj da kmetijo
                     ‘napol’, kar je takrat pomenilo, naj polovico vseh pridelkov da tistemu, ki bo
                     kmetijo obdeloval. </p>
                  <p>Preden so odšli, so nama še zagrozili, da ne smemo pred sedmo zjutraj prijaviti
                     kraje na policijo in tudi tega ne, da so ata odpeljali. </p>
                  <p>Z mamo sva bili v takem šoku, da sva šele zjutraj opazili, da so nas okradli do
                     zadnje vžigalice. Sosedo smo prosili, da nam jih je dala. Na dvorišču je bila
                     po tleh raztresena moka: pometla sem jo z omelčkom, mama jo je presejala in nam
                     skuhala žgance za zajtrk. </p>
                  <p>Zjutraj smo zvedeli, da so poleg ata ponoči odpeljali tudi atova znanca s
                     Koroške Bele, Janeza Vidica in Venclja Demšarja. Bilo je, kot bi po vasi
                     zašumelo od skrivnostnega šepetanja. Nekateri ljudje, ki so morali sodelovati
                     pri nočnem ‘podvigu’ ali mu bili nehote priča, so nam to povedali. Skrivnostno
                     šepetanje je kmalu še povedalo, da so vse tri ubili. Vidičeva in Demšarjeva sta
                     postali nekakšni tajni obiskovalki in skoraj šepetaje so z mamo ugibale, kje so
                     jih ubili, zakaj so jih ubili, kako so jih ubili, kje so pokopani. Vse
                     življenje niso dobile odgovorov. Prepovedali so nam, da bi se družile z
                     Vidičevo in Demšarjevo, zato so bili njuni obiski kar grozeče skrivnostni. </p>
                  <p>Z mamo in staro mamo smo živele v takem strahu in osamljenosti brez ata, da se
                     teh občutkov ne da povedati. Vse, kar so nam pokradli, ni bilo nič v primeri s
                     tem.</p>
                  <p>Komunisti pa so bili toliko bolj glasni in zlobni še naprej. Pisali so na
                     gestapo, kako hraber borec je naš ata v gozdu!</p>
                  <p>Pomislite, kakšna podlost! Hoteli so uničiti še nas, dve slabotni ženski in
                     naju s Helenko, ki sva bili še otroka! »Micka, mal’ nevarna si, glej, da te ne
                     bodo gestapovci selili,« je zaupljivo posvaril mamo terenec. Od obupa mama
                     sprva ni vedela, kaj bi. Potem se je spomnila atove sestre, ki je bila
                     učiteljica v Kranju, naj posreduje pri Druschkeju. 
                     <pb n="034"/>
                     Ta je vedel, da so bili ata
                     odpeljali in ubili. Tako je bil Druschke, poveljnik gestapa, prvi, ki nam je
                     povedal, da je ata resnično ubit! Naročil je teti, naj nam pove, da nas ne bodo
                     selili, ker so nam komunisti storili že dosti hudega. Toda teta ni ostala
                     dolžna Druschkeju, čeprav je do smrti vedela povedati, kako so se ji tresla
                     kolena: »Zakaj pa bratu niste povedali, da ga bodo odpeljali in ubili?« »Tudi
                     za nas naciste ni bil,« ji je hladnokrvno odvrnil naduti gestapovec. </p>
                  <p>Tako je očetova smrt že sama po sebi še en dokaz več, kako so komunisti in
                     nacisti delali z roko v roki. Za ‘narodnega izdajalca’ pa je bil proglašen ata
                     in bil zverinsko ubit. </p>
                  <p>Prišlo je poletje, polje je obrodilo in nismo bili več lačni. Rešeni smo bili
                     pred izselitvijo, vendar smo v velikem strahu živeli še naprej. Mama še bolj
                     kot jaz. Ker se komunistom ni posrečilo, da bi nas Nemci izselili ali zaprli v
                     Begunje ali kako drugače uničili, so kovali hudobne naklepe še naprej. Tokrat
                     so se poslužili mene, takrat še ne štirinajstletne deklice. </p>
                  <p>Cerar je bil nekdanji očetov prijatelj. Njegova hiša je bila zadnja v vasi ob
                     robu gozda. Spajdašil se je z gošarji, jim vozil hrano in nudil hišo za
                     ‘javke’. Kar naprej je nadlegoval mamo, naj še ona kaj da zanje. Bila je še
                     vedno tako prestrašena, da mu je obljubila. »Ti kar daj, naj Marica pripelje do
                     nas. Vse kar imaš: moko, kruh, slanino, meso ... «</p>
                  <p>Mama je klonila iz strahu, v meni pa je vedno bolj kipela jeza. Besna sem
                     gledala mamo, kako je pripravljala hrano. »Še prej pa pojdi naseč’t travo, da
                     bom imela za krave.« Grem na travnik, z ihto silovito nasečem s koso travo, jo
                     pripeljem v šupo in zmečem na tla. Potem zložim pripravljene vreče na koreto,
                     tako smo pravili vozičku z dvema kolesoma in ročajem spredaj, in jih pokrijem z
                     našivno rjuho, ki smo jih imeli za prevažanje listja in sena. Še vedno jezna
                     vlečem voz, pridem do Fertinovega korita. Takrat mi nekaj reče: »Pojdi nazaj!
                     Ne pelji!« Ubogljivo se obrnem in skoraj pomirjena pridem domov, zložim vreče v
                     šupi na tla in jih pokrijem s travo. Zakaj, ne vem; še danes imam občutek, kot
                     da bi nekdo drug vse to delal namesto mene. </p>
                  <p>Ni minilo deset minut, ko se pojavijo na dvorišču gestapovci. Dobro sem
                     razumela in govorila nemško. »Zakaj pa nisi peljala hrane za partizane,« me
                     eden priliznjeno vpraša. »Ata so mi ubili, niti koščka kruha jim ne bi dala,
                     zdaj pa naj bi delala zanje,« mi je planila na dan vsa zadržana jeza. In atova
                     odločnost in pogum. »Ali mar ne vidite, da sem pripeljala samo travo? Pa jo
                     pojdite gledat v šupo, če mi ne verjamete.« In res so za menoj odšli v šupo.
                     »No, saj vemo, da si odšla po travo,« mi malo bolj spravljivo rečejo. Kaj tudi
                     to vedo? In še jih vprašam, kot bi jih vprašal tudi ata: »Kdo pa vam je
                     povedal, da naj bi peljala hrano za partizane?« »Cerar,« mi prostodušno
                     priznajo. </p>
                  <p>Seveda, sem premišljala kasneje, njegove hiše niso nikoli obiskali gestapovci,
                     da bi iskali hrano, ki se je pri njem zbirala za gošarje, in nikoli jih niso
                     presenetili na ‘javkah’. Cerarju se ni nikoli nič zgodilo! Res, kako prav je
                     imel ata, ki je pravil, da komunisti skupaj z gestapom uničujejo slovenski
                     živelj. Še zdaj, po atovi smrti bi mamo, staro mamo in naju s sestrico najraje
                     uničili. Naslednji dan pa Cerar, ves radoveden sprašuje mamo: »Zakaj pa mi
                     Marica ni pripeljala hrane?« Tokrat pa je tudi ona zbrala pogum in mu
                     zabrusila: »Kar odpelji voziček sam.« Odpeljal ga je brez besed. </p>
                  <p>Hudobne naklepe so snovali še naprej. Pred koncem vojne so nas še nekajkrat
                     okradli in se še enkrat hoteli znesti nad nami štirimi nebogljenimi ženskami. </p>
                  <p>Bilo je neke noči po Miklavžu l. 1944. Dopolnila sem štirinajst let. Imela sem
                     občutek, da me težijo vedno težja bremena, ki jim nisem kos, pa jim bom kos
                     morala biti, že zaradi nebogljene stare mame, bolehne mame in petletne
                     sestrice. S staro mamo sva spali na vrhu v sobi, mama in Helenka spodaj v hiši.
                     Pozno zvečer nas prebudi butanje po vratih. Tako so lahko butali in vpili samo
                     gošarji: »Verduncklung, Gestapo,« so nas po nepotrebnem strašili, saj je bila
                     po vsej vasi tema kot v rogu. »Gestapo, preiskava, Marica, vstan’, pojdi jim
                     odpret!« prestrašena zaječi stara mama. Nisem se dvignila, ker sem bila
                     prepričana, da so gošarji. Prestrašeni smo prisluškovali v noč. Še dobro, da se
                     jim tokrat vrata niso vdala, ker so jih večkrat s pajserjem sneli s tečajev.
                     Ali pa jih je nekaj presenetilo. Naenkrat sem slišala, da so zleteli skozi šupo
                     v vrt in čez grapo v gozd. Dobro sem poznala tudi njihovo hojo, ki je bila
                     drugačna od hoje gestapovcev. Še preden smo se lahko oddahnile, približno čez
                     deset minut, pa saj smo vedno le na pol spale in v grozi trepetale, se spet
                     zasliši močno trkanje, drugačno od partizanskega butanja in kričanja. »Zdaj so
                     Nemci!« si rečem. Že zaslišim povelje: »Aufmachen!« Mama je spala spodaj in že
                     jo slišim: »Marica, odpri!« Ni znala nemško in se je vedno zanašala name. 
                     <pb n="035"/>
                     Res
                     sem vstala. Prižgem luč in trkanje utihne. Grem po stopnicah dol. Pred vrati so
                     Nemci. »Ali niso pri vas kradli partizani,« me gestapovec prične zasliševati.
                     »Saj vidite, da jih ni,« jim slabotno zatrdim in ne ostane jim drugega, kot da
                     odidejo. </p>
                  <p>Kasneje sem v življenju večkrat premišljevala o teh dveh nočnih obiskih. Če bi
                     se gošarji in Nemci srečali pri nas, komu bi le-ti verjeli: nam, da nam gošarji
                     kradejo, ali gošarjem, da jih podpiramo? Nad kom bi se znesli Nemci? Nad kom
                     partizani, če bi jih Nemci nasilno pregnali od nas? V vsakem primeru nad nami
                     štirimi! Bile smo zgolj orodje v rokah gošarjev in Nemcev, vsak trenutek v
                     nevarnosti, da nas stre nasilno kolesje enih ali drugih. </p>
                  <p>Od neprestanega nočnega prebujanja smo bile že vse iz sebe. Od strahu smo komaj
                     kaj spale. Spet drugič pride policijska patrulja. Potrkajo, pokljukajo – vrata
                     so bila odprta. Tako smo že bile zmedene, da smo jih zvečer pozabile zakleniti!
                     Ob glasnem govorjenju policije se zbudimo, če smo sploh kaj spale. Prestrašena
                     in prezebla se sesedem na stopnico. Policist je že stal v veži, seveda če je
                     bilo odklenjeno. Pričakujemo morda gošarje, vrta policist vame? »Ich hab
                     vergessen,« izjecljam in si trepetaje ovijam spalno srajco okoli kolen. Morda
                     sem se mu zasmilila, ker mi je le požugal in svarilno podučil, da moramo
                     zaklepati, da je nevarno, da lahko pridejo gošarji. »Seveda, vem, saj vem,« sem
                     mu razumevajoče prikimavala.</p>
                  <p>Kmalu zatem so pri nas spet kradli gošarji. Kaj in koliko, si nismo preveč
                     gnale k srcu, tako smo se bale in si želele, da bi nas že končno pustili na
                     miru. Zagrozili so nam, da ne smemo prijaviti policiji. Tako smo se bali
                     obojih, da res nisem šla prijavit. Ob desetih dopoldne se že pojavi Druschke in
                     njegova gestapovska druščina. Mama je hitro prinesla na mizo steklenico z
                     žganjem, jaz pa sem napeta čakala, kaj bo. Druschke je že vedel, da znam nemško
                     samo jaz. Začel me je zasliševati, zakaj nisem prijavila kraje. Povedala sem
                     mu, kaj so nam partizani zagrozili. Zdelo se mi je, da ga je popito žganje že
                     malo omehčalo, zbrala sem pogum in ga vprašala, kdo mu je povedal, da so pri
                     nas kradli. »Wer hat das gesagt?« – »Herr Vidic,« po domače Klinarjev, kolar po
                     poklicu, mi je še pojasnil, ker je bilo v vasi več Klinarjev in Vidicev. Ta je
                     bil komunist že pred vojno.</p>
                  <p>Hvala Bogu, da nam je gestapovec tudi to pot prizanesel. Ali je mogoče, da je
                     bolj prizanesljiv od naših ljudi, ki so se nas na vsak način hoteli znebiti?
                     Kasneje smo zvedeli, da so se gošarji posluževali Vidica tudi za to, da jim je
                     povedal, kako so domačini o njih govorili, ko so prijavljali kraje, kaj so
                     prijavili itd. Prihajal je na policijo pod pretvezo, da so gošarji kradli tudi
                     njemu. Razumljivo, da mu niso nikoli. </p>
                  <figure>
                     <graphic url="slike_z_55/z_55_17.png"/>
                     <head>Anton Lipovec leta 1942, star triinštirideset let</head>
                  </figure>
               </div>
               <div type="div3">
                  <head>Zlata svoboda</head>
                  <p>Po vojni se je komunistični teror še bolj razbohotil. Masovni sestanki so se
                     kar vrstili. »Kdor ni za nas, ga bomo pohodili kot črva na cesti,« je vpil
                     Franc Kristan – Mehvačev. Zdaj šele smo bile prestrašene, saj smo vedele, da
                     smo zanje kot črv na cesti. In spet drugič je mami na dvorišču zagrozil
                     Vilmanov Franc – Škantov: »Lipovka, nekaj vas bomo pobral’, pa ne boste n’č več
                     nazaj pr’šl’. Odpelal’ vas bomo v Belo.« S tem je mislil v gmajno nad vasjo.
                     Spet je šla mama v smrtnem strahu k atovemu bratrancu Blažu Potočniku, ki je
                     bil učitelj in med vojno izseljen v Srbijo. Takoj po vojni je bil zato celo
                     ravnatelj šole. Malo je le utišal Škantovega, češ da jih bo nekaj treba »malo 
                     <pb n="036"/>
                     v
                     Beograd poslati«. Pa so le oni njega s šole spodili. Nikoli več ni bil
                     ravnatelj in je potem učil na vajenski šoli. </p>
                  <p>Kar naprej so prirejali povorke in se spet na vse grlo predirali. V največje
                     veselje jim je bilo, da so se ustavili pred našo hišo in kričali: »Smrt
                     izdajalcem! Smrt belogardistom!« Takrat smo prvič slišale to besedo. Ata je ni
                     nikdar omenil. Mama in Helenka sta se naužili toliko strahu, da sta se še leta
                     1954, ko sem se odselila in sta ostali v hiši sami, skrili v hiši pod klop ob
                     peči vsakič, kadar sta zagledali na cesti neznane ljudi.</p>
                  <p>Spet drugič so med povorkami vzklikali: »Živela svoboda! Naj živi zlata
                     svoboda!« Ob ‘zlati svobodi’ je v meni zavrela kri in najraje bi kričala nazaj:
                     »Kakšna zlata svoboda! Vaša svoboda je žejna krvi! Zlata svoboda ne ubija
                     nikogar! Ne vzame ničesar!« Pri nas so še kar naprej delali preiskave, nas
                     obsodili zaradi atovih nemških učbenikov, atovega rodovnika v gotici, zaplenili
                     premoženje, me spodili iz šole. Gimnazija je ostala zame za vedno nedostopna.
                     Mama je pisala prošnje, naj nam pustijo vsaj hišo, a vse zaman. Zato je v
                     maminem imenu napisal prošnjo mož atove sestre, a je bila to bolj grožnja kot
                     prošnja: »Če ne dobim v štirinajstih dneh pojasnila, zakaj je zaplenjeno moje
                     premoženje, bom šla v Beograd na vojno sodišče. Tam je zapisano, da je moj mož
                     častni državljan Srbije, ker je med prvo svetovno vojno v odločilni bitki
                     prostovoljno prihitel na pomoč Srbom.« V treh dneh smo dobili z občine odgovor,
                     da pri nas ni bilo nikoli zaplenjeno, bila je pomota. Odslej smo pred zaplembo
                     imeli mir, ne pa pred nočnimi preiskavami.</p>
                  <p>Tudi ne pred pritiski vseh vrst. </p>
                  <p>»Micka,« se je po vojni pojavil pri nas eden od novopečenih občinskih mož, »če
                     bi ti podpisala, da je šel tvoj prostovoljno v gmajno, bi dobila pokojnino in
                     obe dekleti bi se lahko šolali.« »Kaj pa bodo rekli moževi sorodniki in drugi,
                     saj vsi vedo, da so ga komunisti ubili. Ne, lagala pa ne bom !« je bila tokrat
                     mama neustrašena. Pri nas je bila kmetija in lahko smo se preživili, kaj pa
                     drugod, kjer so ostale vdove brez pokojnine, vsa družina brez sredstev za
                     preživetje? Ali naj poginejo od lakote? Zato so nekatere klonile, podpisale, da
                     so dobile pokojnine in lahko izšolale otroke. Razumeli smo jih, vedeli za
                     pritiske, ki so jih doživljale, in nikoli jih nismo obsojali. </p>
                  <p>Po mnogih letih, ko sem bila že poročena, so prihajali k meni nekateri, ki niso
                     bili nikoli za komunizem ali pa so se razočarani odvrnili od njega. Poznali so
                     mojo pokončnost in mi marsikaj zaupali. Vedeli so tudi, da nisem prav nič
                     maščevalna. Leon Šmid mi je rekel: »Stari so nas izigrali, da smo mi mladi
                     delali namesto njih. Ne dvigujmo pepela. Če bi mogel v tem trenutku postaviti
                     predte ata, bi ti ga takoj.« </p>
                  <p>Špornov Zdravko si je postavil hišo na Bregu pri Žirovnici samo zato, da ni
                     srečeval ‘določenih ljudi’. S tem je mislil mene. »Ko Marico srečam, imam dan
                     pokvarjen.« Popival je in Šobčev ata, ki ga je pijanega vodil domov, mu je
                     včasih oponesel: »Mir bi dal in pustil kmete.« »Ko pa me je bilo tako strah
                     groženj. Obljuba, da bom dobil kmetijo, pa je bila tudi tako vabljiva. Danes ne
                     bi več nasedel.« </p>
                  <p>Mlajša Lipovčeva hčerka Helenka, ki živi na Koroški Beli, je kasneje zvedela
                     kakšen drobec. Povedala mi je: »Tisti večer, ko so ata odpeljali, so se zbrali
                     v hiši mladega gospodarja Antona Kapusa, po domače pri Čopovih. Ko se je Čopova
                     mama vrnila od nas, kamor je hodila molst, so jo vprašali, če je Lipovec doma.
                     Vedela je, da ga bodo odpeljali, pa ni nič povedala. Na stara leta, ko jo je
                     pričela zapuščati pamet, je hodila z žico navito okrog rok in govorila, da so
                     bili s tako žico zvezani tisto noč, ko so jih odpeljali.« </p>
                  <p>Helenka mi je tudi pripovedovala, da so se nekega večera gošarji in terenci
                     zbrali pri Jurčkovih, pri trgovki in gostilničarki Tereziji Čop. Tam sta Anton
                     Kapus in Jože Svetina prepričevala komandanta Ivana Vovka – Živana, naj ne
                     ubijejo Lipovca, Vidica in Demšarja. Nekaj časa jih je poslušal, potem se je
                     razjezil in odločil: »Prej ste govorili, naj jih ubijemo, zdaj spet da ne.
                     Ubili jih bomo!« Tudi Jurčkova mama je na starost govorila, da se še miši in
                     podgane ne pobijajo tako, kot so pobijali ljudi. Vedno pa nam je zatrjevala, da
                     nič ne ve, kaj se je zgodilo z našim atom.« </p>
                  <p>Nesrečni ženi! Koliko nedolžnih ljudi, ki so bili nehote priče moriji, je
                     kolesje komunističnega nasilja spravilo podse in pritiskalo nanje do smrti.
                     Tudi marsikaterega gošarja je strlo, se spominja Marica. »Nočov Joža iz
                     Javorniškega rovta, po domače se je reklo pri Miševcu, je bil močan in postaven
                     mlad fant in partizan, vsa družina je bila partizanska. Spominjam se ga, ko je
                     že po atovi smrti prišel mimo naše hiše in z mogočnim glasom grmel na našo
                     mamo: ‘Kar naš’ nardejo, use prou nardejo,’ Mama si je zelo želela o atu
                     zvedeti kaj več kot samo to, da je verjetno mrtev. ‘So našega ata zares 
                     <pb n="037"/>
                     ubili?’
                     je na tihem upala, da bo o atu kaj več zvedela. Jože pa je še kar naprej
                     ponavljal: ‘Naš’ že vedo, kaj je prou.’</p>
                  <p>Ne vem, kaj se je Jože zameril novim oblastnikom, že jeseni 1945 so ga zaprli v
                     Kočevju, kjer je bil kar nekaj časa. Ko sem ga ponovno videla kakih dvajset let
                     kasneje v cerkvi v nekem zdraviliškem kraju, sem ga komaj prepoznala. Razvalina
                     življenja: suh, postaran, zgaran. Od njegove nekdanje mogočnosti je ostal le še
                     kupček nesreče. V srce se mi je zasmilil. ‘Ljubi Bog,’ sem molila, ‘vem da si
                     mu ti vse odpustil. Tudi jaz mu odpuščam, kar je nam hudega storil.’ Še hvala
                     Bogu, da ga maščevalno kolesje komunizma ni do konca uničilo, ampak da je spet
                     našel sebe. </p>
                  <p>Špornov Zdravko se je zapil in na starost izdal Lipovčevi Marici, kaj se je
                     zgodilo z možmi, ko so jih odpeljali. »Povedal mi je, da je moral biti na
                     straži, ko so pobijali ata, Vidica in Demšarja. Vse tri so pripeljali v
                     Jeseniški rovt in jih zaprli v štalo, last požgane domačije, ki so jo zažgali
                     partizani, potem ko so bili v njej ubili gospodinjo in dva sinova in jih
                     pustili v goreči hiši. Špornov se je spominjal: »Prvi je pod udarci omahnil
                     Demšar, verjetno so ga že prej mučili. Vidic se je še nekaj časa branil. Vaš
                     ata, ki je bil vedno močan, se je branil tako dolgo, da so ga morali zvezati.
                     Potem so ga bili z železno kroglo na verigi. Deset udarcev, deset krikov sem
                     naštel, potem šele je obležal. Na koncu so ga še ustrelili. Ata je pretepal
                     neki Vanek iz Kranja. Kasneje je ponorel in postal tako divji, da so ga morali
                     partizani sami ubiti,« je zvedela Marica od Šporna.</p>
                  <p>»Kjerkoli vidim spomenik partizana s puško v roki in v borbeni drži, pomislim
                     na nasilje, ki so ga storili našemu atu in desettisočim drugim. Kakšni junaki,
                     kakšni heroji pa so to bili!? Naj povečajo kip partizana na trikratno naravno
                     velikost, če je bil partizan tak junak, da je streljal pod kolena le
                     neoboroženega, sestradanega, mučenega Slovenca. Še tega naj upodobijo pod njim,
                     da se bo videlo herojstvo partizanov!« je v bridkosti in bolečini Marica
                     končala svojo pripoved o nepozabni krivici in trpljenju, ki so ga komunisti
                     prizadeli njenemu očetu Antonu Lipovcu, njegovi ženi, stari materi in dvema
                     deklicama. Atova smrt sama po sebi jih je zaznamovala z bolečino, toda še po
                     vojni je zloba komunistov kar naprej prilivala strup v njihove nikoli zaceljene
                     rane. </p>
                  <p>Ali se bodo sploh kdaj zacelile? Ob takem sprenevedanju, potvarjanju, namerni
                     ignoranci in lažeh, ki sem jih poslušala na predavanju z naslovom Nasilje in
                     krščanstvo v Muzeju novejše zgodovine, jih bo zagovornikom revolucije uspelo le
                     odpirati. Ali sploh vedo za nezaceljene rane tisočerih, kot so Marica Lipovec,
                     por. Lukan, in njej podobnih širom po Sloveniji? Prav gotovo vedo, kakšni
                     zgodovinarji pa sicer so, zato se čudim, kako so mogli pripraviti tako razstavo
                     in predavanje, ki sta žalitev normalne človeške pameti, žalitev za vse nas, ki
                     moramo še danes poslušati laži! </p>
                  <p>Govorjenja in fotografij o nacističnem nasilju sem se preobjedla že v otroških
                     letih. Osnovnošolčki smo romali enkrat na Belo polje pri Hrušici, kjer so Nemci
                     streljali talce, spet drugič v gestapovske zapore v Begunjah, ki so nam
                     vzbujali grozo, za prvega maja na Poljane pod Mežakljo ali v partizansko
                     bolnišnico nekje na Mežaklji, pa na Javornik pred hišo s spominsko ploščo, kjer
                     je Črna roka mučila Jožico Kunstelj, itd. Mnogo let kasneje so prihajala
                     spoznanja o tem, zakaj so Nemci postrelili talce, v kakšne mučilnice so
                     komunisti spremenili begunske zapore po vojni, kaj se je po vojni dogajalo v
                     gostilni Satan na Poljanah, zakaj se je Radovna pobarvala rdeče, kdo je ubil
                     Jožico Kunstelj in še dosti drugega. Iz pogovora z Marico Lipovec sem zvedela,
                     kako jih je med vojno mlelo kolesje (prav to besedo je uporabila!) nacizma in
                     komunizma hkrati, kolesje komunizma jih je hotelo uničiti še po smrti očeta in
                     jih mlelo še dolgo let po vojni. In če pomislim na tisoče podobnih zgodb,
                     objavljenih samo v Zavezi! Po razstavi sodeč je med vojno Slovence mlelo
                     večinoma kolo nacističnega in fašističnega nasilja! Tudi predavanje Nasilje in
                     krščanstvo ob izteku razstave ni omenilo komunističnega nasilja! Zdi se, da je
                     nekaterim zgodovinarjem še vedno dobrodošlo krščanstvo, ki naj bi bilo v svoji
                     dvatisočletni zgodovini edini krivec nasilja, še več, vsa Stara zaveza kar ječi
                     od krvavega nasilja. </p>
               </div>
               <div type="div3">
                  <head>Druga žrtev tega večera </head>
                  <p>Istočasno kot po Lipovca so prišli še po Janeza Vidica. Akcija je bila široko
                     zasnovana, kot lahko razberemo iz kasnejšega poročila enega znanih morilcev na
                     Jesenicah in okolici Zvoneta Ažmana. Vodil jo je vodja VOS-a Ivan Vovk – Živan,
                     ki je bil spoznal, da je treba hitro ukrepati, in je poslal v akcijo grupi VOS
                     z Jesenic in Mežaklje skupaj z nekaterimi terenci, ki »so dobro poznali teren
                     in tudi hiše izdajalcev. »Počakali smo, 
                     <pb n="038"/>
                     da se je stemnilo,« se spominja Ažman,
                     »nato pa smo krenili po cesti skozi Trebež na Koroško Belo. Postavili smo
                     zasede in prvi dve skupini sta odšli po Vidica in Lipovca. Kmalu so se vrnili z
                     obema izdajalcema in kolona se je vračala ... «</p>
                  <p>Kdo je bil Janez Vidic, poleg Lipovca druga žrtev tega večera? Rojen je bil
                     leta 1890 na Koroški Beli. Bil je mojster na lahki progi v jeseniški tovarni,
                     posestva ni imel. Njegova naravna inteligenca, pridnost in poštenost so mu
                     pomagale, da je postal občinski odbornik občine Koroška Bela, tajnik gasilcev,
                     cerkveni ključar, predvsem pa se je izkazal pri gradnji gospodarske zadruge in
                     kulturnega doma, kjer je delovalo živahno katoliško prosvetno društvo. Pri
                     društvu je bil blagajnik, igralec in, kot se spominja ena najstarejših Belank,
                     tudi pevec z lepim tenorjem. Poročen je bil s Franco roj. Zavelcina (1892) in
                     imela sta tri otroke: sina Janeza (1925) in hčerki Marico (1927) in Anico
                     (1930). Starša sta kmalu odkrila v sinu bistrega in ukaželjnega dečka, ki je
                     vedno prebiral knjige, zato sta ga po osnovni šoli poslala v škofijsko
                     gimnazijo v Šentvid. Končal je šest letnikov, se vrnil domov in bil kasneje
                     poklican v nemško vojsko. Če očetu Janezu Vidicu ni bilo dano, da bi se
                     izšolal, je to hotel omogočiti sinu. </p>
                  <p>Janez Vidic je bil stric in krstni boter nečaku Branku Čušinu (1935) s Koroške
                     Bele. V kakšnem spominu hrani ‘botra Janeza’ Branko, ki še ni imel devet let,
                     ko so botra odpeljali? </p>
                  <p>»Botra Janeza sem gledal ‘od spodaj gor’, tako sem ga spoštoval in imel rad.
                     Imam ga v lepem spominu tudi zato, ker je moji mami, ki je bila njegova sestra,
                     pomagal, ko smo gradili hišo. Stara mama je živela pri nas in svojo mamo je
                     boter Janez rad obiskoval. Sorodniki smo bili zelo povezani, veliko smo se
                     obiskovali in ne spominjam se, da bi kdo o botru rekel slabo besedo ali ga
                     opravljal. Ko je moral botrov sin Janez v nemško vojsko, bila sva velika
                     prijatelja, je boter zelo žaloval. Kar ni mogel sprejeti dejstva, da odhaja.
                     Spominjam se, da smo ga šli l. 1943 obiskat v Innsbruck. Kako težko bi mu šele
                     bilo, ko bi vedel, da sinove vrnitve domov ne bo dočakal. </p>
                  <p>Vpričo nas otrok se odrasli o vojnih dogodkih niso pogovarjali. Vem pa, da so
                     bili takrat, ko so strica odpeljali, vsi začudeni, zakaj le so odpeljali tudi
                     njega. Nihče se ni mogel spomniti, da bi stric Janez dal kdaj kakšen povod.
                     Danes vem, da so odstranili vse vidne ljudi – nosilce javnega mnenja, ki
                     nasprotnikom ni bilo po volji. Ko sem po vojni večkrat slišal besedo
                     ‘proletarec’, sem vedno pomislil na strica. Zame je bil zgled pridnega,
                     zavzetega in poštenega delavca.« </p>
                  <figure>
                     <graphic url="slike_z_55/z_55_18.png"/>
                     <head>Janez Vidic z ženo, sinom Janezom in hčerko Marico</head>
                  </figure>
                  <p>‘Aretacija’ je potekala podobno kot pri Lipovcu, le da so pri Vidicu imeli manj
                     dela s krajo. Ukradli pa so tudi nje temeljito: do zadnjega koščka perila, do
                     zadnje rjuhe. V svojo nenasitno malho so stlačili še lepo vsoto cerkvenega
                     denarja, ki ga je hranil cerkveni ključar Janez Vidic. </p>
                  <p>Tragično novico o očetovi smrti so sporočili tudi sinu Janezu na nemško fronto
                     v Francijo. Že pred tem se je nekoč Janez sporekel z nadrejenim nemškim
                     vojakom, ki je trdil, da v Jugoslaviji ubijajo banditi. Janez je pred odhodom
                     na fronto v svojem domačem okolju poznal samo zavedne Slovence, ki so bili
                     odkriti nasprotniki Nemcev in nemškega rajha. Ko je prispelo na fronto
                     obvestilo o očetovi smrti, je prav isti Nemec poklical k sebi Janeza in mu
                     izročil pismo. Janez se je od presenečenja in žalosti kot spodkopan sesedel.
                     Nemec pa je zmagoslavno vihtel pismo, češ pa sem le 
                     <pb n="039"/>
                     imel prav, ko sem trdil, da
                     v Janezovi domači deželi morijo banditi. Janez je v tuji deželi, daleč od
                     domovine krvavel za Nemce (na fronti je bil ranjen in ostal invalid vse
                     življenje), njegovega dobrega in ljubljenega ata, zavednega in ponosnega
                     Slovenca pa ubijejo rodni bratje – Slovenci. </p>
                  <p>Po končani vojni se je Janez srečno vrnil in do smrti živel v senci sovraštva,
                     ki mu je ugrabilo očeta, ne v bitki, kakršne je on doživljal na fronti, ampak
                     tistega večera 26. februarja 1944. To pa je bilo tudi vse, kar je sin lahko
                     zvedel o smrti svojega očeta. </p>
                  <p>Danes je Janez že pokojni, zato je bila moja sogovornica njegova žena Marija
                     Vidic (1922), snaha ubitega Janeza Vidica. »Žal ata osebno nisem poznala, ker
                     sem prišla na Gorenjsko šele po vojni in se dosti let kasneje poročila z
                     njegovim sinom. Za gotovo pa vem, da je vse življenje žaloval za atom. Vsi
                     pogovori so se vrteli okoli njegove smrti, predvsem pa ga ni pustila pri miru
                     misel, da ne ve, kje je ata pokopan. Veliko je hodil po okoliških gozdovih, kot
                     da bi bil gnan od nekega notranjega nemira. Vse življenje je iskal po gmajni,
                     da bi izsledil atov grob, in spraševal ljudi, ki bi morda vedeli zanj. Hotel si
                     je tudi priti na jasno, kdo so bili krivci za njegovo smrt, kdo ga je ubil. O
                     tem je spraševal ljudi, ki jih je poznal, pa od nobenega zvedel nič
                     oprijemljivega. Spominjam se, da je že dolgo po vojni dobil nepodpisano pismo,
                     pisano z zelo preprosto pisavo in kratkim sporočilom: Janez, ti ne dolžiš
                     pravega, vprašaj Anico Vilman, ona bo vedela. Ne vem, kako je mož ukrepal
                     naprej, vsekakor ni zvedel nič in tudi za grob ne. Meni so pošteni ljudje vedno
                     govorili le dobro o Janezovem očetu. Njegov dobri znanec vdovec Rožič mi je
                     nekoč rekel: »Manj bi se čudil, če bi ga bili ubili Nemci, kot pa da so ga
                     pognali v smrt naši ljudje. Bil je velik narodnjak, zato je bil na poti Nemcem
                     in radi bi se ga znebili.« </p>
                  <p>Po vojni je vdova ubitega Vidica ostala brez pokojnine, čeprav je bil mož več
                     kot trideset let zaposlen v tovarni in nazadnje napredoval v mojstra. Sin
                     Janez, ki se je iz nemške fronte vrnil invalid, si je srčno želel, da bi lahko
                     študiral zgodovino, čeprav je bil tudi izvrsten matematik. Da bi končal
                     gimnazijo in se vpisal na univerzo, je bila zanj utopija. Zaposlil se je na
                     mezdnem uradu v tovarni, ker bolj natančnega in sposobnega delavca na tem mestu
                     ne bi bili mogli dobiti. Lahko bi bil dobil nemško pokojnino zaradi
                     invalidnosti, pa je ni upal zaprositi, da ne bi izgubil službe. Kasneje se je
                     za nekaj mesecev znašel v zaporu. V družbi je na cigaretno škatlico izračunal,
                     koliko stane v vsakega državljana Titovo potovanje z Galebom v Indijo. Kaj pa
                     je hotel, če je ob vsaki priliki rad in dobro računal!</p>
                  <p>In kako naj preživi priletna mama z dvema nezaposlenima hčerkama, brez posestva
                     in brez pokojnine? Dobila jo je šele čez nekaj časa, ko so prek znancev prišli
                     do dobrega advokata v Ljubljani, ki jim je izdal potrdilo, da je bil njihov ata
                     ubit brez sodbe, za pričo pa sta bila dva partizana, eden je bil domačin Janez
                     Bizjak, ki je upal povedati resnico o Janezu Vidicu. </p>
               </div>
               <div type="div3">
                  <head>In še tretja žrtev tega večera</head>
                  <p>Zvečer 26. februarja se je vrtelo kolo komunističnega nasilja v hitrem teku in
                     zmlelo v smrt še tretjo žrtev tega večera, Vincenca Demšarja iz Trebeža nad
                     Slovenskim Javornikom. »Ko se je kolona z obema izdajalcema Lipovcem in Vidicem
                     kmalu vrnila,« nadalje opisuje akcijo Zvone Ažman, »se je na mostu pri Trebežu
                     ustavila, postavila zasede in trojica je odšla prek mostu po nemčurja
                     Demšarja.« Sledi opis aretacije, ki se bistveno razlikuje od pripovedi
                     Demšarjeve žene. </p>
                  <p>Njegova žena Dragica z dekliškim priimkom Erlah je danes dobrovoljna,
                     preprosta, plemenita in srčno dobra oseminosemdesetletna starka, ki se iskreno
                     razveseli vsakogar, ki jo obišče. Tudi mene se je. Pravijo, da čas najbolje
                     celi rane, toda v pogovoru z njo sem videla, da njene rane kot pri večini
                     svojcev ne bodo nikoli zaceljene in njene solze nikoli osušene. </p>
                  <p>»Komaj pet let sva bila poročena, ko so ga vzeli. Še dobro, da sem imela mamo.
                     Ata je umrl med vojno. Od žalosti bi lahko bila umrla. Bila sem čisto na tleh.
                     Vse bi bilo lažje, če bi ga pustili pokopati na pokopališču. Saj se vendar ne
                     more skriti, če človeka ni. Vsak je govoril drugače, kje da so. Ljudje so
                     ugibali, komunisti pa pustili, da se ni nič določenega zvedelo. </p>
                  <p>Letos mineva šestdeset let, odkar so ga vzeli. Tisti večer, 26. februarja, so
                     streljali za našo hišo. Potem smo zaslišali bunkanje po vratih in kričanje:
                     »Aufmachen!« Mož je odgovoril, da zvečer ne odpiramo nobenemu. Potem so šli za
                     hišo na zadnja vrata in jih vrgli s tečajev. Vdrlo je v hišo kakih sedem
                     partizanov. Rekli so, da so prišli iskat mojega moža. Bil je zelo bolan na
                     <pb n="040"/>
                     ledvicah. Stala sem v veži, pokleknila in jih prosila: Pustite mi moža, ker je
                     bolan! Eden od partizanov, moj sošolec Leon Šmid, mi je rekel, da bo mož čez
                     dva meseca prišel nazaj. S seboj je vzel nahrbnik in nekaj perila. Kar je imel
                     oblek, so mu vse vzeli in rekli: Saj jih ne bo več rabil. Prebrskali so vso
                     hišo, tudi posteljne modroce, in nekaj iskali.</p>
                  <figure>
                     <graphic url="slike_z_55/z_55_19.png"/>
                     <head>Žirovski fantje – Drugi z desne Vencelj Demšar</head>
                  </figure>
                  <p>Kaj tako hudega sem težko preživela in to je za ženo taka bolečina, da se ne da
                     opisati. Jokala sem vse dneve, noč in dan. Moja draga mama me je tolažila in
                     hodila za menoj, da sem še kaj naredila v hiši in v hlevu. Imeli smo eno kravo
                     in redili enega pujska. Te noči ne bom nikoli pozabila, dokler bom živa, te
                     groze, tega strahu. Če je že moj ljubi mož šel, bi jaz tudi rada šla z njim, da
                     bi skupaj umrla in bila večno povezana.</p>
                  <p>Naslednji dan sem morala na gestapo odjavit moža. Nisem pa omenila, da ga je
                     prišel iskat Leon Šmid, ker bi Nemci gotovo selili njegovo mamo. Zelo sem se
                     bala, da me ne bi zaprli, ker je bila mama bolna in popolnoma slepa. Po enem
                     tednu so prišli k nam trije gestapovci, oboroženi z brzostrelkami. Eden je
                     vprašal, kje imam moža. Mama je ležala v postelji, pod pečjo so bili še moževi
                     čevlji. Eden je vprašal: Ali se mož hodi domov preobuvat? Sem rekla, da ne in
                     čevlji so bili plesnivi od vlage. Je rekel gestapovec: Bomo že videli, kako bo
                     z vama. </p>
                  <p>Kmalu sem dobila poziv za prisilno delo. Na Jesenicah sem morala pospravljati
                     železničarske sobe. Hvala Bogu, da sem lahko hodila domov, da mama, ki je bila
                     slepa, ni bila sama. Doma sem imela pripravljen majhen kovček s perilom, da bi
                     ga vzela s seboj, če bi naju z mamo selili. V kovčku pa lepo Marijino sliko, in
                     res me je varovala sveta Mati Božja, da sem ostala doma. </p>
                  <p>Neki dan sem šla z Jesenic nazaj domov in so me ustavili Nemci s klicem: Halt!
                     Čisto mirno sem obstala in čez čas so me izpustili. Moja mama, bila je čisto
                     sama, je bila zelo žalostna in se je bala, da me ne bo več nazaj domov. Obe sva
                     se bali vsakega avtomobila, ko je privozil mimo hiše, da naju Nemci ne bi
                     prišli iskat in naju selili. Vsak dan si se tresel, kaj bo, zvečer pa še
                     streljanje ‘flaka’ čez našo hišo. To je bilo tako grozno, da se ne da
                     povedati.</p>
                  <p>Nemci so nekega večera iskali moža, govorili pa so slovensko in še danes ne
                     vem, odkod so prišli in ali so bili res Nemci ali kateri drugi iz vojne. Da sem
                     morala na prisilno delo na Jesenice, me je pri Nemcih tožil naš sosed Janko,
                     češ da lahko delam. Res sem delala doma vsa dela, mama zaradi starosti in
                     slepote ni mogla več. Potem je prišla še bližnja soseda in mi rekla: Če se ne
                     moremo maščevati tvojemu očetu, ker je že umrl, se bomo pa tvojemu možu! Nisem
                     <pb n="041"/>
                     vedela, kaj vse to pomeni. Moj mož ni hodil nikamor ven, živel je samo za dom
                     in mene, ki me je zelo spoštoval in ljubil. Zame je bila ta izguba neizmerna
                     bolečina. Le zakaj taka grobost, ko smo mislili, da nas bo osvobodilna vojska
                     rešila okupatorja. Pa se je izkazalo vse drugače. Zelo sem bila razočarana, da
                     je moj dragi ljubljeni mož moral po krivici in natolcevanju naših sosedov tako
                     na krut način umreti. </p>
                  <figure>
                     <graphic url="slike_z_55/z_55_20.png"/>
                     <head>Medvojna fotografija – Z leve Vencelj Demšar in njegova žena Draga</head>
                  </figure>
                  <p>Ko je prišla težko pričakovana svoboda, sem vprašala soseda, kam so odpeljali
                     moža. Vprašala sem tudi sošolca partizana Leona Šmida, ki je tisti večer moža
                     odpeljal, kam so ga odpeljali. Moj mož da je odšel na Primorsko in da je bil
                     ranjen v nogo, mi je povedal. ‘Rano ste videli, potem ko ste ga ubili in
                     slekli! Po nesreči je bil ranjen pri soldatih, ko je služil vojsko v stari
                     Jugoslaviji,’ sem mu povedala. Pa je zagrozil meni in mami s pištolo, naj mu
                     dava mir, drugače bo ustrelil še naju. In še sem mu povedala, da ga nisem
                     izdala gestapu, da je on tisti večer odpeljal moža. »Vsaka ti čast,« mi je samo
                     rekel. Nikoli več ga nisem spraševala. </p>
                  <p>Vsako leto na tretjo soboto v septembru se zberemo na Križevcu v Javorniških
                     Rovtih pod Belško planino. Ob znamenju imamo mašo. Tudi letos so prišli pome in
                     me lepo sprejeli. Zbere se nas veliko Belanov in Rovtarjev. Raje vidim, da ni
                     nobenega, ki bi lahko rekel kakšno grdo besedo. To človeka boli.«</p>
                  <p>Potem ko je gospa Demšarjeva izpovedala svojo bolečino, prestani strah in
                     grozo, ki se jih ne ‘da povedat in opisat’, me je zanimalo, kdo in kaj je bil
                     njen mož. Njen mož Vincenc Demšar (1909), pravili so mu Vencelj, je bil zadnji,
                     sedemnajsti otrok v družini Demšar iz Žirov. Njegov brat Viktorin Demšar je bil
                     pred vojno kaplan na Beli in pobudnik kulturnega življenja. Verjetno je on
                     pritegnil najmlajšega brata na Belo. Tu se je izučil mizarstva in bil zaposlen
                     pri mizarju Meniku. Ko je zbolel, odstranili so mu ledvico, tega dela ni mogel
                     več opravljati, zato je sprejel službo policaja in je bil do vojne policijski
                     uradnik v Kranju. Ko se je pričela vojna, sta z ženo Dragico (1916) pribežala
                     na njen dom v Trebež. Dragičin oče Janez Erlah je bil pred vojno župan na Beli,
                     in ko je l. 1942 umrl, je Vencelj po njem prevzel službo električarja v
                     tovarni. Ali ga je pahnila v smrt obtožba, da je bil pred vojno jugoslovanski
                     policijski stražnik, ali pa se je hotel kdo polastiti hiše predvojnega župana.
                     Ko je l. 1946 umrla še Dragičina mama, Dragica ni imela več nobenega svojega
                     človeka. Kasneje se je poročila, ponovno ovdovela in danes se piše Hostnik.</p>
                  <p>Če se vse prestane groze in gorja ne »da povedat in opisat«, kot mi je gospa
                     Dragica 
                     <pb n="042"/>
                     večkrat med pogovorom zatrjevala, se končno sprašujem, kako bi ga sploh
                     lahko zajele mrtve fotografije in črke razstavnih prostorov? Pa prireditelji
                     razstave Kolo nasilja tega niti niso skušali storiti. Verjetno jim še vedno
                     zadoščajo dokumenti kot npr. že omenjeno poročilo o ‘aretaciji’, ki ga je
                     dvajset let po tem dogodku zapisal eden jeseniških likvidatorjev Zvone Ažman.
                     Zapis se konča z odstavkom: »Pred polnočjo smo prispeli v naše taborišče.
                     Izdajalce smo stražili v 15 minut oddaljenih svislih. Takoj zjutraj je vodja
                     okrožja VOS-a tov. Živan z ostalimi člani okrožja VOS-a zaslišal vse tri
                     izdajalce, in ker smo imeli veliko zadostnih neizpodbitnih dokazov za njihovo
                     izdajalsko delovanje in ker so tudi sami priznali njihovo sovražno delo do
                     osvobodilnega pokreta, so bili zato še isti dan likvidirani. Obveščevalci VOS-a
                     so svojo nalogo opravili in vsi aktivisti na terenu so si oddahnili in še z
                     večjim elanom brez strahu aktivno sodelovali za NOP.« </p>
                  <p>Ustavimo za danes kolesje nasilja, sovraštva in laži, da se nam srce in misel
                     umirita. Ob misli na osrečujoč dogodek, ki ni podvržen nobenemu nasilju, je ob
                     koncu pripovedi zasijal obraz prijazne oseminosemdesetletne gospe Dragice.
                     Zaupala mi je: »Kmalu po tistem, ko so ga odpeljali, se mi je mož prikazal v
                     sanjah. Prihajal je po poti za hišo navzdol, jaz pa sem mu šla naproti. Obraz
                     mu je žarel, smejal se je in mi rekel: ‘Tako zelo zelo sem srečen!’ Z roko me
                     je objel okoli pasu in ko sem se zbudila, sem še vedno čutila dotik njegove
                     roke.« </p>
                  <p>»Tudi tega doživetja se ne da opisati,« še doda gospa Dragica. Seveda ne,
                     skupaj z njo pa zaslutimo, da ta preblisk sreče prihaja od tam, kamor hudobija
                     in sovraštvo tega sveta nimata več dostopa, kjer se vsako trpljenje in bolečina
                     razblinita v brezkončni sreči. In kjer preneha vsaka laž.</p>
               </div>
            </div>
            <div type="div2">
               <head>Andrej Seljak iz Žirovnice je izginil 5. februarja 1946</head>
               <docAuthor>Janko Maček</docAuthor>
               <div type="div3">
                  <p>Za Žiri sem zvedel že kot bosonog osnovnošolček. Pisalo se je leto 1939 ali
                     1940, ko so nas učitelji na koncu šolskega leta peljali na izlet na Vrh sv.
                     Treh Kraljev in nam od tam razkazali bližnjo in daljno okolico, kolikor je bilo
                     v tistih razmerah sploh mogoče. Preden smo prišli na cilj naše dve uri dolge
                     poti, smo namreč od daleč videli eno ali dve vojaški taborišči in slišali
                     brnenje gradbenih strojev. Povedali so nam, da smo zelo blizu italijanske meje
                     in da gradijo močne utrdbe, ob katerih si bodo Italijani gotovo polomili zobe,
                     če jo bodo v pohlepu po slovenski zemlji kdaj skušali prestopiti. S
                     spoštovanjem smo gledali na kopico hiš v kotlini pod nami in si predstavljali,
                     da so Žiri pravo mesto. Menda nam je župnik Ramšak, ki nas je prišel pozdravit
                     kmalu po našem prihodu na Vrh, razložil, da so Žiri še na jugoslovanski strani,
                     vendar je meja prav blizu, onkraj nje pa še veliko naših vasi in mest, ki jih
                     je krivična pogodba leta 1920 dodelila Italiji.</p>
                  <p>Nihče nam tedaj ni omenil, da bi bila blizu Žirov kaka vas Žirovnica in nisem
                     je poznal niti kasneje, ko sem že vedel za Vrsnik in Ledine. Tudi popotniku, ki
                     hiti po cesti od Rovt proti Žirem, ostane skrita. Treba je biti pozoren in v
                     Brekovicah – nekako 3 km pred Žirmi – slediti smerokazu za Sovro in skreniti z
                     glavne ceste na levo. V začetku asfaltirana, nato pa makadamska cesta nas ob
                     potoku Žirovnici popelje skozi Sovro in Žirovnico kake 4 km proti zahodu pod
                     Govejek. Kakšen božji mir in kakšna lepota v tej odmaknjeni dolini! Nekoč je
                     bila tod bližnjica za Vrsnik in Govejek, sedaj v dolino le redko zaide tujec,
                     kajti za avtomobile je primernejša cesta skozi Osojnico, ki povezuje Žiri z
                     Idrijo. Skozi Žirovnico je nekoč tekla rapalska meja med Italijo in
                     Jugoslavijo, v času druge svetovne vojne pa je bila tu blizu tromeja med
                     Nemčijo, rapalsko Italijo in Ljubljansko pokrajino. Nemci so tudi tu zaradi
                     meje presekali gozd, podrli nekatere domačije, postavili žične ovire in jih
                     zavarovali z minami.</p>
                  <p>Zakaj vendar toliko besed o Žirovnici? Zato, ker je bil tu doma Andrej Seljak,
                     po domače Kralj, o katerem bi radi nekaj povedali v tem sestavku, kajti
                     februarja 1946 so ga »v imenu ljudstva« umorili in domači do danes niso zvedeli
                     za njegov grob.</p>
               </div>
               <div type="div3">
                  <head>Seljakovi med obema vojnama in v času okupacije</head>
                  <p>Andrej Seljak je bil rojen 3. decembra 1899 v Podlipi pri Vrhniki. Njegov oče
                     Janez se 
                     <pb n="043"/>
                     je tja priženil iz Žirovnice. Ko je potem na očetovem rojstnem domu
                     zmanjkalo moških potomcev, so se dogovorili, da pride Andrej iz Podlipe v
                     Žirovnico in prevzame domačijo. Leta 1927 se je poročil z Ano Eržen, ki je bila
                     doma z Zaplane. Imela sta šest otrok: štiri hčere in dva sinova. Po prvi
                     svetovni vojni so Žirovnica in z njo tudi Kraljevi prišli pod Italijo. Meja je
                     šla prav blizu domačije, dobrih 100 m od nje pa so Italijani postavili karavlo,
                     v kateri je bila nastanjena obmejna straža. Do tedaj so ljudje hodili po
                     opravkih in k maši v Žiri, sedaj so imeli faro v Ledinah, občino pa v Idriji.
                     Otroci so se morali navaditi na šolo na Vrsniku. Bližina meje je prinesla nove
                     možnosti zaslužka. Razširilo se je tihotapstvo in nekateri so hitro prišli do
                     denarja. Andrej Seljak, ki je bil tesač, je še naprej služil kruh s plankačo,
                     začel pa se je ukvarjati tudi s prodajo pijače. Vedno je imel na zalogi dobro
                     črno vino in vermut, menda je v njegovi kleti stal kar 700-litrski sod.
                     Odjemalce je imel tudi na jugoslovanski strani.</p>
                  <figure>
                     <graphic url="slike_z_55/z_55_21.png"/>
                     <head>Sovra pri Žireh pred vojno</head>
                  </figure>
                  <p>Utečeni življenjski ritem se je prebivalcem obmejnih krajev precej spremenil,
                     ko so zvedeli, da jih bodo zaradi nevarnosti vojnega spopada preselili v
                     notranjost Italije. Nekega dne v začetku aprila 1941 so v Žirovnici dobili
                     ukaz, naj se pripravijo na pot. Seljakova mama je na hitro povezala v rjuhe
                     nekaj obleke, perila in drugih najnujnejših potrebščin in oče Andrej je te cule
                     odnesel k sosedu, ki se je odpravljal na pot z vozom. Najmlajša Seljakova
                     hčerka Sonja je bila na dan odhoda od doma stara ravno en mesec. V Idrijo so
                     šli peš. S seboj so odgnali vso živino in jo v Idriji pustili kar na nekem
                     travniku. Potem so se dolgo vozili v živinskih vagonih. Ko so se ustavili, so
                     zvedeli, da so v kraju Rivisondoli blizu Rima. Seljakova družina je bila
                     razporejena na domačijo neke vdove z osmimi otroki. Bili so lepo sprejeti in
                     zlasti otroci so se hitro sporazumeli. Po približno štirinajstih dneh so se
                     lahko vrnili domov. Spet so se peljali v živinskih vagonih. V Idriji jih je
                     čakala živina, vendar ne njihova, ker so tisti, ki so se vrnili pred njimi,
                     pobrali najboljše živali. V Žireh so bili sedaj Nemci in nekdanja
                     jugoslovansko-italijanska meja pri Žirovnici je postala italijansko-nemška
                     razmejitvena črta.</p>
                  <p>Po kapitulaciji Italije so tudi v Idrijo prišli Nemci, v Cerknem pa so se
                     naselili partizani. Ko so Nemci konec oktobra 1943 zapustili Žiri, so Žirovnica
                     in drugi okoliški kraji postali del »osvobojenega ozemlja« in partizani so tudi
                     tu začeli izvajati mobilizacijo ter preganjati »izdajalce«. Nekateri možje in
                     fantje so se tedaj zatekli pod varstvo domobranske postojanke v Rovtah. Ta in
                     oni je potem pristopil k domobrancem, drugi, med njimi tudi Andrej Seljak in
                     Rado Jurca, pa so bili le pod zaščito, nekateri so rekli, da se skrivajo.
                     Seveda je nova oblast, ki je povsod imela svoje oči, kmalu izvedela, da je
                     Andrej Seljak v Rovtah in da ga domači obiskujejo. V resnici sta se včasih
                     oglasili pri njem hčerki Ivanka in Milka, ko sta šli v Rovte k maši, mati pa
                     zaradi 
                     <pb n="044"/>
                     bolezni sploh ni šla od doma. Nekega dne je k Seljakovim prišla večja
                     skupina partizanov. Domače so zrinili na peč in jih zastražili, nato pa se
                     razkropili po hiši in pobirali hrano, obleko in druge vredne stvari. Po
                     opravljeni rekviziciji so povedali, da mora mati iti z njimi. Hči Ivanka se je
                     takoj oglasila: »Mama je bolna. Sama ne bo šla nikamor. Kamor gre ona, grem
                     tudi jaz.« Čudno so pogledali in jo skušali pregovoriti, toda Ivanka ni
                     popustila, zato so obe odpeljali v Cerkno. Ko so potem ugotovili, da mati ni
                     imela nobene zveze z domobranci, kaj šele, da bi nosila kako pošto, so jo
                     izpustili. Ivanka je morala ostati v Cerknem. Skupaj z Brnikovo Slavko iz
                     Zavratca, ki so jo vzeli podobno kot Seljakovi, sta predli volno. Ob nemškem
                     vdoru v Cerkno, so ju prijeli Nemci in odpeljali v svoje zapore. Ko so ju
                     končno izpustili, se Ivanka zaradi strahu pred partizani ni upala domov, ampak
                     se je zatekla k sorodnikom v Idrijo.</p>
                  <figure>
                     <graphic url="slike_z_55/z_55_22.png"/>
                     <head>Seljakovi julija 1945, ko je bil oče še živ</head>
                  </figure>
               </div>
               <div type="div3">
                  <head>Konec vojne ni prinesel miru</head>
                  <p>Kmalu po 9. maju 1945, ko naj bi bilo konec vojne, je tudi v Žirovnico prišla
                     vest, da se morajo vsi moški iti javit v Logatec ali v Škofjo Loko, tudi tisti,
                     ki med vojno niso bili v nobeni vojaški formaciji. Andrej Seljak se je odločil
                     za Logatec. Pospremili sta ga hčerki Milka in Ivanka. Spotoma so zvedeli,
                     koliko mož in fantov iz Rovt ter okolice odhaja v Logatec, večinoma takih, ki
                     so bili nekaj časa pri vaški straži, v času domobranstva so pa bili doma.
                     Marsikdo od njih ima ženo in kopico otrok. Vsi so verjeli, da jih bodo kmalu
                     izpustili in potem se bodo v miru posvetili domu in družini. Nihče ni
                     pričakoval, da bi se jim lahko zgodilo kaj hudega. Mislili so pač, da je vojne
                     konec in da bo zato orožje utihnilo in sovraštvo izginilo. Vendar so nekateri
                     že tedaj slutili nevarnost, na primer oče Jurca iz Brekovic. Sinu Radotu, ki je
                     med vojno tudi bil v Rovtah in »se skrival« skupaj z Andrejem Seljakom, je
                     svetoval, naj ne hiti z javljanjem in naj potem gre v Škofjo Loko. – Seljakovi
                     dekleti sta pustili očeta v Logatcu in se vrnili domov. Potem so čakali, da se
                     bo oglasil ali pa kar vrnil. 29. junija, na praznik sv. Petra in Pavla, je res
                     prišel domov. Povedal je, da je bil nazadnje zaprt v Šentvidu nad Ljubljano in
                     da je oproščen. Sicer pa kaj so mu sploh mogli očitati?</p>
                  <p>Po amnestiji v avgustu 1945 so se vrnili še nekateri Žirovci in okoličani,
                     večinoma iz taborišča v Šentvidu. Med njimi so bili taki, 
                     <pb n="045"/>
                     ki so se po
                     kapitulaciji Italije oziroma po odhodu Nemcev iz Žirov najprej zatekli v Rovte,
                     kasneje pa odšli v Suhi Dol ali v Gorenjo vas in postali gorenjski domobranci.
                     V začetku maja 1945 so šli na Koroško in bili 28. maja vrnjeni. Prignali so jih
                     na škofjeloški grad, ki ga je menda tedaj »upravljal« Janez Kavčič, Snopk iz
                     Račeve, s partizanskim imenom Miha. Precej jetnikov so odpeljali na morišče že
                     v Škofji Loki, večino pa vodili naprej v Šentvid in Kočevje. Redki so amnestijo
                     dočakali v Šentvidu in bili potem izpuščeni. Pa tudi ti niso prišli vsi domov.
                     Znan je primer Pavla Pečelina, po domače Gantarja iz Brekovic, in Franca
                     Kržišnika, Slikarjevega iz Žirov, ki sta hkrati zapustila taborišče v Šentvidu.
                     Kržišnik je bil nemški mobiliziranec. Prijeli so ga na povratku domov in sedaj
                     je bil izpuščen hkrati s Pečelinom, ki je bil kot domobranec vrnjen s
                     Koroškega. Ker se je komaj držal na nogah, se mu je pešpot do Žirov zdela
                     prehuda, zato se je namenil oditi k sorodnikom v Ljubljani. Pečelin in še
                     nekateri pa so se odločili iti naravnost domov po najkrajši poti prek Polhovega
                     Gradca. Ko si je Kržišnik nekoliko opomogel, se je z vlakom odpeljal v Logatec
                     in srečno prišel domov. Zanimalo ga je, kako je s Pavletom Pečelinom, zato je
                     vzel lonček medu in ga šel obiskat. Ko je veselo pozdravil njegovo ženo
                     Terezijo: »Kje imaš Pavleta? Prinesel sem mu malo medu, da bo prej prišel k
                     sebi,« je takoj opazil, kako začudeno ga je pogledala. »Kaj pa govoriš! Ali ne
                     veš, da Pavleta že od pomladi nisem videla?« Tedaj ji je povedal, da sta hkrati
                     odšla iz Šentvida, sam v Ljubljano, Pavle pa naravnost domov. Kaj se je potem z
                     njim zgodilo? Kje je izginil? Po nekih znakih in čudnih besedah terencev so
                     domači začeli sklepati, da so ga prestregli, ko je bil že skoraj doma. Iskali
                     so celo njegov grob, seveda brez uspeha. – Očetov grob so iskali tudi Vončinovi
                     iz Brekovic. Tudi njihov oče se je najprej »skrival« v Rovtah, šel nato k
                     domobrancem v Suhi Dol in z njimi na Koroško ter bil vrnjen v Škofjo Loko. Z
                     njim je prišel v Loko tudi njegov brat Valentin, ki pa je potem v Šentvidu
                     zbolel za tifusom in umrl. Domači so dolgo mislili, da se je očetova pot
                     končala v Kočevskem rogu, toda pred nekaj leti je prišla do njih vest, da je
                     bil iz Šentvida izpuščen in da je grob v bližini doma. Kje je resnica?</p>
               </div>
               <div type="div3">
                  <head>Andrej Seljak je izginil februarja 1946</head>
                  <p>Lahko si mislimo, da je bil Seljak, ki je gotovo vedel za te in podobne težave
                     svojih sosedov, zadovoljen, da je sam ostal živ. Bil je vesele narave in
                     družaben, zato je tu in tam zavil v gostilno in med prijatelji povedal kako
                     pikro na račun nove oblasti. Ni se kaj prida menil za to, da je bila Žirovnica
                     še vedno obmejni kraj, saj je bila nekdanja rapalska meja sedaj meja cone B in
                     v nekdanji italijanski karavli je bil nastanjen oddelek knojevcev, ki so budno
                     spremljali vse dogajanje v okolici, pri tem pa so jim vneto pomagali tudi
                     nekateri domačini. Samo ugibamo lahko, kdaj in s čim se jim je tako zameril, da
                     so ga obsodili na smrt. O sodbi »v imenu ljudstva« nad Andrejem Seljakom in o
                     njegovem nenadnem izginotju je leta 1992 v 20. številki Žirovskega občasnika
                     spregovoril Rado Jurca in to sporočilo je povzel ter nekoliko razširil Tomaž
                     Pavšič v svoji knjigi Ob stari meji, ki je leta 1999 izšla v Idriji. Z gospodom
                     Jurco smo ponovno govorili in prisluhnili tudi spominom Seljakovih hčera Milke
                     in Dine, ki sta si veliko prizadevali, da bi zvedeli vsaj za očetov grob. Tako
                     je nastala tale naša zgodba. </p>
                  <p>Andrej Seljak je dobil poziv, naj se 5. februarja 1946 zglasi na KLO-ju
                     (Krajevnem ljudskem odboru) Ledine. Malo pred tem je bila pri Seljakovih na
                     obisku njegova sestra iz Ljubljane. Ko se je vračala, so jo v Žireh ustavili
                     miličniki in našli pri njej kg surovega masla. Morala je povedati, kje je
                     dobila prepovedano blago. Seljaku so zato naložili visoko denarno kazen in v
                     zvezi s tem je bil klican na KLO. V resnici je bila to pretveza za uresničitev
                     načrta, ki so ga snovali že nekaj časa, dozorel pa je na mitingu pri Martincu
                     na Spodnjem Vrsniku, pol ure hoda od Seljakove domačije. Začelo se je s
                     harmoniko in plesom, nadaljevalo pa z zasedanjem ljudskega sodišča, ki ga je
                     vodil napol pismen kovač – domačin. Že pred tem je zahtevo za obsodbo Seljaka
                     podpisalo nad dvajset domačinov. »V imenu ljudstva« so ga torej obsodili na
                     smrt in potem se je spet oglasila harmonika. Sedaj že pokojni harmonikar Tomaž
                     Vende, po domače Zajc z Vrsnika, je kasneje povedal, da so Seljaka obtoževali,
                     kako po gostilnah kritizira oblast. Knojevec Zrim, ki sicer ni bil domačin, je
                     večkrat grozil, da bo Seljak svoje besede drago plačal. – Treba je povedati, da
                     je bil Andrej Seljak, tako kot mnogi drugi, v začetku pripravljen sodelovati s
                     partizani. Ko se je septembra 1943 – po razpadu Italije – formirala partizanska
                     enota pri Češmelu v Idršku, se ji je pridružil in bil za kuharja. Morda so se
                     mu prav tedaj odprle oči, kajti ob novembrski hajki, ko se je večina enote
                     razbežala, je prišel domov in se kmalu zatekel v Rovte. </p>
                     <pb n="046"/>
                  <figure>
                     <graphic url="slike_z_55/z_55_23.png"/>
                     <head>Ledine med obema vojnama</head>
                  </figure>
                  <p>Ko se je torej Andrej Seljak 5. februarja odpravil v Ledine, ni vedel, da so ga
                     malo prej obsodili na smrt. Šel je peš. Ker je nekoliko šepal, menda je od
                     rojstva imel eno nogo krajšo od druge, si je pri hoji pomagal s palico. Njegova
                     palica je bila nekaj posebnega, saj je na držaju imela izrezljano gadovo glavo.
                     Čeprav so domači pričakovali, da se bo oče do večera vrnil, se niso vznemirili,
                     ko ga ni bilo, saj se je včasih zadržal v gostilni. Ko ga niti zjutraj ni bilo,
                     so vedeli, da je nekaj narobe. Odhiteli so v Ledine. Na KLO-ju so jim povedali,
                     da je Seljak prejšnji dan pri njih opravil svoj posel in odšel. Spraševali so
                     naprej in odkrili, da se je na poti proti domu ustavil v gostilni v Ledini,
                     nato pa še pri Tratnikovih v Govejku. Zdi se, da so ga prijeli takoj, ko je
                     odšel od Tratnikovih, kajti mimo Suhorja, ki je sosed Tratnikovih, so ga že
                     spremljali oboroženci. Pripovedujejo, da je gospodar Suhor stal pred hišo in
                     Seljak ga je ogovoril ter prosil: »Janez, pomagaj!« »Jaz nimam nič pri tem,«
                     naj bi odvrnil Suhor. Od tam se je za Andrejem Seljakom, po domače Kraljem, ki
                     je malo prej izpolnil 46 let, izgubila vsaka sled. Vsa prizadevanja, da bi
                     odkrili vsaj njegov grob, so bila zaman. Ni ga bilo več in ničesar niso mogli
                     izvedeti, kaj se je z njim zgodilo.</p>
                  <p>V začetku leta 1969 je umrla mati Ana in otroci so potem zaradi ureditve
                     premoženjskih zadev zaprosili, da se oče proglasi za mrtvega. Postopek je
                     vodilo Občinsko sodišče v Idriji in 27. novembra 1969 izdalo sklep, s katerim
                     je pogrešanega Andreja Seljaka razglasilo za mrtvega; kot datum smrti je bil
                     določen 5. 2. 1951, »ker o njem v zadnjih petih letih ni bilo nobenega
                     poročila, pa je verjetno, da ni več živ, sicer bi se prav gotovo kaj oglasil
                     ali bi kdorkoli o njem poročal«. V obrazložitvi sklepa je sodišče navedlo, da
                     »je pogrešani šel 5. 2. 1946 od doma, ko je bil klican na Oblo Ledine zaradi
                     nedopustne prodaje surovega masla po njegovi sestri Arh Francki. Na občini v
                     Ledinah se je zglasil, ko pa se je vračal proti domu, so ga v Govejku, kjer je
                     bil v gostilni, (na Govejku tedaj ni bilo nobene gostilne, bila pa je v Ledini
                     – op. J. M.) še videli in tudi še potem, ko je odšel iz gostilne proti domu. Za
                     tem je za njim izginila vsaka sled«. Tu je sodišče pravzaprav navedlo izpoved
                     Seljakovih otrok in dodalo: »O navedbah predlagateljev je sodišče izvedlo
                     zaslišanje priče Tratnik Bože in Tratnik Ane. Prva je med drugim izpovedala, da
                     je pogrešanega poznala. Nekaj preden je postal pogrešan, ga je še videla, ko je
                     bil pri njih doma na obisku. Dodala je, da je pogrešani šel od njih domov, da
                     ga pa potem domov ni bilo. Kaj bi se z njim zgodilo, ne ve povedati. – Po
                     izpovedi Tratnik Ane se je pogrešani istega dne, ko je šel na Krajevni odbor v
                     Ledine, zvečer oglasil pri njih doma, za tem pa je odšel domov v Žirovnico.
                     Imel je poti nekaj več kot eno uro. Do svojega doma ni prišel. Kaj se mu je med
                     tem zgodilo, pojasnilna priča Tratnik Ana ne ve povedati in tudi pozneje niso
                     nič slišali, kaj je bilo z njim. – Na sodni oklic po Uradnem listu SFRJ št. 27
                     z 
                     <pb n="047"/>
                     dne 26. 6. 1969 in na občinski oglasni deski o pogrešanem ni nihče ničesar
                     poročal.«</p>
                  <p>Ali je tu sploh potreben komentar, da eni niso poročali, ker so se bali, da bi
                     jih zaradi tega preganjali, drugi pa, ker jih je bilo strah, da bi prišlo na
                     dan njihovo sodelovanje pri zločinu. Zanimiv je tudi dogodek, ki je povezan s
                     Seljakovo palico, tisto z gadovo glavo na držaju. Decembra 1967 se je po
                     pogrebu znanega čevljarskega mojstra Mlinarja med pogrebci v gostilni pri
                     Kavčiču znašel tudi oče Suhor iz Govejka. Opiral se je na palico, ki je bila na
                     moč podobna znani Seljakovi. Ko se je za njo nepričakovano začel zanimati
                     Seljakov zet Vončina, je možakar pustil jed in pijačo, pograbil palico in hitro
                     odšel iz gostilne. Pa naj še kdo reče, da je Andrej Seljak izginil brez
                     sledu!</p>
                  <p>Nekaj podobnega, nič manj nenavadnega, se je nekaj mesecev kasneje istega leta
                     1946 zgodilo v Rovtah. Janez Jeršič, Čakovcov iz Rovt, se je od maja 1945
                     skrival doma. Zakaj? Pri vaški straži je bil pek, kasneje pa je bil nekaj časa
                     pri četnikih. Čeprav ni nikoli imel nobene posebne vloge, se maja 1945 ni šel
                     javit v Logatec kot večina drugih sovaščanov, ki niso šli na Koroško. Se je pač
                     držal pravila, da pri takih zadevah ni dobro biti med prvimi, pozneje ga je pa
                     zares postalo strah in se nikakor ni mogel odločiti, da bi se pokazal novim
                     oblastem. Oktobra 1946 so zanj vendarle zvedeli rovtarski miličniki in ga
                     prišli iskat. Na svoji postaji v Rovtah so ga zaslišali, naslednji dan pa naj
                     bi ga odpeljali v Logatec. Ko so domači nekaj dni kasneje poizvedovali o njem v
                     Logatcu, so jim povedali, da do njih sploh ni prišel. Bil je čas, ko so bili
                     ljudje prestrašeni in zares je bilo nevarno spraševati o nekaterih zadevah.
                     Tako se tudi za Jeršiča nikoli ni zvedelo, kaj se je z njim zgodilo in kje je
                     pokopan.</p>
                  <p>Dvanajst let je že od tedaj, ko je Žirovski občasnik poročal o Andreju Seljaku
                     in na koncu poročila izrazil upanje, da »se bo našel vsaj eden, ki se bo
                     odločil in povedal za njegov grob, da mu ga svojci okrasijo in po tolikih letih
                     prižgejo svečo.« To upanje je zvenelo kot prošnja in hkrati, kot nekaj samo po
                     sebi umevnega. Pred dvanajstimi leti še nismo vedeli, si nismo predstavljali,
                     da je zarota molka tako trdna, tako nehumana, da niti mrtvih ne dovoli
                     pokopati. Kaj je zagrešil Andrej Seljak, da mora prestajati kazen še po smrti?
                     On in njegovi otroci!</p>
                  <figure>
                     <graphic url="slike_z_55/z_55_24.png"/>
                     <head>Seljakovi nekaj let po očetovi smrti</head>
                  </figure>
                  <p>Ali ni tako razmišljanje popravljanje zgodovine, poizkus spreminjanja
                     zgodovine, ki je že napisana in je ni mogoče spremeniti? Sodišče, ki je Seljaka
                     na zahtevo svojcev razglasilo za mrtvega, je spraševalo priče o vzrokih in
                     okoliščinah njegovega izginotja, pa ni dobilo skoraj nobenega odgovora. Otroci
                     so premoženjske zadeve po očetu in materi uredili, še malo pa se bo tudi njihov
                     čas iztekel, le zakaj bi jih sedaj vznemirjali in jim odpirali stare rane?
                     Zakaj bi s tem begali njihove otroke, Andrejeve vnuke, in jim s tem odvračali
                     pogled od sedanjosti in prihodnosti? Zgodovina je napisana in se je ne da
                     spremeniti. Če bi mladi radi dokazali svojo humanost, naj kaj naredijo za
                     rešitev vprašanja izbrisanih, naj razmišljajo, kako se bodo postavili po robu
                     ameriškemu globalizmu. </p>
                  <p>Ko razmišljamo o nepojasnjenem zločinu nad Seljakom, Jeršičem, Pečelinom in
                     Vončino, ki smo jih omenili v tej zgodbi, nam misel hiti še k desetinam, če ne
                     kar stotinam podobnih žrtev nasilja v poletnih mesecih leta 1945: na primer k
                     tistim, ki imajo spominsko ploščo v vodiški gmajni; k tistim, ki so se z Rakeka
                     napotili proti Menišiji, pa nikoli niso prišli do nje; k tistim, ki so izginili
                     ob raznih dolenjskih poteh in stezah. Senzorji že napisane zgodovine jih niso
                     zaznali, zato jih ni opazila, njihovega 
                     <pb n="048"/>
                     izginotja ni problematizirala, čeprav
                     so se vračali iz taborišč, kjer so bili amnestirani. Ko spremljamo njihovo
                     nikoli dokončano pot proti domu, se nehote vprašamo, ali so res padli le zaradi
                     pijane maščevalnosti posameznikov ali pa je za to bilo dano naročilo od zgoraj.
                     Oblast je amnestijo izvršila, ni pa mogla amnestirancev zavarovati pred »voljo«
                     ljudstva? Občinske komisije, ki so po letu 1990 raziskovale te primere, na
                     primer v občini Logatec je delovala Komisija za ugotavljanje resničnega
                     izginotja občanov po drugi svetovni vojni, so opravile veliko delo, ko so
                     sestavile sezname izginulih, krajev in drugih okoliščin njihovega izginotja pa
                     večinoma niso mogle ugotoviti. Razstava Kolo nasilja, ki smo jo videli pred
                     nekaj meseci, takih slučajev ni prikazala. Morda pa se bo nekoč zavrtelo kako
                     novo Kolo in povedalo kaj več tudi o nasilju nad Seljakom in njemu podobnimi
                     žrtvami komunističnega totalitarizma. Morda so bo celo našel kdo, ki bo končno
                     le pokazal njihove grobove! </p>
                  <figure>
                     <graphic url="slike_z_55/z_55_25.png"/>
                     <head>Andrej Seljak – Kralj iz Žirovnice</head>
                  </figure>
               </div>
            </div>
            <div type="div2">
               <head>Satan obišče Bezuljak</head>
               <docAuthor>Vanja Kržan</docAuthor>
               <div type="div3">
                  <p>Preprosti osemnajstletni vaški stražar Tone Primožič – Kavčkov iz Bezuljaka v
                     Menišiji, bajtarski sin, je s temi besedami naslovil svoje doživljanje strahot
                     v noči med 18. in 19. septembrom. Zapis hrani njegova sestra Anica Primožič z
                     Rakeka. Ali je morda pretiraval ali pa ima prav, bomo lahko razbrali iz
                     članka.</p>
                  <p>S krvavo revolucijo v tej pokrajini smo se že srečali v eni od srhljivih zgodb
                     v Zavezi, ko nam je mojstrsko pero pisca slikovito opisalo srhljivo noč, tokrat
                     poleti 1942. Nad Menišijo se je razbesnela nevihta z bliski in gromi, kot da
                     skupaj s sovražnimi in temnimi silami komunizma izliva svoj srd nad bedo ljudi.
                     Morilci so kot vedno izbrali noč, ki naj bi skrila njihove zločine: sedemkrat
                     so z nožem prebodli kovačevega sina Janeza Hitija iz Begunj, njegovega brata
                     Franceta pa so odgnali in vrgli v Mihčevo brezno. Zakaj? Takrat vaškh
                     stražarjev še ni bilo, da bi se partizani maščevali nad njimi. Že maja 1942 so
                     vrgli v Krimsko jamo Mirka Koširja iz Dobca; julija 1942 so odgnali od doma in
                     vrgli v jamo iz popolnoma neznanega vzroka šest deklet in vdovo ter mater dveh
                     otrok. Z dvema od njih, Ančko in Pepco Obreza iz Begunj smo se seznanili že v
                     52. številki Zaveze, s tragičnim koncem dekleta Marije Zalar iz Kožljeka se
                     bomo v eni od prihodnjih številk. Zakaj so jih zmetali v jamo? To lahko ljudje
                     ugibajo še danes. </p>
                  <p>Razumljivo, da se zločincem, zmožnih takih dejanj, ki so se množila iz dneva v
                     dan, pošteni fantje niso hoteli pridružiti in so jih partizani nasilno ali z
                     lažnimi obljubami odganjali s seboj. Mnogi so pobegnili, ko so dobili nalog, da
                     morajo ubiti poštenega človeka. Pred partizani taki fantje niso bili nikjer več
                     varni. Nasilja je bilo vedno več, zato so predstavniki teh vasi šli na
                     italijansko vojaško poveljstvo v Begunje poročat, da ljudje »ne morejo več
                     živet« kot mi je dobesedno rekla Frančiška Košir (1924) iz Dobca. »Ali Begunje
                     ogradite, da se bomo ponoči umaknili za žico, ali pa nas pošljite v
                     internacijo.« »V internaciji je lakota,« so jih hoteli Italijani spametovati.
                     »Toda nekateri so kljub temu šli prostovoljno v internacijo, da so se rešili
                     partizanov in njihovega pritiska. Nihče pa ni takrat prosil za orožje!« se
                     spominja gospa Frančiščka. »Tudi ni nihče izdajal naših ljudi, čeprav smo
                     vedeli za terence, za sestanke in javke partizanov. Čutili smo z našim narodom
                     in bili proti Italijanom. </p>
                  <p>Eden takih prostovoljcev za internacijo je bil Janez Plesničar iz Dobca, ki je
                     pobegnil od partizanov, ko je videl strahote ob Krimski jami. Samemu sebi je
                     obljubil, da ne bo nikoli prijel za orožje, zato tudi ni pristopil 
                     <pb n="049"/>
                     k vaškim
                     stražarjem, ampak si izbral internacijo in lakoto v taborišču Renicci. Njegov
                     brat Franc je pri italijanskih oblasteh dalj časa prosil, da so ga izpustili,
                     preden bi od lakote umrl. Že pred kapitulacijo Italije je prišel domov. Ni mu
                     preostalo drugega, kot da je pristopil k vaškim stražarjem, ki jim je v Dobcu
                     poveljeval brat Franc Plesničar. Po vojni nista bežala, ampak se skrivala do
                     jeseni; zbežala sta v Italijo in prek taborišč prišla v Argentino. </p>
                  <p>Prav tako se domačini niso strinjali s posameznimi partizanskimi ‘akcijami’.
                     Zakaj ubijati Italijane, če so pri tem žrtve tudi Slovenci? Domačini iz
                     Bezuljaka se spominjajo posameznih partizanov, ki so 20. oktobra 1941 prišli iz
                     Loške doline (danes naj bi bili to ‘borci krimskega polbataljona’), in so –
                     tako piše na partizanski spominski plošči – »v napadu na Bezuljak razbili
                     italijansko postojanko, zaplenili veliko orožja in opreme pa vrgli v zrak
                     skladišče razstreliva«. Kaj pa vedo o tem ‘napadu’ domačini iz Bezuljaka?</p>
                  <p>Skladišče razstreliva je bila majhna kamnita hišica, v kateri so že pred vojno
                     imeli pripravo za gašenje požara. Zdaj, ko je bilo v njej še razstrelivo, jo je
                     stražil italijanski vojak, ki so ga tisto noč partizani zahrbtno umorili,
                     skladišče pa minirali. Zaradi eksplozije so domačini vso vojno ostali brez šip
                     po domovih. Takoj pa se je tudi razvedelo, da so isto noč umorili še več
                     starejših pomožnih italijanskih vojakov, ki so prebivali v kakšni od zapuščenih
                     hiš v okolici. Nikoli niso ti vojaki storili domačinom nič žalega, nasprotno,
                     še hranili so jih. In zakaj so jim, po pričevanju domačinov, prerezali vratove
                     zahrbtno, ne v boju? </p>
                  <p>Italijanska vojaška oblast je odgovorila na to akcijo. V sodnijske zapore na
                     Miklošičevo v Ljubljani so za nekaj mesecev zaprli 29 domačinov, tudi Toneta
                     Primožiča in njegovega ata. Na srečo ni bil nihče ustreljen. Rešil jih je
                     advokat Franc Kranjc iz Dobca in cerkniški župnik Štrajhar. Kmalu pa so pričeli
                     Italijani streljati civilno prebivalstvo vsakič, ko so partizani zaropotali in
                     zbežali; v tem so bili namreč njihovi napadi.</p>
                  <p>Oboroženi nastopi partizanov, namenjeni predvsem pobijanju domačinov, ki se
                     takemu osvobodilnemu boju niso hoteli pridružiti ali so bili idejni nasprotniki
                     revolucije, italijanska vojaška oblast pa jih ni zaščitila, so samodejno
                     sprožili nastanek vaških straž. »27. julija 1942 je bila ustanovljena vaška
                     straža, ki je imela sedež sredi Begunj pri Bonaču, kjer je bila gostilna in
                     pošta,« pravi gospa Frančiška Košir iz Dobca in še dostavi: »Stvari so šle čez
                     rob. Ljudje niso mogli več prenašati nasilja. Sprva sta bila komandanta vaških
                     stražarjev Lojze Matičič z Rakeka in Anton Meden iz Kožljeka, šele kasneje je
                     prevzel vodstvo Jože Vojska, ki je služboval v Cerknici.« </p>
                  <p>Takoj ko se je vaška straža ustanovila, so po vaseh prevzeli vodstvo posamezni
                     stražarji. Vedno so dobivali iz Begunj povelja o nenapadanju in poslušnosti
                     vodstvu. Vabili so ljudi iz Menišije, da se zatečejo ponoči v zastraženo
                     postojanko v Begunje, kjer naj bi bili varni. Fantje iz Dobca so zvedeli, da se
                     ponoči med 18. in 19. septembrom pripravlja partizanski napad na Dobec,
                     Bezuljak, Topol in Selšček. Gospa Frančiška Košir se spominja: »Naši fantje so
                     se odločili, da v Begunje ne gredo, ker so bile že prenapolnjene. ‘Ne gremo,
                     dokler bo v Dobcu le ena hiša, ki jo moramo braniti,’ so se uprli stražarji.
                     Podobno so se odločali tudi drugod.« Hoteli so braniti svoje domačije, svoje
                     domače in svoje sovaščane. Razen v Dobcu je to noč povsod gorelo, tudi v
                     Begunjah! </p>
                  <p>Preden se bomo seznanili s septembrsko nočjo, se še za nekaj trenutkov pomudimo
                     v tej edinstveni pokrajini. </p>
                  <p>Menišija je kraška planota nad Cerkniškim poljem. Porasla je z gozdovi, na
                     ravnicah so bile med vojno skrbno obdelane njive in otrebljeni pašniki.
                     Razprostira se na prehodu s Cerkniškega in Planinskega polja proti Rakitniški
                     planoti. Še danes je Dobec najbolj odročna vas, Kožljek, najvišji po legi, se
                     razgleduje daleč okoli, prav tako Otave in Župeno. Nižje, kjer se pokrajina že
                     odpira proti Begunjam, ki so središče Menišije, so še Bezuljak, Selšček in
                     Topol. Ime Menišija je ta pokrajina dobila v preteklosti, ker so bili gozdovi
                     in zaselki v lasti menihov kartuzijanov, ki so imeli samostan v Bistri v
                     bližini Vrhnike. Ves čas so bili gozdovi največje bogastvo pokrajine, ki ljudi
                     ni preživljala z obiljem. </p>
                  <p>V Bistro so prišli menihi okoli leta 1255, vas Dobec se v 13. stoletju omenja
                     kot last kartuzijanskega samostana v Bistri. Vse vasice in cerkve v Menišiji so
                     po izvoru zelo stare. Znana je cerkvica sv. Lenarta nad Dobcem, ki so jo
                     postavili kartuzijani za kažipot popotnikom in baje je menih, ki je stalno
                     živel v bližini, vsak večer prižigal v kapelici luč. Z zemljiško reformo
                     cesarice Marije Terezije je bila zemlja razdeljena podložnikom, z odlokom
                     cesarja Jožefa II. je bil tudi samostan v Bistri ukinjen. Danes je Menišija
                     znana po mnogih kraških pojavih, po stari rimski cesti, ki je prek Menišije,
                     <pb n="050"/>
                     Cerknice in Loža vodila vse do Reke. Na gozdnatem pobočju so še danes vidni
                     ostanki rimskega obrambnega zidu. </p>
                  <figure>
                     <graphic url="slike_z_55/z_55_26.png"/>
                     <head>Predvojna druščina fantov iz Bezuljaka in Kožljeka</head>
                  </figure>
                  <p>Ne bomo se ustavljali v tako daljni preteklosti teh krajev in ljudi. O njej še
                     danes pričajo zgodovinski viri, nikjer pa ni v celoti zapisana krvava zgodovina
                     državljanske vojne in revolucije med drugo svetovno vojno, še manj vemo za
                     posamezne pretresljive usode njenih ljudi v tem času, pomorjenih ali tistih, ki
                     so ostali živi. Vendar je tudi vse to zgodovina današnje Menišije. Ob pričetku
                     vojne je Menišija štela okrog 800 duš. Če se ustavimo ob farni spominski plošči
                     na pokopališču v Begunjah, bomo le nemo in spoštljivo zastrmeli vanjo. Na njej
                     so vklesana imena 202 žrtev te fare, torej četrtina življenj Menišije, ki jih
                     je pokosilo komunistično nasilje med državljansko vojno, večino pa po vojni. V
                     večstoletni zgodovini te fare nobena oblast ni zagrešila takega pokola, kot ga
                     je uspelo komunistom v pičlih štirih letih. Najbolj pretresljive so letnice
                     tistih pomorjenih šestnajst in sedemnajstletnih fantov, ki so jih po amnestiji
                     mladoletne izpustili s Teharij, toda domači terenci so nekatere od njih
                     zverinsko pobili še preden so prišli domov. V Dobcu je bilo med vojno dvajset
                     hiš. Po vojni je enajst vdov žalovalo za možmi, skupaj z njihovimi sinovi je
                     bilo 26 mrtvih.</p>
                  <p>Celo okupator, ki je še posebno med italijansko ofenzivo neusmiljeno streljal
                     partizane in civiliste, požigal in pošiljal v internacijo, ni mogel prekositi
                     revolucionarnih Slovencev. Na spominski plošči padlih partizanov iz Menišije je
                     okupatorjevih žrtev skupaj s talci in interniranci 47.</p>
               </div>
               <div type="div3">
                  <head>Menišija gori</head>
                  <p>Videli smo že, da so se vaški stražarji odločili, da v noči 18. septembra
                     ostanejo doma, tudi če bi morali braniti le en sam dom. Po pripovedovanju
                     Frančiške Košir sta v Dobcu Franc Plesničar – Oglarjev in Alojz Kranjc –
                     Jožetov zvečer dala drugim dvanajstim stražarjem povelje, da ostanejo na vasi
                     in mirujejo, tudi če začnejo partizani napadati. Stražarji so bili slabo
                     oboroženi, zato so rade volje ubogali povelje. </p>
                  <p>Franc in Lojz sta si pred tem izposodila od italijanske vojske v Begunjah
                     mitraljez in z njim zvečer odšla do cerkvice sv. Lenarta, nekoliko dlje od vasi
                     in ga namestila v zvonik. Iz vasi sta kmalu zaslišala silovito obstreljevanje
                     hiš, kjer so živeli vaški stražarji. 
                     <pb n="051"/>
                     Partizanom so bili domovi stražarjev dobro
                     znani, saj so imeli pomoč terencev, vodja napada pa je bil domačin iz
                     Bezuljaka, partizan Maks. </p>
                  <p>Tedaj se je oglasil mitraljez in na vso moč presenetil partizane. Takega
                     ‘protinapada’ sploh niso pričakovali, predvsem pa niso vedeli, da ‘napadata’
                     samo dva stražarja, zato so se umaknili. Ko je Maks prihitel na pomoč svojemu
                     bratu Vandeku, ki je vodil napad na Bezuljak, in ga je ta vprašal: »Kaj si
                     naredil v Dobcu?« mu je brat priznal: »Nič, ker so bili vsi hudiči zunaj.«</p>
                  <p>Po tej izkušnji, ki se je srečno iztekla, so stražarji po vzoru v drugih vaseh
                     utrdili Podlipčevo hišo, zabili okna, napravili ozke reže za strelne line in
                     napeljali okrog hiše bodečo žico. V to ‘trdnjavo’ so se domačini zatekali
                     zvečer. Partizani so večkrat ponovili napad na vas, da bi ujeli in postrelili
                     stražarje. Toda do Podlipčeve hiše jih ni bilo, zato so večkrat zažigali le
                     obrobne hiše in divje streljali po vasi. Enkrat so jih presenetili Italijani,
                     ki so proti jutru prišli s topovi, tako da so partizani zbežali; lovili jih
                     niso nikoli. </p>
                  <p>Domačini, ki so jim po večini slamnato krite hiše in skednji goreli kot bakle,
                     so se zavarovali tako, da so si izdelali hrastove kadi in priskrbeli
                     najrazličnejše posode ter jih imeli vedno napolnjene z vodo. Nekoč je domačin,
                     ki mu je zmanjkalo vode, gasil kar z moštom. Če pa je kakšna hiša imela v kleti
                     kamnit obok, so se žene in otroci zatekli podenj. </p>
               </div>
               <div type="div3">
                  <head>Tone Primožič Kavcov iz Bezuljaka pripoveduje </head>
                  <p>Maksov brat s partizanskim imenom Vandek, domačin iz Bezuljaka, je tisto
                     septembrsko noč med 18. in 19. vodil napad na Bezuljak, podobno kot Maks
                     ponesrečeni napad na Dobec v isti noči. </p>
                  <p>Tone Primožič (1924), vaški stražar iz Bezuljaka, je strahote te noči tako
                     močno doživljal, da je svoja občutja kasneje zapisal, zato so se nam ohranila
                     do danes. </p>
                  <p>V noči tri mesece pred tem, ko so zaklali Hitijevega Janeza, Kovačevega iz
                     Begunj, in njegovega brata Franceta vrgli v Mihčevo brezno, je nad Menišijo
                     besnela nevihta. Tokrat pa se je topel septembrski večer spokojno prevešal v
                     jesen. Ob enajstih zvečer pa je pričelo grmeti iz mitraljezov bolj, kot če bi
                     se razbesnela najhujša nevihta in namesto bliskov so noč razsvetljevali ognjeni
                     zublji gorečih domov. Do štirih zjutraj se je nad Tonetovo rojstno vasico, nad
                     njeno bedo in vaškimi stražarji, ki so jo hoteli obvarovati pred najhujšim,
                     izlivala hudobija in maščevalni srd revolucije v podobi satana, ki je privihral
                     nad Bezuljak. Ali ga bo Tonetu uspelo zadržati, da se ne bo do konca razbesnel
                     nad Švigljevo družino, ki jo mora varovati tudi za ceno svojega življenja pri
                     osemnajstih letih? Ali nam ni Tone naslikal podobo vaškega stražarja, enega
                     izmed tisočih, ki so pred satansko hudobijo in maščevanjem varovali svoje
                     domačije, po vojni pa bili, na tisoče, zverinsko pobiti. Vrednost Tonetovih
                     enaindvajsetih kitic ni v verzih, ampak v zrelosti preprostega osemnajstletnega
                     vaškega stražarja. Navedla jih bom v prozi, ohranila pa Tonetovo izražanje. </p>
                  <p>»Bil je vroč in soparen popoldan, ko sem stal pred komando v Begunjah na
                     straži. Pozno zvečer, že po policijski uri, sem prišel domov. Pa smo bili takoj
                     štirje poslani na stražo v Švigljevo hišo, Bezuljak številka štiri, ker je že
                     preteklo noč okrog nje divjal satanski ples. Komaj ležem, da bi truden zaspal
                     na dobro postlani postelji, se prebudim ob prvem strelu in takoj primem za
                     puško ob postelji. </p>
                  <p>Z gornjega konca vasi se oglaša vedno močnejše streljanje, potem pa nas vse
                     skupaj nekaj zapeče v oči: Joj, pri Rutarjevih gori! Komaj se malo pomirim,
                     zaslišim, da je satanski ples zdaj že sredi vasi, pred Švigljevo hišo.
                     Obkoljeni smo, v nas so naperjeni mitraljezi z vseh strani! </p>
                  <p>Pa vendar nismo zgubili poguma, odgovorili smo jim na vsak strel. Partizanski
                     poveljnik je tekal okoli hiše kot iz uma in strašno klel. Nato so štirje
                     partizani s komandantom vdrli skozi okno v kuhinjo; že so sredi veže, vendar si
                     po stopnicah ni upal nihče. ‘Odvrzite puške!’ se je glasilo njihovo povelje.
                     Jaz pa: ‘Saj nisem otrok. Nobenega od nas ne boste dobili!’ </p>
                  <p>Stal sem na vrhu stopnic in jih čakal, za zidom v podstrešju se je stiskala
                     družina: oče, mama, otroci. Jokali so, molili, kar je kdo mogel, in vsak
                     trenutek čakali smrti. Ne vem, kje so bili drugi stražarji, vem samo to, da so
                     se tisti čas dogajale okrog mene strašne stvari, kot je bil strašen glas
                     partizana: </p>
                  <p>‘Ali se nočete predati? </p>
                  <p>Vas moramo še spraševati? </p>
                  <p>Prosili vas ne bomo več! </p>
                  <p>Se boste morali tu notri speč!’ </p>
                  <p>Tako so nam grozili, mi pa smo vztrajali. Vzdržali bomo, čeprav se bomo v ognju
                     <pb n="052"/>
                     pekli! ‘Zažgite, zažgite,’ so kričali od zunaj. ‘Naj se iz njih naredi oglje!’
                     Nato so hitro obkolili hišo, da ne bi mogli zbežati. </p>
                  <p>Hlev je že ves v ognju, že gori hiša, kaj bo zdaj z nami, reveži? Kar naprej so
                     peli mitraljezi svojo žalostno pesem. ‘Ali bo že kmalu dan?’ smo se spraševali.
                     Toda bilo je komaj polnoči. </p>
                  <p>Vročina ognja, prasketanje plamenov, dim! Zatekli smo se v kaščo pod kamnit
                     obok, če nam bo tam mogoče pričakati dan. Toda dneva ni in ni. Vsa hiša je že v
                     ognju, gorijo stopnice! Hitro vedro v roke in nosit vodo! Iz vasi pa kričanje,
                     jok in stok. ‘Usmili se nas večni Bog!’ se sliši k nam od vsepovsod. Pred hišo
                     pa divjak divjaka ščuva. </p>
                  <p>Kamniti obok se ni vdal plamenom. Družina je na varnem, toda jaz mirovati nisem
                     mogel. So divjaki odšli? Kaj se na vasi godi? Samo če pomislim na svojo vas, me
                     strese strupen mraz. Ob petih potihne kričanje, stok in jokanje. Še temno je
                     jutro, ko sprašujem ljudi, ki shajajo se sredi vasi. Menijo se o volkovih, ki
                     ponoči so nas obiskali v podobah človeških. Vsak je zamišljen, bled kakor smrt.
                     Hodijo po pogorišču in se čudijo: ‘Le kdo je tu živ mogel ostati!’ Kmalu pa
                     zvedel sem strašno novico,« končuje Tone dobesedno svojo pesniško izpoved, »ki
                     me zadela je sredi srca: doma imaš očeta mrtvega.«</p>
                  <p>Od Švigljeve družine sicer ni ostalo oglje, ampak se je po tej noči razbila.
                     Nekaj časa so še hoteli vztrajati na zasilno popravljenem pogorišču, toda
                     pozimi so se morali preseliti v Begunje, toda tudi tam niso mogli ostati dalj
                     časa, zato je mama otroke razdelila med sorodnike po različnih vaseh.
                     Najstarejši Tone je bil po vojni vrnjen v Teharje, od koder mu je uspelo
                     pobegniti. Do zime se je skrival v okolici doma. Na jesen je pobegnil in do
                     konca življenja živel v tujini. Drugi sin France je bil ubit na Teharjah,
                     tretji, Ivan je odšel od doma na Koroško, vendar so ga vrnili zaradi
                     mladoletnosti in je po zaporih dočakal svoja zrela leta. </p>
               </div>
               <div type="div3">
                  <head>Tonetova sestra Anica pripoveduje </head>
                  <p>Vprašali smo še Tonetovo sestro Anico Primožič (1927), ki danes živi na Rakeku,
                     kako je ona preživela to srhljivo noč. Še prej se na kratko ustavimo pri njuni
                     družini, po domače pri Kavcovih ali pri Nežnih. Leto mlajši od prvorojenca
                     Toneta je bil Janez (1925), ki je kasneje tudi pristopil k domobrancem. Oba s
                     Tonetom sta bila po vojni vrnjena na Teharje in ubita. </p>
                  <figure>
                     <graphic url="slike_z_55/z_55_27.png"/>
                     <head>Brata (z leve) Janez in Franc Plesničar iz Dobca</head>
                  </figure>
                  <p>Anica je bila tretji otrok zakoncev Primožič: matere Ane (1893) roj. Žot iz
                     Rakitne in očeta Antona (1891) iz Bezuljaka. Za Anico so bili še štirje otroci:
                     dva brata in najmlajši sestrici. Mama jim je umrla za tuberkulozo l. 1939, ko
                     je bilo Anici dvanajst let, najmlajši sestrici pa le dve leti. Že zelo bolno so
                     jo odpeljali na Golnik. Anica se tega dne še danes spominja. Mama je poklicala
                     k sebi vse otroke razen drugega sina Janeza, ki je živel pri nekem kmetu na
                     Uncu. Nič posebnega jim ni naročala, le bridko je jokala in tožila: »Nikoli več
                     vas ne bom videla.« Najmlajša, dveletna Mara je glasno jokala in hotela z mamo.
                     To, kar je mama slutila, se je uresničilo. In kako so otroci zvedeli za njeno
                     smrt? Nekega jutra je Anica zaslišala jokanje stare matere: »Oh, Bog pomagaj,
                     mama je umrla! Pa Bog je mamo vzel namesto mene, ki sem stara.« Ata je na
                     Golniku mamo večkrat obiskal in umrla mu je na rokah. Že prej mu je večkrat
                     govorila, katerim sorodnikom naj nas razdeli po njeni smrti. Za pogreb ni bilo
                     denarja. Mamo so pokopali na pokopališču v Križah, pogrebci so bili ata, mamina
                     daljna sorodnica, duhovnik in mežnar. Ata nas ni razdelil, ampak obdržal doma.
                     S Tonetom sta se zaposlila 
                     <pb n="053"/>
                     pri gradnji Rupnikove linije in nekaj zaslužila.
                     Anica se spomni vreče moke in zdroba, ki sta ju prinesla domov. Do l. 1930 pa
                     je ata kot tesač tesal hlode s plenkačo. </p>
                  <p>»Jaz sem gospodinjila, imeli smo kravico, kakšnega pujska ter par voličkov za
                     vprego in gnoj. Veliko stvari sem morala sama podelati, ker je stara mama slabo
                     videla. Revna zemlja nas je težko preživljala, v glavnem smo pridelali krompir,
                     repo, peso, nekaj fižola, ječmen, oves, pšenice nikoli. Bajtarji kruha nismo
                     imeli. Šest let ga nisem videla. Za vse sem skrbela, bila sem skrbnica brez
                     denarja. Edino veselje, ki sem ga imela, je bila šola. Ko je mama umrla, sem
                     morala ostati doma in zelo sem se jokala. Veliko veselja smo imeli otroci z
                     našimi živalmi, mladi pujski so kar letali za nami po vrtu.« </p>
                  <p>Živo doživljanje strahot septembrske noči, atova smrt, bremena, ki so se po tem
                     zvalila na ramena petnajstletne deklice, so še naprej grenili njeno mladost, če
                     je Anica sploh kdaj občutila, kaj pomeni biti mlad. </p>
                  <p>Tistega septembrskega dne so ves dan kopali krompir. Zvečer so ga znosili z
                     voza v klet, stara mama Neža jim je pripravila večerjo: obličnik s kompotom, to
                     je neslan krompir v oblicah in nesladkan kompot iz štrboncljev (vrsta sliv).
                     Zmolili so še in šli spat, le ata je še posedel pred hišo in v miru pokadil
                     cigareto. </p>
                  <p>Anica se spominja, da jo je prebudilo močno bunkanje po vhodnih vratih.
                     Partizani so s puškinimi kopiti razbijali po njih in streljali skozi okna, ki
                     so bila brez šip. Popokala so ob eksploziji skladišča z municijo. Partizani!
                     »Že beseda sama je v meni vzbujala strah in grozo. Slišim ata, ki odpre vežna
                     vrata in pravi: ‘Kaj pa č’te od mene?’ In slišim, da vrata zapre. Nekaj
                     trenutkov je bilo tiho. Vstanem, ker zaslutim, da se dogajajo strašne stvari.
                     Potem zaslišim staro mater: ‘Bog se usmili, kaj je danes pri nas!’ Vidim ata,
                     da skoči skozi kuhinjsko okno in zbeži. V sami kombinežici, kakor sem spala,
                     stojim v kuhinji. Ne vem zakaj, v naslednjem trenutku še jaz skočim skozi okno
                     in se za hišo poženem v beg. Če je zbežal ata, moram še jaz. Zaslišim rafal,
                     toda nič se ne zgodi, krogla me ni zadela. Vržem se v travo in priplazim se do
                     žične ograje, s katero smo imeli ograjen naš svet za hišo. Kombinežica se mi
                     natakne na žico in v smrtnem strahu, da me partizani ne bi dobili, povlečem z
                     vso silo, da razparam kombinežico in kožo na hrbtu. Priplazim se do poti in
                     zagledam ata, ki teče po poti navzdol. ‘Ata! Ata!’ mu zakličem, on pa nič in
                     teče naprej proti vasi, jaz pa se plazim navzgor proti zadnjim hišam. Priplazim
                     se do Turkove hiše in se zadaj za hišo zavlečem pod hlode. Bilo je okoli
                     enajste. </p>
                  <p>Drgetam od mraza in strahu in v grozi prisluškujem v noč. Nenadoma zagledam
                     Rutarjevo hišo v plamenih. ‘Joj, da se ne vnamejo še hlodi ob meni!’ mi v moji
                     otroški glavi preskakujejo misli, kar sem sprva domnevala, da gori bližnji
                     senik. Vendar ostanem prikovana na tla, ker zaslišim presunljiv jok
                     Žnidarjevega, Starcovega Janeza. ‘Kje je moja žena? In moj otrok?’ Potem se
                     zgrudi, ker mu je dumdum krogla preparala roko. Micka, Janezova žena, in njuni
                     štirje otroci so bili gostači pri Rutarjevih, ker jim je hiša zgorela že med
                     italijansko ofenzivo. In že zagledam Micko, ki je iz goreče hiše z eno roko
                     vlekla na prag zaboj, z drugo pa je v naročju držala enoletno deklico.
                     Mojstrski strel partizana zadene le mater, da se zgrudi v ogenj, punčka pa se
                     ji živa skotali iz rok. </p>
                  <p>Nisem videla, kdo jo je pobral, kasneje sem slišala, da neki partizan in jo
                     odnesel sosedi. Pretreslo me je ponovno kričanje. Tokrat je vpil Urbanov ata:
                     ‘Pustite jo, tisto, ki nima ne moža ne brata!’ Mislil je na šiviljo, ki je bila
                     tudi Micka Žnidarjeva in je živela z mamo v majhni bajtici. Partizani so jo
                     imeli za živi zid, da bi jih ubranila pred streli. Potem nedaleč proč spet
                     zagledam soj ognja, zdaj gori še Švigljeva hiša. Najstarejši Švigljev Tone je
                     bil tudi vaški stražar. Devet mlajših bratov in sester pa je bilo v goreči
                     hiši. Ponoči so z grozo opazili, da je nekam izginil najmlajši, šestletni
                     deček. Kdaj? Kam? Šele zjutraj so ga lahko iskali in našli v pregraji, kjer so
                     shranjevali žito. Nič ni jokal, le brez besed gledal.«</p>
                  <p>Kasneje je Anica zvedela, da je bil poveljnik napada v tej noči Lojz Popek, s
                     partizanskim imenom Vandek iz Bezuljaka, sovrstnik, sošolec in nekdanji
                     prijatelj vaških stražarjev. Njegov brat Tone Popek, po partizansko Maks, pa je
                     v isti noči vodil aktivnosti v Dobcu, kot smo že zvedeli iz pripovedovanja
                     Frančiške Košir. »Ko sem še ležala pod hlodi,« nadaljuje Anica, »sem slišala
                     dekle Ano Turšičevo, ki je Lojzu vpila: ‘Lojz, kaj pa delate? Kaj pa smo vam
                     naredili?’ Lojz je takrat že odhajal iz Bezuljaka in naročal drhali, katero
                     hišo naj še zažgejo. Morda je prav Ana zdramila Lojza iz obsedenosti in
                     preprečila, da niso zažgali vse vasi. </p>
                  <p>Ne, pod temi hlodi, z ognjem, streli in kriki okrog sebe, sploh nisem varna,
                     sem si 
                     <pb n="054"/>
                     mislila in vstala. Nisem se več plazila; prihuljeno sem tekla proti
                     smrekam ob sosednji hiši. Šele zdaj sem začutila pekočo bolečino na hrbtu.
                     Videla sem luč in planila noter, skoraj gola, krvava, na smrt prestrašena.
                     Polegli so me k svojim otrokom. Oči so mi same od sebe ostale odprte. Vstala
                     sem in gledala skozi okno, kako sta goreli obe hiši. Zgodaj zjutraj, nekako ob
                     petih sem stekla domov. Nad vas je legla smrtna tišina. </p>
                  <figure>
                     <graphic url="slike_z_55/z_55_28.png"/>
                     <head>Družina Primožič po mamini smrti – Stojijo (z leve) Tone, Anica in
                        Janez</head>
                  </figure>
                  <p>Vrata štale so preklana na pol ležala na tleh, štala prazna, vrata hiše na
                     stežaj odprta. Vstopim in hodim po hiši, kot da bi bila zame nekaj tujega. Vse
                     je bilo prazno, opustošeno in še danes se mi zdi, kot da je iz nje vel mrtvaški
                     dih. Kje je stara mati in mlajša brata in sestrici? </p>
                  <p>Partizani so potem, ko sva z atom pobegnila, prišli v hišo in ker stara mama ni
                     vstala s postelje, so jo nagnali z besedami: ‘Baba, kaj ti ne boš vstala?’ Z
                     vsemi štirimi otroki so jo zaprli v svinjak soseda Severja, ker pa so pujsi
                     preveč cvilili, so staro mamo z otroki segnali v štalo h kravam. Ko sem jih
                     našla, sem takoj odšla po vasi z mlajšima bratoma, za roki sem vodila pet in
                     šestletno sestrico. Hodili smo od hiše do hiše in spraševali, če je kdo videl
                     našega ata. Nikjer niso vedeli zanj. </p>
                  <p>Prišli smo tudi do Ulčarjeve hiše na spodnjem koncu poti, po kateri je sinoči
                     tekel ata. Ulčarjeva mama mi je prestrašena zatrjevala: ‘Ne, nič ga nismo
                     videli, prav nič.’ Že smo hoteli oditi, pa zakliče za nami: ‘Pa vseeno pojdite
                     pod naš kozolec pogledat!’ In smo šli. V lojtrniku smo zagledali ata: negibno
                     je ležal, bil je slečen in ves krvav, kri je bila v vozu in pod vozom.
                     Ulčarjeva mama je prihitela za nami in potem še oče. Od nekod z vasi je prišel
                     še brat Tone. Iskal nas je. Ulčarjeva sta povedala, da se je naš ata ranjen
                     privlekel pod njihov kozolec. Glasno je tožil in vzdihoval. Ulčarjev oče je
                     vprašal: ‘Kdo kliče?’ ‘Kavcov Tone,’ se je oglasil naš ata. ‘Vode, vode mi
                     prinesi!’ ga prosi ata. Ulčarjev mu jo je prinesel, pa je ni mogel spiti. Vse
                     do štirih zjutraj je glasno tožil. Slišali so ga tudi partizani, saj so bili
                     skriti za vsakim vogalom. Prišli so in eden ga je zabodel v trebuh. Ulčarjeva
                     hčerka jih je 
                     <pb n="055"/>
                     videla in slišala, da je ata še enkrat glasno kriknil, nato pa
                     umolknil.</p>
                  <p>Zdaj smo bili sami, brez mame in ata. Dopoldne smo ata na Ulčarjevem lojtrniku
                     pripeljali domov. Še med potjo in doma je krvavel. Na vasi so zbili dva zaboja,
                     enega za ata, drugega za Žnidarjevo Mici. Pokopali smo oba hkrati v isto jamo
                     na pokopališču. Pokopal ju je župnik Turk. Vsa vas je šla za pogrebom. Enajst
                     sirot, samih otrok je stalo ob grobu, nas sedem in Žnidarjevi štirje. In tako
                     sami, kot smo bili ob atovem grobu, smo morali sami hoditi skozi življenje,
                     družba nas je izločila. </p>
                  <p>Čez en teden je prišla na lepem domov krava. Nekega jutra smo jo zagledali, ko
                     je jedla seno iz štanta v kozolcu. Kako smo je bili veseli! Bili smo rešeni,
                     ker smo imeli vsaj mleko. Nasušili smo jerbas suhega sadja, pa so nam še tega
                     odnesli partizani. Hodili smo okoli ljudi pomagat, da smo dobili kaj jesti in
                     od tega prinašali bolehni in skoraj slepi stari mami domov. Občasno je prihajal
                     domov Tone in kaj postoril.</p>
                  <p>Ko se je bližala zima, so nas otroke in staro mater prišli iskat sorodniki z
                     Rakeka, da smo šli pod zaščito. Ostali smo samo čez zimo. Če se spomladi ne bi
                     vrnili, bi nam pokradli še tisto malo, kar smo imeli. Pa so nam kljub temu
                     delali preiskave. </p>
                  <p>Nekoč sta prišla dva mlada mulca in našla pri bratu Francetu italijansko srajco
                     in deko in še nekaj drugih malenkosti, kaj več pa tako nismo imeli. Zahtevala
                     sta od mene, da to peljem na vojni urad v Begunje. ‘Ne bom peljala tudi če me
                     ustreliš,’in resnično mi je bilo v tistem trenutku vseeno, tudi če me
                     ustrelita. Ves čas sta kadila in eden od njiju mi je ugasil dva čika na roki,
                     da se mi še danes pozna. Potem sta morali mlajši sestrici odpeljati voziček po
                     poti čez gmajno, da jih ne bi ljudje videli. Tako glasno sta jokali od strahu,
                     da se mi je trgalo srce. </p>
               </div>
               <div type="div3">
                  <head>Izločeni iz družbe</head>
                  <p>Po vojni sta bila oba starejša brata Tone in Janez vrnjena s Koroškega,
                     verjetno v Teharje, in ubita neznano kje. Mi doma smo bili izločeni iz družbe,
                     kot da nas ni. Zapleniti niso imeli kaj. Ostala sem doma za gospodinjo,
                     sestrici sta pričeli hoditi v šolo in omogočila sem jima, da sta se izšolali.
                     Zakrpala sem na stotine lukenj, prišila na stotine krp, ožela na stotine kosov
                     perila in oblačil, ko sem z vozičkom vozila prat na potok v Begunje. </p>
                  <p>Po vojski bi se bila rada zaposlila, da bi lahko preživeli. Še po vojski dolgo
                     nismo videli kruha. Pa sem morala na prisilno delo plet peso na zadružne njive.
                     Prvo zaposlitev sem dobila šele l. 1952 v Begunjah na žagi. Zaposlili so me
                     zato, ker za tako težaško delo niso dobili zadosti ljudi. Taka dela so
                     prihranili za nas, ‘ta bele’. Še posebno hudo je bilo pozimi. Z golimi rokami,
                     rokavic nam ni nihče dal, smo morale ženske same nalagati zaledenele, spolzke
                     in težke deske in hlode na kamione, do štiri metre visoko. Takrat še ni bilo
                     viličarjev. Kmalu so nam pričeli ledeneti prsti. Namesto viličarjev smo morale
                     to delati hčerke in sestre ‘narodnih izdajalcev’ ali vdove ‘izdajalcev’. Pa še
                     hvaležne smo morale biti, da smo to slabo plačano delo dobile. Spominjam se
                     nekega svetega večera, ko smo morale še prav težko delati in tako nas je zeblo,
                     da nismo več čutile rok in nog. Sodelavka je jokala od mraza in obupa in
                     naenkrat se je iz nje iztrgalo: ‘Prekleta mati, ki me je rodila!’ Bila je vdova
                     ubitega domobranca z otroki. Delale smo kot sužnje tudi po drugih, bolj
                     oddaljenih krajih težaška dela, ki smo jih komaj zmogle, a smo jih morale, da
                     so nas obdržali v službi: nalagale smo težke vreče cementa, umetnih gnojil,
                     opeko. Ob vsaki uri in vsakem vremenu sem morala domov peš. Prehodila sem na
                     tisoče kilometrov, po prahu in vročini, po ledu in mrazu. </p>
                  <p>Na žagi sem delala sedem let. Potem sem osemindvajset let opravljala najnižje
                     posle po kuhinjah raznih gostiln in gostišč. Napredovati nisem mogla, ker so
                     bile vse šole in tečaji zame zaprti ali pa so bili tečaji preveč oddaljeni, da
                     bi jih lahko po službi obiskovala. Do leta 1980 je bila zame zaprta tudi meja,
                     čeprav bi šla rada obiskat sorodnike v Ameriko. </p>
                  <p>Najlepši spomin po vojni, čeprav združen z bridkostjo, je bil obisk materinega
                     groba v Križah l. 1947. Vsa ta leta sem si srčno želela, da bi šla na njen
                     grob. Toda kje naj dobim denar za vlak? Prosila sem nekoga, da bi mi ga
                     posodil, pa se je premislil: ‘Kako mi ga boš pa vrnila, saj ga tudi potem ne
                     boš imela.’ Končno sem ga le dobila od nekoga drugega. Šla sem čisto sama.
                     Prvič sem se peljala z vlakom, prvič odšla v neznane kraje, srečevala same tuje
                     ljudi. Vedela sem, da so Križe nekje pri Kranju. Toda v Kranju nisem izstopila.
                     Pripeljala sem se do Radovljice in tam mi je sprevodnik rekel, da sem predaleč
                     in da moram z vlaka. Stojim na peronu in jokam, za mano pride fant in še težje
                     mi postane pri srcu, ker sem se ga bala. Pri prvi hiši ob postaji me zagleda
                     neka ženska: ‘Deklica, zakaj pa jokaš?’ Fant je njen sin, 
                     <pb n="056"/>
                     me potolaži, Križe so
                     pa daleč in sin me lahko pospremi pol poti. Šla sva skupaj in prišla do nekega
                     kraja, kjer je bil miting. Bala sem se mitingov in ljudi na mitingih. Fant je
                     ostal tam, mi pokazal pot in rekel, naj hodim samo naravnost naprej in prišla
                     bom v Križe. Nisem hodila, ampak tekla in vso pot spraševala ljudi, če je pot
                     prava in vsi so mi pritrjevali. Mračilo se je že, bliskalo in grmelo je, da je
                     odmevalo od gora, jaz kaj takega v naših krajih še nisem slišala. Ko sem
                     prestrašena in zbegana pritekla v Križe, se je iz zvonika cerkve oglasil
                     večerni Ave Marija. Blago kot materina roka me poboža po srcu. Bila sem na
                     cilju in vedela sem, da je cerkovnik, ki je zvonil, edini človek, ki bi mi
                     lahko pokazal mamin grob. Verjetno je opazil mojo zadrego in zadržanost, čeprav
                     se njega nisem bala. ‘Deklica, kaj pa iščeš?’ me ogovori. Ko mu povem, pravi,
                     da bova grob poiskala naslednji dan. ‘Imaš tukaj koga znanega, da boš prenočila
                     pri njem?’ Na to pa nisem pomislila in skoraj bi me spet oblile solze. Lahko
                     sem prenočila kar pri njih doma. Naslednji dan sva poiskala mamin grob.« </p>
                  <figure>
                     <graphic url="slike_z_55/z_55_29.png"/>
                     <head>Tone Primožič med vojno</head>
                  </figure>
                  <p>Ali ni bilo vse Aničino življenje kot iskanje davno pokopane sreče v otroštvu,
                     ko je izgubila mamo in so ji odgovornost, delo in skrb za dom, mlajša brata in
                     sestri ukradli lepoto otroštva; ko so ji strahote vojne, smrt očeta in obeh
                     starejših bratov pokopale mladost in napolnile izpraznjen dom le z
                     zagrenjenostjo in dodatnimi skrbmi; ko je povojno zaničevanje in ponižujoče
                     garanje po zadružnih njivah in na žagi uničevalo njeno ženskost in ji teptalo
                     njeno srčno željo, da se poroči in podari svojim otrokom topel dom. Imela je
                     možnost, čutila hrepenenje, a je spomin na revolucionarne nasilneže zatrl v
                     njej še to zadnjo željo. Kot da mora vse življenje ostati žrtev za druge. </p>
                  <p>Na rojstni hiši Vandeka in Maksa v Bezuljaku, ki sta v septembrski noči vodila
                     napade v rojstnem Bezuljaku in v Dobcu, je spominska plošča z napisom:</p>
                  <p>V tej hiši sta bila rojena dva, </p>
                  <p>pripravljena, da se žrtvujeta za domovino:</p>
                  <p>narodni heroj</p>
                  <p>Popek Alojz – Vandek</p>
                  <p>prvoborec</p>
                  <p>Popek Tone – Maks Oba padla 1943 leta</p>
                  <p>Ali ni za preživele v Bezuljaku in po vsej Menišiji tak napis žaljiv? Kdaj se
                     bo končalo poniževanje Anic in Tonetov, živih in mrtvih, ki so bili žrtve takih
                     in podobnih herojev in prvoborcev, ki so se »žrtvovali« za domovino?</p>
                  <figure>
                     <graphic url="slike_z_55/z_55_30.png"/>
                     <head>Anica Primožič – Tedaj je bila delavka na žagi v Begunjah</head>
                  </figure>
               </div>
            </div>
         </div>
         <div type="div1">
            <head>Iz turjaške sage</head>
            <div type="div2">
               <head>Moje odkrivanje Velikega Osolnika</head>
               <docAuthor>Ivana Kozlevčar</docAuthor>
               <div type="div3">
                 <pb n="057"/> 
                  <p>Jeseni 1943 je bilo toliko hudih dogodkov, da nikoli ni bilo izrečeno ime
                     Veliki Osolnik tako, da bi mi ostalo v spominu, kot npr. Turjak, Grčarice,
                     Velike Lašče, Kočevje. Ko sem pred leti ponovno prebirala knjigo Turjak iz leta
                     1944, sem obstala pri besedah, kako so se branilci Turjaka zavedeli, da je
                     padla zadnja predstraža, ko so potihnili streli na Osolniku. Nenadoma sem
                     začutila to hudo osamljenost, ki so jo morali občutiti ljudje na Turjaku. Ko
                     sva si z gospo Breznikovo na Turjaku ogledovali kraj, kjer so pobijali
                     ranjence, sva se tudi malo razgledovali okrog in ob pogledu proti jugozahodu se
                     je iz gozda vsa bela zasvetila cerkvica. »Veliki Osolnik,« je rekla gospa in v
                     meni je vstala misel: to je bila torej tista predstraža. </p>
                  <p>Lanskega avgusta in septembra pa je iz Buenos Airesa v Slovenijo prišel na
                     obisk gospod Janez Dimnik s soprogo. Obiska sem bila zelo vesela, saj sta mi v
                     Buenos Airesu s prevozi omogočila, da sem si s svojim sorodnikom Jožetom
                     Ziherlom lahko ogledala vsa središča, ki so si jih požrtvovalni Slovenci
                     zgradili v raznih delih tega mesta. Vsako obsega cerkev, prostore za kulturno
                     in družabno življenje ter pouk in po možnosti še večje dvorišče. Človeka
                     očarajo, ker vidi v njih njihovo nepremagljivo voljo živeti svoje slovenstvo.
                     Ko sva se z Jožetom pogovarjala o naporih pri gradnji in vseh mogočih
                     iznajdljivostih pri tem, me je ganil stavek: »Ko sva se z ženo pogovarjala o
                     prispevkih, sva se zmeraj odločila za večjega, čeprav smo tedaj živeli zelo
                     skromno. Saj ne bi mogli živeti brez teh domov, duše bi se nam posušile.« Nato
                     je dodal: »Še zdaj vse večere v mislih preživim na rodni Polici in se
                     pogovarjam z ljudmi. Ne veš, kako hudo mi je, ko kdo umre, pa ne morem za
                     njegovim pogrebom.« Zdaj že leži na buenosaireškem pokopališču. Tam je
                     dovoljeno ležati največ 10 let.</p>
                  <p>Dimnikovima sem predlagala, da bi ju kam peljala. Presenetilo me je, ko sta mi
                     omenila Veliki Osolnik, saj na ta kraj tedaj niti pomislila nisem. Takoj sem
                     vedela, da mora biti povezan s kakimi spomini.</p>
                  <p>In tako smo se čudovitega poznopoletnega dne peljali mimo Raščice na Veliki
                     Osolnik. Gledali smo prijazne vasi med gozdovi in gospod Dimnik se je že z
                     argentinsko pametjo vprašal, le kako tukaj ljudje živijo. Njegova družina ima v
                     Argentini tudi dve za naše pojme res zelo veliki posestvi, okrog naših vasi pa
                     je le malo sveta, a naši ljudje so znali preživeti tudi s takim majhnim
                     koščkom. Zdaj seveda večinoma delajo v kakem podjetju in vasi so vse bolj le
                     spalna naselja. Med potjo je povedal, da gre prižgat svečo svojemu bratu
                     Martinu, ki so ga partizani ustrelili na Velikem Osolniku. Ob tem smo
                     umolknili.</p>
                  <p>Ob prihodu v vas smo na veliki hiši zagledali tablo z napisom: 15. 9. 1943 je
                     na tem mestu Tomšičeva brigada uničila belogardistični bataljon. Kadarkoli
                     srečam tako obvestilo o uničenju ene ali druge strani, mi je težko. Pravzaprav
                     druga stran ni postavljala takih tabel. V meni vstane nekakšen občutek sramu,
                     da smo se med seboj pobijali. Kaj se zgodi v človeku, da ga do tega pripravijo.
                     Parkirali smo avto in se odpravili peš proti vzpetini s cerkvico. Pri zadnji
                     hišici na levi strani nas je gospodar, ki smo ga pozdravili, povabil, naj se ob
                     povratku ustavimo pri njih. Cerkvica stoji na planem, na južni strani je nekaj
                     precej ravnega sveta, nekaj je celo zoranega, proti severu pa se svet strmo
                     spušča in je deloma zarasel. Na obnovljeni cerkvici je spominska plošča, ki so
                     jo 15. 9. 2004 postavili občani Velikih Lašč, Ribnice in Sodražice, kot piše na
                     njej. Na njej je sporočilo: Na tej plošči bereš imena vaških stražarjev, ki so
                     umrli nasilne smrti 14. in 15. septembra 1943. Devet jih je padlo v boju, 24 pa
                     so jih partizani po predaji pred tem zidom cerkvice sv. Lovrenca postrelili.
                     Imena so navedena po skupinah glede na izvorne kraje, in sicer Gora (1),
                     Sodražica (3), Sv. Gregor (9), Vel. Lašče (1), Vel. Poljane (9), Ljubljana
                     Polje (9) ter Ljubljana Štepanja vas (1). Med fanti iz Polja pri Ljubljani je
                     tudi ime Martina Dimnika. Prižgali smo svečo, nekaj časa stali tiho s svojimi
                     mislimi, potem pa molili. Po molitvi smo sedli in gospod Dimnik je začel
                     pripovedovati o svoji družini:</p>
               </div>
               <div type="div3">
                  <p>V Obrijah v Šmartnem smo imeli lepo domačijo. Oče je bil dober gospodar. Otrok
                     nas je bilo devet, 3 dekleta (Mici, Lucija, Branka) in 6 fantov (Martin, Janez,
                     Tone, Jože, Štefan, Peter). Imeli smo trdno delovno in versko vzgojo. Martin je
                     bil najstarejši in so ga 
                     <pb n="058"/>
                     dali v gimnazijo. Stanoval je pri lazaristih, vendar
                     se mu je v 4. razredu zalomilo in ni nadaljeval šolanja. Šel je v vojsko in se
                     odločil za oficirsko kariero. Zadnja leta je služil v Šibeniku. Poročil se je,
                     njegova žena Zora je bila Dalmatinka. Na Osolnik je prišel s svojo enoto skupaj
                     z bratom Jožetom. Ko je Jože videl, da se bodo težko rešili, mu je svetoval,
                     naj se umakneta, ker da pozneje umik ne bo možen. Martin mu je odgovoril: Jaz
                     sem vojak in ne smem zapustiti položaja. In Jože se je sam rešil. Mene je zelo
                     veselilo strojništvo in bi se šel rad učit h Kremžarju v Šentvid, pa me je oče
                     določil za gospodarja. V nemškem ujetništvu pa sem prišel do strojev. Delal sem
                     v mehanični delavnici v Berlinu do konca marca 1944. Tedaj pa so me odpustili
                     in me pod stražo peljali domov. Tolmač v taborišču mi je ob odhodu rekel, naj
                     grem doma takoj v hosto. Doma so me nemški vojaki hodili gledat, kaj delam,
                     zato sem se avgusta umaknil k domobrancem. Nisem imel nobene izbire. Bili smo
                     verni in pred vojno sem sodeloval v Prosvetnem društvu. Med nami in levo
                     usmerjenimi fanti je bila napetost. Čutili smo se ogrožene. Leta 1938 smo bili
                     fantje v gostilni. K nam je stopil Ivan Dovč in rekel: Če se nam ne pridružite,
                     bo med nami nepremostljiv prepad. Ko je prišel v Prosvetno društvo predavat
                     župnik Jenko, me je organist, ki ga je peljal v Moste, prosil, naj ga spremim,
                     ker da se boji nasprotnikov. Ob povratku me je posvaril, naj ne hodim ob hišah,
                     ker me lahko kdo napade. Doma sem zvedel za smrt svojega brata in za poboj več
                     ljudi, ki niso hoteli sodelovati s komunisti. Med temi je bila zlasti grozljiva
                     usoda mojega soimenjaka, a ne sorodnika Janeza Dimnika iz Sneberij. Zvabili so
                     ga v Jarše, ga odpeljali v mežnarjevo klet, tam ubili, ga razrezali in vrgli v
                     vreči v Savo. Ob koncu vojne smo šli vsi na Koroško, v Sloveniji je ostala le
                     sestra Branka, ki je bila že od 1937. leta usmiljenka. Starši so bežali, ker so
                     bili na seznamu za likvidacijo, njihovo posestvo je bilo že obljubljeno
                     drugemu. Ostali smo v Vetrinju, vrniti se nismo hoteli, enostavno nismo šli na
                     zbirno mesto, čeprav je mama rekla, da bo hudo, če nas dobijo Angleži. Rekel
                     sem ji, naj me kar ubijejo, ker to ne bi bilo najhujše. Po brata Jožeta, ki je
                     že šel na zbirno mesto, sem poslal sestro Cilko. Prav nič nisem zaupal
                     Angležem, ki so bili prijatelji partizanov. Čez čas so vsi odšli v Kanado, tudi
                     Martinova otroka in žena, kasneje iz Špitala pa še starši, ki so potem živeli
                     pri Tonetu. Jaz sem bil že poročen in sem imel otroka, eden je bil pa na poti,
                     zato me Kanada ni 
                     <pb n="059"/>
                     sprejela in sem moral v Argentino. Vsi smo si dobro uredili
                     življenje. Jaz sem se posvetil strojem in se kmalu osamosvojil. Naša kri se je
                     razkropila po svetu in naši žulji tudi. Naš dom pa je podrtija, novi gospodarji
                     niso vedeli, koliko dela je potrebno, da domačija cvete. Ni mi lahko, pa poti
                     nazaj ni. V novem kraju imam otroke, pa tudi dogovora gleda pokojnine med
                     Slovenijo in Argentino ni. Nismo sanjali o povratku na belih konjih, kot nam
                     očitajo, pač pa smo delali. Spomenka v Slovenski hiši besed: Domobranci, dajte
                     se že enkrat osvoboditi (mislila je sovražnosti), ni naslovila na pravega. Mi
                     smo svobodni, ker smo lahko svobodno mislili in govorili, ona pa bi se res
                     morala osvoboditi. Naj nam ne pripisujejo svoje sovražnosti, pri nas je dosti
                     hujša bolečina, tega pa ljudje s tako miselnostjo ne morejo razumeti.</p>
                  <figure>
                     <graphic url="slike_z_55/z_55_31.png"/>
                     <head>Cerkev na Velikem Osolniku s ploščo – Na tej planoti so bili glavni
                        spopadi</head>
                  </figure>
               </div>
               <div type="div3">
                  <p>Ko se je pripoved iztekla, smo odšli proti hišam in se ustavili pri prijaznih
                     Mrakovih, ker so nas prej povabili. Povedali smo, da bi gospod Dimnik rad
                     karkoli zvedel o spopadu vaških stražarjev in partizanov iz prve roke, ker je
                     bil med ustreljenimi tudi njegov brat. Pokazali so veliko razumevanje in gospa,
                     ki je ob času spopada živela v tej hiši, je povedala svoje spomine:</p>
               </div>
               <div type="div3">
                  <p>Pri hiši smo bili tedaj 4 otroci, tri deklice in en fantek. Za nas sta skrbeli
                     mama in stara mama. Oče je umrl. Nekoč je tukaj stala naša domačija. Hiša je
                     bila lesena brunarica, podaljšana v hlev. Za hišo je bila zidana klet, nad njo
                     pa kašča. Ta stavba je zdaj predelana v naš vikend. Imeli smo okoli tri hektare
                     zemlje in od tega smo živeli. Med vojno v vasi skoraj ni bilo moških, samo
                     stari. Bili so v internaciji ali pri partizanih, le eden je bil pri stražarjih.
                     Ta je bil na Turjaku zajet in ubit v Laščah. Že kmalu na začetku partizanstva
                     so Italijani pobili Centovo družino, kar je pri ljudeh vzbudilo določen odpor.
                     V vasi so se pogosto zadrževali partizani in je bila zato obstreljevana s
                     topništvom in v njej skoraj ni bilo mogoče živeti. Ljudje so se večinoma
                     izselili v bližnje vasi in hodili domov delat, kadar je bilo mirno. Mi smo
                     živeli v Dolščakih. Po italijanski kapitulaciji smo se vsi vrnili. Tisti dan
                     proti večeru so prišli vaški stražarji. Nanesli so slamo v skedenj, kaščo in na
                     prosto, mislili so prenočiti. Vojakov je bilo kar precej. Ko se je začelo
                     streljanje, smo se stisnili v zidani štibelc. Pri Gradišarjevih je strel prebil
                     leseno steno in prestrelil materi, ki se je stiskala s tremi otroki na
                     postelji, kolena, da je do jutra izkrvavela. Slišalo se je topotanje in
                     kričanje. Trajalo je do jutra. Še dopoldne sem videla vaške stražarje,
                     postrojene pred Miščkovo hišo (oziroma od Miščkove do Ruparjeve hiše) pod našo
                     hišo. Takrat se je od nas še videlo k njim, ker še ni bilo vse pozidano.
                     Razvrščeni so bili v dve skupini. Tisti, ki je govoril, je bil obrnjen k večji.
                     Govornik jih je vprašal, če so pripravljeni iti k partizanom. Odgovorili so
                     pritrdilno, tudi v manjši skupini. Govornik jim je rekel, da njih pa ni nobeden
                     nič vprašal. Čez nekaj časa so manjšo skupino pod stražo peljali od Miščkove
                     hiše po poti, ki je sedaj zazidana, do nas in mimo naše hiše proti cerkvi, po
                     poti, ki je še sedaj ohranjena. Neka gospa v vasi je rekla, da se spominja, da
                     je nekdo pod oknom rekel: Pojdimo gledat, kako bodo padali. Slišali so strele,
                     gledat pa niso šli. Ko so partizani odšli, so jih pokopali v dveh grobovih na
                     njivi kakih 20 metrov stran od cerkve, ker so bila tla pri cerkvi preveč
                     peščena. V prazno apneno jamo pri cerkvi so posebej pokopali dva padla
                     partizana. </p>
                  <figure>
                     <graphic url="slike_z_55/z_55_32.png"/>
                     <head>Tu pred Miščkovo hišo so jih odbirali za pobijanje</head>
                  </figure>
               </div>
               <div type="div3">
                     <pb n="060"/>
                  <p>Ko smo jo posebej vprašali o padlih in ranjenih vaških stražarjih, je rekla, da
                     ona ve za pet padlih: dva v Gričenci, dva pri Penetovem skednju in enega v
                     gozdu pod cerkvijo na kolovozu. Ranjenih je videla štiri ali pet na vozu. Stara
                     mama jim je dala vodo, ker so tožili, da so žejni. O njihovi nadaljnji usodi ne
                     ve nič. Težko reče, kateri so bili. Svetovali so nam, naj se oglasimo še pri
                     drugih. Tako smo se ustavili pri Purkartovih, vendar nam niso vedeli povedati
                     nič novega. Gospa se spominja, da so vaški stražarji prišli pod večer, ko so
                     napajali živino. Mama jim je svetovala, naj se umaknejo, ker bodo prišli
                     partizani. Popoldne naslednji dan so prišli v vas klicat ljudi, naj gredo
                     pokopat pobite pri cerkvi. Tudi ona je šla tja, kjer so kopali jame, videla je
                     pobite, do njih pa ni šla. Ko so jih pokopavali, je nekdo rekel: Pa zmolimo
                     zanje še en očenaš. </p>
                  <p>Ker so grobovi prazni, me je zanimalo, kdaj so jih prekopali, vendar mi o tem
                     niso vedeli nič povedati, le da je smrdelo, ko so jih vozili, in da so jih iz
                     sosednjih vasi dolžili, da so jih izdali, kar pa ni res.</p>
                  <p>Vrnili smo se v Ljubljano in ob farni spominski plošči v Polju, kjer počivajo
                     tudi pomorjeni in padli z Velikega Osolnika, prižgali svečo. Iz knjige Polje,
                     kdo bo tebe ljubil (1999), ki je izšla ob petstoletnici fare, smo izvedeli, da
                     so pokopali poljske žrtve z Osolnika v domači fari 5. 7. 1944, prej prevoz ni
                     bil mogoč. Položili so jih v skupni grob. Pridružili so jim še Ceneta Makeka in
                     Staneta Ivančiča, ki sta bila ustreljena v Šmarju 10. 10. 1943. Pogreb je bil
                     zelo slovesen. O tem dogodku je obširno poročilo v Slovencu 8. 7. 1944 pod
                     naslovom Mrtvi junaki so se vrnili v svojo domačo faro. V njem so tudi
                     fotografije ubitih in krst pred cerkvijo.</p>
                  <figure>
                     <graphic url="slike_z_55/z_55_33.png"/>
                     <head>Pot iz vasi mimo Mrakovih – Po njej so peljali žrtve v smrt</head>
                  </figure>
                  <p>Kako je bilo z žrtvami od Sv. Gregorja, mi je razjasnil pogovor z gospodom
                     Markom Jakličem, ki je doma iz Andol pod Sv. Gregorjem. Tedaj je bil še otrok
                     (13 let), vendar so v njegovem spominu ti dogodki še živi:</p>
               </div>
               <div type="div3">
                  <p>Pri Sv. Gregorju je bila postojanka vaške straže na hribu pri cerkvi. Bilo je
                     okoli 40 stražarjev, poveljeval jim je Jože Lavrič, ki ni bil domačin.
                     Postojanko so zapustili 12. septembra in odšli najprej v Lašče, nato pa proti
                     Osredku in se pridružili fantom iz D. M. v Polju, ki jim je poveljeval Habič.
                     Od tam so šli na Veliki Osolnik. Med zajetimi sta bila tudi moja dva brata.
                     Starejši je bil določen za poboj, vendar ga je rešilo to, da mu je padel iz
                     izkaznice listek, da je bil na Rabu. Med ubitimi je bil mamin brat Jože Marolt.
                     Težko je reči, kako so jih odbirali. Dejstvo je, da je Daki prišel z motorjem
                     na Rob in je lahko od terencev dobil potrebne podatke. Sodil je Hace, ki je bil
                     s tega konca doma. Še isti večer je prišla k nam stričeva žena z Roba in
                     povedala, kaj se je zgodilo. Partizani so baje pustili spisek pobitih.
                     Naslednji dan so šli ljudje od Sv. Gregorja v Sodražico prosit, da bi domačine
                     pokopali doma. Pokop so dovolili pod pogojem, da ne bo nobenega slavja in ne v
                     skupni grob. Pripravili so belo pobarvane krste in napletli vence. V petek 17.
                     sept. so jih ob tretji uri pripeljali k Sv. Gregorju, kjer jih je pokopal
                     župnik Franc Krumpestar. Vsakega so položili v družinski grob, zato je pogreb
                     trajal 2 uri. Jaz sem pri pogrebu ministriral. Mobiliziranci, ki so jih peljali
                     v Cerknico, so se že v nedeljo ob nemškem bombnem napadu razbežali. Tudi moja
                     dva brata sta prišla domov in se do odhoda v Ljubljano skrivala. </p>
                  <figure>
                     <graphic url="slike_z_55/z_55_34.png"/>
                     <head>Krste pred Poljsko župnijsko cerkvijo</head>
                  </figure>
               </div>
               <div type="div3">
                  <p>Po teh srečanjih sem si malo ogledala literaturo, ki zadeva spopad na Velikem
                     Osolniku. V obeh zadnjih knjigah; Tone Ferenc, Dies irae (2002) in Boris
                     Mlakar, Slovensko domobranstvo (2003) je sprejet podatek, da je 13. septembra
                     poveljnik Cerkvenik iz Zapotoka poslal svoj 3. bataljon Dobrač pod poveljstvom
                     Milka Piriha na Osredek, da bi zavaroval jugozahodni del, in nato še proti
                     Velikemu Osolniku, da bi nadzorovali cesto Velike Lašče – Rob in Velike Lašče –
                     Turjak. Hotel je za enote v Zapotoku in na Turjaku ohraniti odprto pot za umik
                     proti Krvavi Peči oziroma Notranjski. Bataljon Dobrač naj bi bil sestavljen iz
                     treh čet: Zila (poveljnik Martin Dimnik), Drava 
                     <pb n="061"/>
                     (poveljnik Jože Lavrič) in
                     Glina (poveljnik Franc Guštin). Vojaki so bili iz posadk iz krajev Devica
                     Marija v Polju, Čatež, Žužemberk, Šmartno ob Savi, Sv. Urh pri Ljubljani in Sv.
                     Gregor. Vaški stražarji so naslednji dan res prišli na Veliki Osolnik, toda
                     medtem se je Cerkvenik, ki si je prizadeval, da bi se vaški stražarji umaknili
                     s Turjaka, sam odločil za umik iz Zapotoka v noči od 14. na 15. september, da
                     bi se izognil obkolitvi. O tem naj bi obvestil tudi svoj bataljon Dobrač in mu
                     sporočil povelje za umik. Od tukaj naprej pa stvari niso več jasne. Tone Ferenc
                     navaja pričevanja poveljnika bataljona Piriha, Andreja Omana (Pirihovega
                     ordonanca) in Janeza Gorjupa, vaškega stražarja od Sv. Gregorja. Povelje za
                     umik naj bi prišlo do Piriha na Osolnik šele po polnoči, ko se je že začelo
                     streljanje. Kako da je mogel priti kurir med spopadom, ali je kdo sporočilo
                     zadrževal, se človek sprašuje ob tem. Pirihu da se je uspelo prebiti k cerkvi
                     in da je Lavriču in Dimniku dal povelje za umik na južno stran. V vasi so
                     partizani hitro zavzeli hišo za hišo. Iz vasi se je rešil tudi Pirihov
                     namestnik Aleksander Škulj. Kaj je bilo z Lavričem, ni jasno. Očitno sta se oba
                     s Pirihom umaknila. Dejstvo je, da so se pri cerkvi branili pod poveljstvom
                     Ivana Habiča in Martina Dimnika do jutra, ko so bili že popolnoma obkoljeni in
                     je bil Habič ranjen. Potem so se morali predati, ker jim je pošlo strelivo,
                     nekateri pa so se prej rešili z begom. Poročila Piriha, Škulja, Andreja Omana
                     in Gorjupa, objavljena v Vesteh in povzeta v Ferenčevi knjigi in še prej v
                     knjigi Svoboda v razvalinah, Cleveland 1961, niso zanesljiva, ker so se morali
                     ti nekako oprati krivde, ker so kot poveljniki odpovedali oziroma so imeli
                     nekam čudna pota. Nekaj je o poljskih fantih povedal njihov bojni tovariš Janko
                     Habič ob pogrebu in je objavljeno v omenjenem članku. Menoni je umrl v cerkvi s
                     prestreljeno glavo, Jože Pajsar in Maks Jamnik sta padla v vasi, Jože Resman je
                     poskušal pobegniti, ko so se že predali, pa ga je podrl rafal. Padel je še Jože
                     Uranič. Franci Strle v knjigi Tomšičeva brigada 1943 pravi, da se je v spopad
                     zapletla predhodnica Tomšičeve brigade (v njej je bila tretja četa pod
                     poveljstvom Ignaca Horvata – Imra). Po njegovem so se stražaji vdali drugo
                     jutro (15.) okoli 10. ure. Padlo da je osem belogardistov, ujetih da je bilo
                     šest, hudo ranjeni so bili trije. Med vdajo je dvignilo roke 116 belogardistov.
                     Zanimiva je njegova trditev, da sta komandant Tomšičeve brigade Stane Semič -
                     Daki in namestnik pol. komisarja Matevž Hace prišla na Veliki Osolnik po
                     <pb n="062"/>
                     končanih bojih, ki jo povzema tudi Ferenc in je v nasprotju z Dakijevim
                     širokoustenjem. Sestalo naj bi se vojaško sodišče, ki je 24 zajetih obsodilo na
                     smrt. Na »podoben način« da je moral umreti tudi ranjeni poveljnik Ivan Habič,
                     torej so ga ustrelili. Strle je zločin hotel prikazati kot formalno pravilno
                     izpeljano kazen. Ne govori pa, kako so izpeljali izbor. Sam Daki v svojih
                     spominih Najboljši so padli III, 1972, o svojem deležu govori čisto drugače in
                     njegove trditve nimajo nobene zveze z resničnostjo. Njegovo pisanje je živa
                     podoba časa, ko so si nekateri ljudje res lahko izmišljali, kar so hoteli. Po
                     njegovem naj bi bil spopad v noči s 13. na 14. september. Počakali da so tank z
                     Blok in 14. julija pod okriljem tanka začeli okoli 4. ure popoldne nov napad ...
                     drugo jutro da so v jurišu vdrli v cerkev in zahtevali, naj belogardisti
                     odvržejo orožje ... v cerkvi da je bilo 91 belogardistov, deset da jih je padlo,
                     10 je bilo ranjenih in so jih sami postrelili, ko so se odločili za vdajo ...
                     eden da je pobegnil, pa so ga pokosili z rafalom in ugotovili, da je osolniški
                     kaplan, poveljnik postojanke (na Osolniku ni bilo ne postojanke ne kaplana)
                     itd. Tudi ena njegova trditev ne drži, in vendar je tak človek imel oblast nad
                     življenjem in smrtjo ljudi, celo heroj je bil. Zelo cinično poroča tudi o
                     pobitih: »Od zajetih belogardistov jih je 25 ostalo in obležalo pri cerkvi, ker
                     jih je tretji bataljon poslal v »trinajsti bataljon«, okoli 20 se jih je
                     priključilo nam in smo jih razmestili po četah 3. bataljona, ostale, ki so se
                     hoteli vrniti domov, pa smo izpustili.« Nihče ne govori, da bi koga
                     izpustili.</p>
                  <p>Ne Daki in tudi ne Strle ne omenjata, da bi bila obsodba izrečena v vasi. O tem
                     govorijo naše ustne priče pa tudi povzetek poročil zlasti Andreja Omana v
                     knjigi Svoboda v razvalinah. Ujetnike da so imeli zastražene na nekem vrtu.
                     Kmalu je prišel Daki, postrojili so jih pred njim in začel jih je prebirati.
                     Najprej jih je vprašal, kdo je funkcionar. Javili so se Jaroslav Novak, Martin
                     Dimnik in nekdo od Sv. Gregorja. Nato da je vprašal, kdo da je šel prostovoljno
                     k beli gardi. Javil se ni nobeden, zato je pozval navedene tri, da jih povedo.
                     Novak in Dimnik sta molčala, oni tretji pa da je poklical petnajst svojih
                     fantov iz vrste, Po Ferenčevem citiranju naj bi jih navedel 17 in po Gorjupovem
                     spominu naj bi bil to Jernej Lovšin, ki so ga kasneje partizani pri napadu na
                     Lašče ranjenega zajeli in ustrelili. Potem je Daki tudi sam izbiral, kakor se
                     mu je zdelo. Ferenc navaja imena ustreljenih: Jaroslav Novak, Martin Dimnik,
                     Matevž Kljun, Jože Adamič, Janez Rigler, Janez Marolt, Anton Rigler, Anton
                     Marolt, Jože Marolt, Tone Marolt, Jože Lunder, Ivan Rigler, Jože Perovšek, Jože
                     Lovšin, Ivan Oblak, Stanko Oblak, Lojze Škulj, Alojzij Levstek, Ivan Levstek,
                     Vinko Snoj, Ivan Habič in trije neugotovljeni.</p>
                  <p>Obdolžitev Lovšina je sporna. V članku V spomin Slemencem, pomorjenim na
                     Velikem Osolniku (Slovenski dom 9. 9. 1944) jo pisec izrecno zavrača in pravi:
                     Ob žalostnih dogodkih na Osolniku so ga dolžili, da je on izdal svoje fante
                     rojake, da je on pokazal, katere naj ustrele, kar pa je podla laž. To trdi
                     podli človek-tujec, ki je na tako nesramen način hotel oprati svoj madež
                     komunizma in se tako vsiliti v domobranske vrste. Lovšin je bil že mrtev, ko so
                     ga začeli dolžiti, in se ni mogel braniti. Pri Omanu je današnjemu bralcu
                     marsikaj čudnega, zlasti to, da je bil kot zajet stražar takoj oborožen itd. in
                     določen tudi za spremstvo določenih za usmtitev. Podrobno opisuje tudi sam
                     pomor, ki ga je izvršil Imre s streli v tilnik, kako je bil najprej umorjen
                     Jaroslav Novak, kako je eksekutor Imre iztrgal Dimniku rožni venec iz rok in ga
                     vrgel po tleh, kako se je zlomil mladi Anton Rigler, ki so ga ubili zadnjega in
                     ga je sorodnica partizanka zasmehovala.</p>
                  <p>Ko sem vprašala za mnenje gospoda Marka Jakliča, mi je rekel, da Dakiju ni bilo
                     treba nič spraševati, saj so mu podatke lahko dali terenci in Daki se je med
                     obleganjem vozil okrog. Upoštevati je tudi treba, da je bil notranjski konec
                     njemu in Hacetu znan in da se je tedaj o vsakem vse vedelo, tudi to, koliko
                     časa je bil pri vaški straži. Zanimivo bi bilo vedeti, če so morali pokazati
                     dokumente, na kar bi pomislili pri podatku, da je Jakliču padel iz izkaznice
                     listek o internaciji na Rabu, ki ga je rešil. Gotovo je odločala tudi Dakijeva
                     samovolja, kar se je pokazalo, ko je kljub mladosti dal ubit Srečka Snoja, ker
                     zaradi trenutne oglušelosti zaradi streljanja ni mogel odgovoriti na vprašanje,
                     kar je navedel Habič v Slovencu. Iz poljske fare so ubili Martina Dimnika,
                     Jaroslava Novaka in Srečka Snoja. Ubili so še ranjenega poveljnika iz Štepanje
                     vasi Ivana Habiča, ki verjetno ni bil med izbranimi, in Emanuela Thuma iz
                     Ljubljane, torej 5 vojakov, 5 pa jih je padlo. Iz bližnjih krajev naj bi bilo
                     torej ubitih ali padlih 23, kajti na plošči je napisanih 33 imen. Od teh naj bi
                     bilo 20 umorjenih, da dobimo število 24 brez Habiča, 3 pa so ali padli ali pa
                     so jih pobili kot ranjence in so delili Habičevo usodo. To bi se nekako
                     pokrivalo s 
                     <pb n="063"/>
                     pričevanjem Mrakove, da je videla na vozu 4 ali 5 ranjencev. Da bi
                     pa ranjene vaške stražarje tedaj vozili v partizanske bolnice, se glede na
                     ravnanje drugod in Dakijevo tarnanje o prenatrpanosti partizanskih bolnišnic ne
                     zdi verjetno. Podatki o padlih in ranjenih so namreč pri Dakiju in Strletu
                     različni in nanju se ni mogoče zanesti, vendar Strle pravi, kot je bilo že
                     rečeno, da so bili hudo ranjeni trije, kar bi tudi lahko podpiralo našo misel.
                     Prepričljiva sta seznama imen v citiranih člankih v Slovencu in Slovenskem
                     domu, ker sta nastala tako rekoč ob dogodku samem in so osebe tudi
                     dokumentirane s fotografijami, vendar pri Slemencih ni naveden način smrti.</p>
                  <p>Pri srečevanju z Velikim Osolnikom sem ponovno ugotovila, kako kritično je
                     treba sprejemati že povedano in kako pomemben je kak pristen spomin, včasih
                     samo stavek, ki mnogo osvetli. Mnogo dela je še, ljudje, ki kaj pomnijo,
                     odhajajo!</p>
                  <figure>
                     <graphic url="slike_z_55/z_55_35.png"/>
                     <head>Dimnikovi v pogrebnem sprevodu – V prvi vrsti Martinov sin med stricema,
                        v drugi vdova med Martinovima sestrama, v tretji Martinova mati ob hčerki
                        usmiljenki, v četrti Martinov oče in brat</head>
                  </figure>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Je neka luč </head>
               <docAuthor>France Papež</docAuthor>
               <pb n="064"/>
               <lg>
                  <l>Je neka luč z nami – </l>
                  <l>mora biti, </l>
                  <l>kajti tema bi bila </l>
                  <l>ne se poznati na cesti </l>
                  <l>ali videti v domu, </l>
                  <l>klicati se samo preko hribov. </l>
                  <l>Tema je brez Lepe Vide </l>
                  <l>in slovenske ljubezni ... </l>
                  <l>O, Gospod, varuj nas pred temo, </l>
                  <l>kot si nas varoval nekoč </l>
                  <l>pred ognjem! </l>
               </lg>
               <div type="div3">
                  <pb n="065"/>
                  <figure>
                     <graphic url="slike_z_55/z_55_36.png"/>
                     <head>Luč (1939) <name type="author">Marijan Tršar</name></head>
                  </figure>
               </div>
            </div>
            <div type="div2">
               <head>Drevo</head>
               <docAuthor>Nada Matičič</docAuthor>
               <div type="div3" subtype="intro">
                  <pb n="066"/>
                  <p>Nada Matičič se je rodila 16. avgusta 1922 v Litiji. V Ljubljani je končala
                     gimnazijo in na ljubljanski univerzi diplomirala iz slavistike. Kot profesorica
                     je na srednjih šolah poučevala estetsko vzgojo in slovenski jezik z literaturo.
                     Po hudi bolezni je umrla 22. julija 2004. </p>
                  <p>Nada je občudovala Cankarjevo, kasneje Hemingwayevo izražanje. Ni se pridružila
                     nobeni literarni struji, ni se podredila socialističnemu realizmu. Hotela je
                     ohraniti svoj pogled na stvarnost. </p>
                  <p>Črtice in novele je objavljala v Sodobnosti in Zavezi. Leta 2002 je izšla
                     zbirka devetih zgodb z naslovom Njegovo izginotje. Najljubša zvrst Matičičeve
                     pa je bil roman. </p>
                  <p>Prvi, Gozd onkraj hriba, je izšel leta 1962. Potem jih je izšlo še trinajst. </p>
                  <p>Avtobiografska sta Moja hoja z očetom in Njeno dolgo potovanje. Zadnji je
                     jubilejna izdaja ob avtoričini osemdesetletnici. </p>
                  <p>Avtorica se s petnajstimi knjigami uvršča med pomembne pisatelje sodobne
                     realistične književnosti. </p>
                  <p>Ljubila je svobodo in poštenost. Njeni prispevki v Zavezi to potrjujejo.
                     Uredništvo se ji zanje in za vse drugo zahvaljuje. Naj v miru počiva! </p>
               </div>
               <div type="div3">
                  <p>Obstal je na robu vasi. Pogled na klanec ga je nenadoma razvedril. Končno se je
                     spogledal s ciljem, kjer bo mogel čim bolj razvidno izvršiti svojo nalogo. Prav
                     na vrhu, na samem, se je razraščalo košato drevo. Tam bo torej vse končano. Od
                     samega zadoščenja je sunkovito zategnil povodec z vojakom. Zadnji sovražnik.
                     Fant, dolginast plavolasec, ni stokal, sploh vso pot ni dal glasu od sebe, se
                     ni upiral, ni drsel ali omahoval – kar bi po zmagovalčevi logiki moral početi.
                     Zato ga je hudo motila fantova trdovratna oholost. Kaj drugega: če ga že žene
                     kot živino ali konja, naj se navsezadnje obnaša manj človeško, naj pokaže, da
                     je samo nekak človeček, in kot je pač za poraženca umevno, naj prosi, naj
                     vpije, vzdihuje, moli, celo preklinja, naj se boji. Mora ga biti strah. Vsi
                     obsojeni na smrt trepetajo od strahu. Sovražnik mora pasti na kolena pred
                     zmagovalcem.</p>
                  <p>Fant je bil več kot čuden. Vdan v usodo, nič bojevit. Da bi pokazal vsaj malo
                     tiste krčevite, nore volje po begu, po rešitvi. Njegove oči brez groze so mirno
                     gledale vanj, kadar se je ozrl na fanta. Kaj se dogaja v njem? Njegova mirna
                     zbranost ga je tiščala v možganih, da je pohitel. Zato se je zahvaljeval
                     drevesu, ki ju bo odrešilo. Drevo se je naglo bližalo, pot navzgor je bila
                     lahkotna – in vsakič, ko se je ozrl, se je znova srečal s pogledom, ki ga je
                     žgal, nepremično, a vztrajno. Tudi v hrbet. Sam je bil višji od fanta, bil je
                     krepak, črnoglav, kar mogočen za svoja še mlada leta. Kazile so ga le oči,
                     majhne, mežikajoče in begave pod zelo košatimi obrvmi. In da ne bi spotoma
                     mislil na čudnega fanta, ki ga je gnal v smrt, je mislil na svojo zadnjo zmago,
                     ki bo prav tu zgoraj okronana za vse ostale, ki jih ni bilo malo. A ni
                     pomagalo: vrinjal se mu je fantov nerazumljivi mir, vrinjali so se mu vaščani,
                     ki ga niso prav nič navdušeno pozdravljali, ko je korakal skozi naselje s
                     fantom na povodcu. Zares čudno ljudstvo. Sploh čuti kakšno hvaležnost, če ga
                     rešuje pred sovražnikom in tudi reši! Kot bi mu bilo figo mar za svobodo, za
                     novo, mirno življenje – čudno, zares čudno.</p>
                  <p>Svojo dolžnost bo opravil. Ko se je sovražnik umikal, je pustil za seboj še
                     nekaj skrivačev, da so jih lahko polovili in odgnali v taborišče. Zadnjega je
                     ulovil sam. Tedaj si je vtepel v glavo, da bo fant njegov, izrecno njegov
                     poraženec, s katerim bo zaključil svoje vojevanje. S tem bo sebi in javnosti
                     dokazal smisel poraza in zmage. Tisti poslednji biti – ne biti. In končno – za
                     kaj smo se borili? Za biti.</p>
                  <p>Torej fant, je pač tako naneslo, je mislil. Kriv si, ker si sovražnik. Si na
                     napačni strani. Ni se mi zdaj treba mučiti z vprašanjem, kaj bi bilo, če bi
                     bilo obratno. Ni več važno. Zdaj moram izvršiti svojo dolžnost, ki jo narekuje
                     moje prepričanje: maščevanje za krivico, ki ste jo nam naredili. In potem znova
                     živeti. Znova Biti. Nikoli nisem bil ujet, nikoli ranjen. Sem pač imel srečo.
                     Vidiš, fant, ti je nisi imel. Na koncu sem te ujel. Jaz. In zato moram v imenu
                     zmagovalcev popraviti krivico. Kar glej me skozi! Le kaj ti je?! Pa vendar me
                     ne misliš kako ukaniti? Ha, s temi očmi? Ne moreš. Glej, vsak čas bova pod
                     drevesom.</p>
                  <p>Prišla sta. Povodec je malo razrahljal. In se oddahnil. Fant pa nič. Mirno je
                     stal in gledal 
                     <pb n="067"/>
                     vanj. Se je sploh zavedal, da stoji pod drevesom, ki jima je z
                     močnimi vejami dajalo hladno streho? Je videl vas pod seboj, je vedel, da je na
                     cilju?</p>
                  <figure>
                     <graphic url="slike_z_55/z_55_37.png"/>
                     <head>Drevo na bregu <name type="author">Marijan Tršar</name></head>
                  </figure>
                  <p>Molíl je predse zapestji, trdno zvezani, a videlo se je, da ga prav nič ne
                     zanima – razen zmagovalec. Samo on. Je že prodrl vanj in ne more iz njega? Se
                     je že ugnezdil v njem za njegovo zadnjo uro? Ne za svojo. Te verjetno niti ni
                     več dojel ali pa se mu ni zdela pomembna. Kot bi več ne živel zase, že od
                     trenutka, ko ga je zmagovalec ujel in nataknil na povodec.</p>
                  <p>Nekaj časa je tuhtal, kako bi to izpeljal, da bi bilo bolj učinkovito. Zares
                     sijajna kulisa – drevo. Samo kako naj bosta oba akterja dovolj prepričljiva,
                     prepoznavna?</p>
                  <p>»Poklekni!« Fant se ni premaknil iz okamenelega molka. Dobro, jezika res ne
                     razume, a mig s kazalcem je ubogal. Pokleknil je.</p>
                  <p>»Dobro,« je rekel in odpel pas. Samokres mu je zdrknil v roko, težak, star, ki
                     ga je vso vojno vlačil s seboj in prekleto dobro uporabljal. Toda nekaj je bilo
                     narobe. Položaj se mu ni zdel dovolj dober. Pogledal je navzdol. Ni mogel
                     verjeti. Ne dolgo tega se mu je vas zdela prazna, zdaj pa taka množica, ki se
                     je zbrala na robu in strmela v njegovo početje. Zato se mu je porodila nova
                     ideja za novo sceno. Toda fant ga je kruto razočaral s svojim nečloveškim
                     obnašanjem, saj ni niti trenil pred orožjem, ni dvignil ne nagnil glave – samo
                     preklete oči je še naprej popolnoma neprizadeto upiral vanj.</p>
                  <p>»Tako ne gre. Ne bo vidno, ne bo učinkovito,« je glasno revsknil.</p>
                  <p>»Končno se še kdo od skrivačev potika tod okoli, zato bi bilo kajpak vzgojno,
                     da vidijo posledice svojega sovražnega delovanja.«</p>
                  <p>S kazalcem je ukazal, naj vstane. Fant je 
                     <pb n="068"/>
                     ubogal. Uročen je. Živi vrag, je
                     mislil in prvič mu je zazvonilo za preplah. Ustrašil se je, da bi mu odpovedal
                     razum in bi pobegnil pred vojakom. Zato morata pohiteti. Ljudstvo čaka na
                     pravično kazen.</p>
                  <p>Odvezal ga je. In čakal. »Na, imaš priliko za beg. Sicer ne boš prišel daleč,
                     ker te bom ustrelil. Najina drama bo šla sicer po zlu, toda vedel bom, da si
                     človek, ne vrag. Vedel bom, da me pač hočeš preslepiti s cinično igro o duševni
                     nadvladi, kajne?</p>
                  <p>Daj, daj, zgani se! Steci v svobodo! Je nočeš? Se je bojiš? Ja, zate je seveda
                     ni več. Nikjer. Samo na onem svetu – in ti to veš. Vidim, da veš. Hudič te ima
                     v oblasti, ima tvoj jezik in tvoj vid in tvoje roke in noge! Daj, no, naredi
                     kaj! Skoči! Vsaj to. Da bom vedel, kaj sploh si. Iz česa si narejen. Kdo te je
                     naredil ali prenaredil, ne vem. Kakšna mati te je rodila, kateri mož te je
                     zaplodil, da zdaj meni ti delaš težke trenutke – ko bi te bil moral položiti z
                     vsemi užitki zmagovalca. Tisočkrat prekleti kujon!« se je razburil in sunil s
                     pestjo v fantov obraz.</p>
                  <p>In glej, fant se tudi zdaj ni premaknil. Pravzaprav ni umaknil pogleda s
                     svojega nasprotnika.</p>
                  <p>»Tudi prav,« je pribil s prizvokom vzvišenosti, stisnil ustnice in ukrotil
                     mežikanje. Pogled je usmeril na vrv, da ne bi več gledal v svojega mučitelja.
                     Vlogi sta se namreč zamenjali.</p>
                  <p>Delo mu ni šlo prav od rok; počasi, zelo počasi se je ukvarjal z zanko – hotel
                     je, čeprav se je zavedal, da ne bo nič dosegel, neuklonljivemu, trmastemu, že
                     kar nesramno domišljavemu fantu pokazati, da mu bije zadnja ura. Naj se torej
                     pripravi, kot se mora vsak, ki stoji pod vešali. Ali pa naj se premisli in
                     zbeži.</p>
                  <p>Neverjetno. Vojak mu bo ušel v smrt, ga pregoljufal, da bo pravzaprav sovražnik
                     sodil njemu, ki ga je premagal. Pa ga ni. Sploh ne. To je vedel in čutil, saj
                     je trpel on, ne fant. Kako mirno, z neznansko vzvišenostjo stoji in čaka in
                     gleda, gleda. Nikamor drugam, samo vanj. Še zanke mu ni mar!</p>
                  <p>»Roki ti visita ob telesu, saj ju ne moreš več uporabljati – toda noge, hudiča,
                     te še imaš. Dolge, vitke, obute v škornje – lahko bi bil stekel. Pa ne. Vrag te
                     ima v oblasti. Ve. In vidi. Pod kožo mi gledaš.«</p>
                  <p>Končno je bila zanka nared. Izbiral je med vejami, kar ni bilo težko, drevo mu
                     jih je ponujalo, kamor se je že ozrl. Mogočno drevo je imelo mogočne veje. Ker
                     je bil velik in močan, mu ni bilo težko ujeti veje, ki je molela daleč čez rob
                     hriba, pritrditi vrvi in jo zategniti. Tako.</p>
                  <p>Oddahnil se je. Škoda, da nima pri sebi kake pijače. Nekaj krepkega. S kislim
                     nasmehom je pomislil na fanta, saj bi mu ponudil pijačo – toda bi jo
                     sprejel?</p>
                  <p>Ozrl se je vanj. Nič. Kot zmerom. Kip z bodečim pogledom. Ni več verjel v
                     njegov beg, četudi bi se bil umaknil v goščo.</p>
                  <p>»Bog ve, ali bi se premaknil – ali pa bi si kar sam zategnil zanko okoli vratu?
                     Le kam bi potem gledal, fant, če bi se jaz umaknil in me ne bi mogel več
                     mučiti?!«</p>
                  <p>Stisnil je zobe, a skozi možgane je udarila misel: »Zbeži! Ne bom streljal,
                     samo izgini v neznano. Da me ne boš obremenjeval.«</p>
                  <p>Odvrgel je orožje. In čakal. Sonce je zašlo pod veje in razsvetlilo prizor: dva
                     moža, za meter vsaksebi, nepremična, molčeča in čakajoča. Le na kaj? In zakaj?,
                     se je čudila množica spodaj. Tudi ta je molčala in čakala. Ni se redčila,
                     nikomur se ni nikamor mudilo. V zraku se je mešal vonj po dimu in požetih
                     njivah, iz gozda so se oglašale ptice. Mir je bil utrudljiv, noben konj ni
                     zahrzal, nobena živina zamukala. Potem je zajokal otrok. In še eden. Potem so
                     ju utišali.</p>
                  <p>In kolikor je zmogel, je razširil svoji prašičji očesci, pograbil fanta in ga
                     brez ovir ali kakršnegakoli upora sunil pod zanko. Ne da bi se zavedal, da
                     gleda prav v fantovi nepremični zenici in kot bi ga bil vsrkal vrtinec in ga
                     potegnil vase, je ozankal fanta, zadrgnil in ga sunil čez rob. Ni videl, kako
                     je ob tem zanihalo mogočno drevo, kako je fant obvisel z nogami v praznini,
                     kako je drevo zastokalo – smešno, drevo je stokalo, fant pa ne.</p>
                  <p>Ne, ne – se je branil, da bi pogledal. A je pogledal – in prekleti vrag je
                     gledal! Vanj!!</p>
                  <p>Pobral je orožje in zbežal v gozd. S prekletim vragom, ki se mu je prisesal. Če
                     je hotel, da se ga reši, je moral popiti kaj močnega. Zato se je vrnil v vas z
                     druge strani. Bila prazna.</p>
                  <p>Končno! Odleglo mu je. Njegovi gledalci se pač ne morejo odtrgati od odra.
                     Prevzelo jih je. Izpolnilo se je maščevanje. Verjetno si že zgoraj od blizu
                     ogledujejo najbolj neverjetnega dolginastega nasprotnika. Le kam, hudiča
                     vendar, pa zdaj gleda? Morda se je naveličal, zaprl oči in se preselil v večna
                     lovišča. </p>
                  <p>Krčmar je v praznem prostoru nenehno plesal okoli njega, s pokloni komisarju,
                     ki 
                     <pb n="069"/>
                     je sovražniku zadal zadnji udarec. Naveličano ga je poslušal in komaj
                     vzdržal neznosno utrujenost, da ni zdrknil z glavo na mizo. »Daj še!« je rekel
                     namrgodeno. Uničil je že tri sadjevce in nič se še ni obrnilo na bolje. Krčma
                     se je pričela polniti. Dremalo se mu je, a ko je zaslišal glasove, je dvignil
                     glavo. Končno bo lahko dihal z drugimi in obešenca izrinil iz glave. Lahko bo
                     kdo pristopil in pogovor bo stekel. </p>
                  <p>Zgodilo se je, kar je najmanj pričakoval. Nihče se ni približal, trli so se
                     okoli pulta, zasedli so najbolj oddaljene mize. Mnogi so se gnetli pri vratih,
                     a gledali ga niso. </p>
                  <p>Se bojijo? je pomislil. Jim predstava ni bila všeč? Ta je dobra. Nekdo je pač
                     moral to storiti. Za vse. Vstal je. Od jeze in razočaranja se mu je vrnila moč,
                     da bi razbijal, kričal in vse nekam poslal. Ker se je zbal, da ne bi kaj tega
                     uresničil, je poklical krčmarja in plačal. Odmikali so se mu, ko je odhajal. Ko
                     je krenil skozi vas do džipa, ni videl žive duše. Nikoli več me ne bodo videli,
                     je pomislil in odpeljal. </p>
                  <p>V noči pred svojim petinsedemdesetim rojstnim dnem je imel posebno moreče
                     sanje. Najprej se mu je prikazala levja glava na čudno razpotegnjenem trupu, ki
                     je opletal z repom, spominjajočim na slikanice z zmaji. Stal je pred njo, ni se
                     mogel premakniti niti odpreti ust, da bi zakričal. Šele potem ko je glava
                     sunila proti njemu in je zagledal levje žrelo, je zatulil in se pognal v beg.
                     Ni se ozrl, a je slišal, da pošast taca za njim, da bi ga ujela. Drevo! je
                     pomislil in se z neverjetno spretnostjo pognal nanj. Samo drevo ga še lahko
                     reši, saj mrcina ne more plezati. In splezal je v vrh, kjer sta si dvojčka
                     zbila razgledno ploščad – in se oddahnil. Spodaj se je levje rjovenje sprevrglo
                     v divji pasji lajež, kar je pomenilo, da Hektor ne dovoli komu drugemu zavzeti
                     drevesa kot dvojčkoma. A pošast ni odnehala. Mogočni rep je pričel stresati
                     drevo – in zdaj se je zavedel, da mu ni več pomoči. Vse se je pričelo nevarno
                     nagibati. Kričal je in divje otepal, saj se mu je pod nogami zrušil oder
                     dvojčkov in pričel je padati, padati – celo večnost – naravnost v levje žrelo ... </p>
                  <p>»Uuh!« je vzdihnil in se prebudil. Nekaj trenutkov se je otresal gmote – to je
                     bila odeja, ki ga je tiščala in dušila. </p>
                  <p>»Dajte to reč proč,« je zamrmral in vlekel za odejo. </p>
                  <p>»Vroč si, bolan si,« je rekla žena in ga odkrila. </p>
                  <p>»Skuham ti čaja.« Šla je po brisačo in mu otrla telo, saj se je kar cedilo od
                     potu. »Če hočeš sploh še kaj praznovati, se moraš še dobro naspati.« </p>
                  <p>Prav, je pomislil in še predno se je vrnila s skodelico, je zaspal. Zjutraj je
                     bil spet spočit in pomirjen. O kakšni pošasti ne duha – ali pa se je samo
                     potuhnila? Dan se je namreč začel po njegovi želji. (Navsezadnje se skoraj vse
                     dogaja po njegovih željah, skratka, tega bika – življenje – vseskozi uspešno
                     kroti.) Že jutro je bilo čisto, zrak je dišal po rosnem travniku, ki ga je dal
                     pokositi nekaj dni prej. Mikalo ga je, da bi šel vseeno pogledat k drevesu, ki
                     je kraljevalo na robu posesti, od koder se je svet polagoma spuščal v globel k
                     potoku. Potem ga je stisnilo in vedel je, da danes sploh ne bo šel k drevesu.
                     Zatisnil je oči – in pregnal vraga, ki je hotel znova zarogoviliti z levjim
                     gobcem in zmajevim repom. Nato se je naglo obrnil in se razvedril ob pogledu na
                     bogato obložene mize, ki so čakale goste.</p>
                  <p>Vrnil se je v hišo in ko si je pred ogledalom zavezoval kravato, se je namuznil
                     obrazu, ki ga je opazoval z zanimanjem in pozornostjo, kot bi ga bil hotel
                     preučiti, če ni morda še kje ostala kakšna nočna sled. Na srečo ni ničesar
                     našel. </p>
                  <p>»Oha, petinsedemdeset let – so pač tu in ne vem, kako so se nabrala. Nič se ne
                     sekiraj, fant, grmadile so se skrbi, gladilo in greblo je, bilo je hudičevo
                     delo, a se je splačalo. Danes si Nekdo. Imaš sploh kakšnega sovražnika?
                     Nevoščljivci se zmerom najdejo, ampak ti ne štejejo. Mislim, prekleto da res,
                     da me ljudje upoštevajo. Da se nisem zaman trudil in garal. Viš, pomagal sem in
                     oni so pomagali meni, ko je bilo potrebno. Tako je treba, da si zagotoviš
                     položaj in mirno spanje.« </p>
                  <p>Potem je pogledal skozi okno. Tam sta bila. Sijajna fanta in divje sta brcala
                     žogo po travi, razigrana, z neobrzdanim uživanjem. Ponosen je bil nanju. Kot da
                     njuna mati in oče ne štejeta. Dvojčka sta izrezana On. Enajst let imata. Dva v
                     enem. Njegova prihodnost sta. Bila sta si res podobna kot jajce jajcu, ni ju
                     dobro ločil. Potem je naglo stopil k njima, boksnil enega in drugega,
                     navihanca, in nehote brcnil – in žoga je zletela naravnost proti drevesu. In ni
                     zgrešil, odbila se je od krošnje in se zakotalila po travi. Dvojčka sta jo
                     navdušeno zbrcala k dedu in vpila: »Kavelj si, deda! Kakšen udarec! Še zmoreš,
                     kaj! Uh!« </p>
                  <p>»Danes prepovedujem, da gresta k drevesu. Smo zmenjeni? Nič zakaj – tako mora
                     biti in pika. Imata dovolj družbe, da vama ni treba lesti tja gor. Torej?«</p>
                     <pb n="070"/>
                  <p>»Prav!« sta zavpila v en glas in zdirjala. »Prebrisanca, a vendar ubogata, kar
                     ukažem. Na stara leta mi bosta krajšala čas, ko ne bom več tako delaven,« je
                     zadovoljno pomislil. </p>
                  <p>Govori. Govori, zdravljice, bučno tleskanje, razgreti obrazi, odprte roke in
                     boleči stiski in množica prijaznih ljudi, množica uslužnih in predanih, vrvež
                     iz besedi in rok, vzklikov. Obroč se zapira, vsak hip ga bo stisnilo. Čudno.
                     Več kot čudno. Obletnice so si bile podobne, ponavljajoče se in so ga zmerom
                     navdušile, saj so potrjevale njegovo častihlepje, česar si seveda ni priznaval.
                     O sebi vse najboljše. Neverjetno je zabrisal v pozabo vse, kar ni bilo
                     najboljše ali vsaj dobro. Nikoli ni prisluhnil kakšnemu notranjemu svarilu, saj
                     se je takoj postavil v bran z zanikanjem. Motečemu jazu je preprosto prepovedal
                     oglašati se. Če mu poredkoma le ni dal povsem miru, ga je odrinil: bom
                     premislil. Pozneje. A mu ni bilo treba. Ga je pač znal ukaniti. Danes pa se mu
                     je začudil. Kot bi se bil utrudil od vrveža, ki je nastal prav zaradi njega.
                     Zdelo se mu je, da ga obdaja prava vojska, da so si prijazni ljudje nadeli
                     sovražne obraze, da ga gledajo z napadalnimi noži. </p>
                  <p>»Kako je mogoče,« je pomislil, »zakaj mi hočejo škodovati? Zakaj, za vraga, me
                     sovražijo? Kaj sem jim naredil?« (Ni vedel. Sovražnika je imel v sebi.) </p>
                  <p>Začel je piti. Ne pomni, da bi bil kdaj resnično pijan. Nikoli se ni spozabil,
                     da bi se bil opil, razgrajal in sploh počel neumnosti – zmerom se je držal na
                     uzdi. Ni si hotel zapraviti dobrega imena. Sicer pa je za zdaj odrinil od sebe
                     vse prigovore in pomisleke, ki so bili v nasprotju s stanjem obsedenosti – da
                     je lahko lepo pospravljal kozarčke in kozarce, se nalival čez mero, pa vendar
                     ni čutil značilne pijanske omotice. Še zmerom je dobro stal na nogah, hrupno
                     nazdravljal, odrival vsiljivce in se sploh oblastno zabaval. Ni mogel več
                     vzdržati nasilja, ki se ga je vztrajno polaščalo. Odnašalo ga je in raznašalo
                     hkrati; bil je tu, on, lastnik te posesti in slavljenec – in bil je onkraj, ne
                     da bi se zavedal, kaj se z njim dogaja.</p>
                  <p>Rad bi bil čisto sam. Potem je pograbil prvo buteljko, ki mu je bila pri roki
                     in odkolovratil proti drevesu. </p>
                  <p>»Deda, deda!« sta zavpila dvojčka, ko sta ga zagledala. </p>
                  <p>»Ja, fantiča moja, pustita me – jaz moram še nekaj postoriti, vidva, ja,
                     glejta, da mi ne uideta, že vesta kam, saj smo se zmenili, kaj?« </p>
                  <p>»Zmenili, zmenili.« Otroški odmev ga je navdušil, da je močno potegnil iz
                     steklenice, s silo uravnal korak naravnost k cilju, k točki, ki se mu je
                     veličastno razraščala pred očmi. </p>
                  <p>Fanta sta ga od daleč spremljala in se premeteno suvala. Tiho sta se hihitala:
                     »Nalezel se ga je. Uh, uh, pa še kako! Glej, glej, pa še kar pije, nekaj
                     godrnja, to bo bomba, ampak midva ne bova nič izdala, a ne?« In sta oddirjala k
                     družbi. Veselica se je bila medtem že kar dobro razvnela. </p>
                  <p>Dan je ugašal in nebo se je omračilo, ko je prikolovratil k drevesu. Obstal je
                     in si skušal obrisati obraz, moker od napora in mokrote, ki je polzela po koži.
                     In iz njega. Tako čudno, boleče, a neznano se je počasi, počasi zahrbtno
                     odpiralo navzen. Strah ga je bilo, a ni vedel zakaj. Ukazalo mu je, da mora k
                     drevesu in tam nekaj važnega storiti s seboj. </p>
                  <p>Čutil je, da mu pijača ne koristi več, da bi to v sebi pregnal. Da bi se
                     osvobodil. Zagnal je steklenico in se ozrl na drevo. Ob deblu je visela vrv.
                     Vedel je, da jo uporabljata dvojčka pri svojih opravilih. Za košaro s hrano,
                     seveda. Blago se je nasmehnil ob njuni predstavi in se začudil, da je vrv
                     bingljala brez košare. Z glavo se je naslonil ob deblo. Zdelo se je, da se je
                     umiril. Potem ga je obrnilo, da jo je zagledal. Počasi je tacala, odpirala
                     gobec, renčala in udarjala z repom, da se je streslo drevo z zemljo vred. </p>
                  <p>Gor, hitro gor! Naglo se je oprijel debla – in v hipu odrevenel. Ne bo šlo.
                     Prekleto, preveč je pil. Niti do prve veje ne zmore ... Oha, tu je vrv. Z njo si
                     bo pomagal. Tacanje se je bližalo in zrak se je tresel od repa in renčanja –
                     himera se ga je že polastila od zunaj in znotraj. Vrv mu je drgetala v rokah.
                     Ni vedel, kaj bi z njo. Potem je vrag v njem naredil zanko. </p>
                  <p>»Kako je mogoče, da se je naredila?« je zahropel. </p>
                  <p>Levji gobec se je zaprl in zmaj je popolnoma obmiroval. Tišina je pošastno
                     čakala. Tega si ni znal razložiti. Potem mu je bilo ukazano, da se zazre v
                     levje oči. Te so se ožile, ožile – in je vzrojil: </p>
                  <p>»Kaj le počneš z očmi?« Na ustnicah se mu je nabirala pena. Pogled himere se je
                     bistveno spremenil. Ustrašil se je. Samo beg ga še lahko reši. Zagrabil je
                     zanko, vtaknil glavo skozi in se zastrmel v tisti pogled. Potem je zategnil in
                     se podrsal ob deblu. </p>
                  <p>Spomnil se je. Toda vrv mu je pretrgala spomin.</p>
               </div>
            </div>
            <div type="div2">
               <head>Sužnji sveta</head>
               <docAuthor>Marjetka Dolinar</docAuthor>
               <div type="div3">
                  <pb n="071"/>
                  <figure>
                     <graphic url="slike_z_55/z_55_38.png"/>
                     <head>Tudi če bodo vsi pozabili <name type="author">Elga Botto</name></head>
                  </figure>
                  <p>Moja prijateljica Elga Botto, znana slikarka, rojena v Argentini, je želela s
                     tem linorezom prikazati Suženjstvo človeštva. </p>
                  <p>V tem umetniškem delu je veliko simbolike. Prav to sliko lahko primerjam z našo
                     žalostno polpreteklo zgodovino. Linorez prikazuje dva obraza, skoraj
                     okostnjaka, na prvi pogled izmučena in pretepena. Brazgotine na njunih obrazih
                     pričajo o nenehnem mučenju in žalosti; razberem lahko, da sta pripravljena samo
                     še na smrt. </p>
                  <p>Hkrati, po konturah sodeč, opazim preprosto linearnost, prozorne oblike, ki
                     posredujejo mnogo svetosti in duhovnosti, kot tudi dviganje njunih duš proti
                     nebu. </p>
                  <p>Na sliki vidim dva trpeča obraza in ne enega ali množice. Tudi to, da je
                     avtorica uvrstila en obraz više od drugega, ni brez pomena: </p>
                  <p>... po dva in dva sta bila z žico privezana </p>
                  <p>... neusmiljeno je padel eden </p>
                  <p>na drugega ... v jamo. </p>
                  <p>Elga Botto je za to barvno kompozicijo uporabila črno in rdečo barvo ter
                     raznoliko paleto rjavih tonov. </p>
                  <p>Simbolika je razvidna na prvi pogled. Omenjene barve lahko primerjamo: rdečo s
                     krvjo, rjavo in črno pa z globino jame, z zemljo in s koreninami. </p>
                  <p>... iz trpečih korenin </p>
                  <p>se bo rodilo seme resnice in upanja. </p>
                  <p>Umetniški eksponat je v španščini naslovljen: Aunque todos se olviden. Tudi če
                     bodo vsi pozabili ... </p>
               </div>
            </div>
         </div>
         <div type="div1">
            <head>Slovenske teme</head>
            <div type="div2">
               <head>Teharje 2004 in politika</head>
               <docAuthor>Anton Drobnič</docAuthor>
               <div type="div3">
                  <pb n="072"/>
                  <p>Osrednja teharska spominska slovesnost, ki jo Nova Slovenska zaveza (NSZ) že od
                     leta 1990 priredi vsako leto na prvo nedeljo v oktobru, je letos bila v nedeljo
                     3. oktobra. Tega dne so bile tudi volitve v državni zbor. Podobno bližnje
                     srečanje je bilo tudi letos spomladi: v nedeljo 6. junija je bila osrednja
                     spominska slovesnost NSZ na Kočevskem Rogu, samo teden kasneje v nedeljo 13.
                     junija pa so bile v Sloveniji prve volitve v evropski parlament. </p>
                  <p>Tesna časovna bližina dveh tako različnih, pomembnih in za razdvojeni slovenski
                     narod politično občutljivih dogodkov kar dvakrat v kratkem obdobju štirih
                     mesecev, je kar klicala po zapletih in nenavadnih odmevih. V slovenski družbi,
                     ki so jo izključujoče obvladali arogantni dediči in cinični zagovorniki
                     nekdanjega totalitarnega sistema in teroristične organizacije, ki ga je
                     vzpostavila, se je bilo treba vnaprej bati političnih manipulacij in zlorab, na
                     drugi strani pa politične kratkovidnosti, naivnosti in škodljivega pragmatizma.
                     V takšnih okvirih so se stvari tudi v resnici dogajale.</p>
                  <p>Začelo se je, ko je vlada, tj. njena komisija za prikrita grobišča, sklenila,
                     da bo spominsko slovesnost na Kočevskem Rogu v nedeljo 6. junija izkoristila za
                     slovesno izročitev spominske kapele slovenski Cerkvi, čeprav kapela ni bila
                     dokončana, kaj šele da bi bilo brezno z žrtvami in njegova okolica urejena v
                     spominski park, kot je bilo načrtovano in že davno obljubljeno. Jasno je bilo,
                     da je vzrok za nenadno in nenavadno naglico vlade, ki se dolga leta za junijsko
                     žalovanje na Kočevskem Rogu ni niti zmenila, treba iskati v teden dni kasnejših
                     evropskih volitvah in v neposredni bližini jesenskih domačih volitev. Ob breznu
                     z žrtvami partizanskega nasilja zbrana množica več tisoč volivcev z »desnega«
                     političnega brega je bila preveč vabljivo prizorišče, da ga politiki
                     totalitarnega izvora ne bi skušali izrabiti za prikaz svoje demokratične
                     legitimacije, ki jo bodo kamere in časopisi radodarno pokazali vsej Sloveniji
                     in svetu. </p>
                  <p>Vlada o svoji odločitvi NSZ ni niti obvestila, kaj šele da bi se z njo, čeprav
                     je glavna organizatorka in nosilka žalne slovesnosti na Rogu, karkoli
                     dogovorila. Oni so pač vsemogočna oblast, ki se z drugače mislečo in zato
                     zanikano NSZ ne pogovarja. Zato je NSZ najprej ustno in nato 3. junija še pisno
                     opozorila vladno komisijo, da vsiljen nastop predstavnikov neprijazne vlade
                     pred množico, ki se je zbrala zaradi počastitve spomina na umorjene svojce, ni
                     zaželen in ne bo sprejet. </p>
                  <p>Vlada na ugovor v svoji brezobzirnosti ni niti odgovorila. Nasprotno, Franc
                     Žnidaršič, državni sekretar v ministrstvu za delo in družino, in Peter Kovačič
                     – Peršin, predsednik komisije za prikrita grobišča, sta v nedeljo 6. junija
                     nepovabljena prišla na Rog in si že na začetku prireditve vzela pravico, da
                     pred množico žalujočih govorita kot predstavnika tiste vlade, ki umorjene šteje
                     za narodne sovražnike, njihove morilce pa za narodne heroje. NSZ je takšno
                     zlorabo žalne prireditve javno obsodila in pozvala vlado, naj nas neha žaliti
                     in zaničevati. </p>
                  <p>Tedanja vladajoča koalicija se iz te afere ni ničesar naučila. Še več, sklenila
                     je, da bo svojo politično manipulacijo z umorjenimi žrtvami komunističnega
                     nasilja in njihovimi živimi svojci ponovila jeseni na Teharjah še v večjem
                     obsegu in na višji ravni. Ukazala je na hitro končati dolga leta odlašano
                     gradnjo spominskega parka in sklenila, da bo park odprla v nedeljo 3. oktobra
                     ob vsakoletni teharski spominski slovesnosti, ko bo NSZ tam zbrala nekaj tisoč
                     udeležencev iz vse Slovenije. V navzočnosti številnih oblastnikov in poslanskih
                     kandidatov v prvih vrstah naj bi pod mogočnim betonskim spomenikom ob škofu in
                     številnih duhovnikih glavni govor imel sam predsednik vlade Anton Rop, seveda
                     pred številnimi časnikarji, mikrofoni in kamerami. </p>
                  <p>Priložnost za predvolilno demokratično legitimacijo vladajoče koalicije se je
                     zdela imenitna, saj je tedaj še veljalo prepričanje, da bodo volitve v državni
                     zbor na zadnjo možno nedeljo 10. oktobra. Zato v svoji mogočnosti niso niti
                     pomislili, da bi o svojem namenu vsaj obvestili NSZ, kaj šele da bi z njo kot
                     prirediteljico oktobrske slovesnosti skušali kakorkoli sodelovati. Pri svoji
                     politični manipulaciji so hoteli biti povsem neomejeni, zato so nameravali
                     teharsko slovesnost kar uzurpirati. </p>
                  <p>Stvari so se bistveno spremenile, ko predsednik države volitev v državni zbor
                     ni 
                     <pb n="073"/>
                     razpisal na pričakovani dan 10. oktobra, ampak en teden prej, prav na dan
                     teharske žalne slovesnosti v nedeljo 3. oktobra. Volilni dan pa je za volilno
                     propagando ne samo prepovedan, ampak tudi neprimeren in prepozen. Zato so
                     odprtje spominskega parka in svoj nastop na teharski slovesnosti prestavili na
                     10. oktober. Na nedeljo po zmagi na volitvah, v katero so bili prepričani, bi
                     Slovencem predstavili svojo mogočnost in nenadomestljivost, svetu pa kazali
                     nov, demokratičen obraz. V vsakem primeru so za svoj nastop potrebovali
                     cerkveni okvir in primerno množico ljudi. </p>
                  <figure>
                     <graphic url="slike_z_55/z_55_39.png"/>
                     <head>Teharje, 3. oktober 2004 – Spominska slovesnost pri Sv. Ani <name
                           type="author">Tine Velikonja</name></head>
                  </figure>
                  <p>Kot verniki komunistične laži, da je bila Cerkev organizator in nosilec
                     medvojnega slovenskega odpora proti partizanskemu terorju, so bili vladni
                     ljudje prepričani, da je tudi NSZ orodje slovenske Cerkve in ji ukazujejo
                     cerkveni ljudje. Zato so se kar z njimi pogovarjali, naj tudi NSZ preloži svojo
                     spominsko slovesnost na nedeljo 10. oktobra in s tem naredi okvir in kuliso za
                     njihove politične nastope. NSZ na takšno vlogo in na politično zlorabo žalne
                     prireditve ni pristala, ampak je – ob polnem razumevanju mariborskega škofa dr.
                     Franca Krambergerja in s sodelovanjem teharskega župnika Ivana Korena -
                     vztrajala pri ustaljenem času in značaju teharske slovesnosti. </p>
                  <p>V nedeljo 3. oktobra se je pri cerkvi sv. Ane na Teharjah – prostor nekdanjega
                     taborišča je bil zaradi gradbenih del zaprt – ob krasnem vremenu zbrala
                     običajna množica od dva do tri tisoč teharskih romarjev. Prireditev se je
                     začela z mašo, ki jo je s somaševalci daroval celjski opat Marjan Jezernik,
                     končala pa z običajnim, vendar zaradi volilne nedelje nekoliko krajšim
                     kulturnim programom, da so romarji lahko pravočasno prišli na svoja volišča.
                     Tako kot prejšnja leta liberalne oblasti se tudi letos noben predstavnik
                     vladajoče koalicije ni udeležil te spominske prireditve. </p>
                  <p>V nedeljo 3. oktobra pa se je zgodil tudi hud poraz vladajoče koalicije na
                     volitvah v državni zbor, še posebej boleč polom liberalne demokracije s
                     predsednikom Antonom Ropom na čelu. Ta je zato takoj odpovedal svoj prihod na
                     Teharje, saj ni imel več kaj slaviti in je izgubil vsak politični interes za
                     svoj nastop. Kakšnega drugega razloga ali interesa pa v resnici nikoli ni imel.
                     Na vladni strani neštetokrat razglašeni »pieteten odnos do vseh mrtvih« se je
                     tako izkazal za neresničnega, za navadno propagandno geslo in skrivalnico
                     vladajočih. </p>
                     <pb n="074"/>
                  <figure>
                     <graphic url="slike_z_55/z_55_40.png"/>
                     <head>Teharje, 3. oktober 2004 – Spominska slovesnost pri Sv. Ani <name
                           type="author">Tine Velikonja</name></head>
                  </figure>
                  <p>Organizatorji državne prireditve so zato mrzlično iskali nadomestek za
                     odpadlega Ropa. Rekli so, da so povabili predsednika države dr. Janeza
                     Drnovška, kar je ta zanikal, nato so sporočili, da bo glavni govor imel
                     predsednik državnega zbora Feri Horvat, venec pa naj bi položila pravosodna
                     ministrica Zdenka Cerar, kar bi bilo še posebej nespodobno. Nazadnje je oboje
                     opravil predsednik državnega zbora. Razen službeno navzočih politikov in
                     njihovih spremljevalcev je bilo drugih udeležencev – morda tudi zaradi slabega
                     vremena – le nekaj sto. Značilno je bilo tudi, da je večina politikov
                     slovesnost zapustila takoj po koncu vladnega dela, še preden je mariborski škof
                     blagoslovil novi spomenik, da o maši, ki je bila zatem, niti ne govorimo.
                     Pozabili niso samo na pieteto do mrtvih, ampak celo na temeljno vljudnost do
                     visokega gosta, ki so ga sami povabili. </p>
                  <p>Vse dogajanje pred in ob odprtju spominskega parka na Teharjah jasno kaže, da
                     tedanji vladi – kakšen posameznik je morda mislil drugače - pri tem ni šlo niti
                     za pieteten odnos do mrtvih niti za spoštovanja do Cerkve, kot je za kapelo na
                     Rogu trdil Peter Kovačič – Peršin. Šlo ji je samo za politično dejanje in za
                     politično korist, ki jo je želela pridobiti tudi s pomočjo Cerkve in NSZ. Zato
                     je prav, da je NSZ vztrajala pri svoji odločitvi, da se ni podala niti pod
                     pritiski vladajočih niti na prošnje prijateljev in se ni pustila zaplesti v
                     nespodobne politične igre na grobovih žrtev komunističnega nasilja. </p>
                  <p>Kasneje so NSZ obtoževali, da je »izrecno propagirala bojkot odkritja«
                     (Spomenka Hribar), da je odprtje parka spomina »namenoma spregledala« in da ne
                     razume »pietete države, ki prav s postavitvijo tega spomenika obžaluje svoja
                     dejanja« (DELO 11. 10), skratka da se ni hotela pridružiti vladni prireditvi.
                     Iz prej navedenih dejstev se vidi, da je res nasprotno, da je vlada odstopila
                     od že določenega datuma v nedeljo 3. oktobra in da vlada ni hotela imeti
                     prireditve skupaj z NSZ, ker ji pač ne bi prinesla pričakovanih političnih
                     koristi. NSZ v resnici ni nikoli in nikjer propagirala bojkota vladne
                     prireditve in je drugačna trditev čista izmišljotina. </p>
                  <p>»Pietete države«, ki naj bi s postavitvijo teharskega spomenika obžalovala
                     svoja dejanja, pa NSZ res ne razume. Na vladni prireditvi niso postavljali
                     spomenika, ampak so odprli spominski park s spomenikom. O vladni pieteti pri
                     odpiranju parka je bilo že dovolj povedanega: ni šlo za pieteto do mrtvih in ne
                     do živih, šlo je le za politično dejanje. NSZ tudi nikoli ni zahtevala niti
                     pričakovala obžalovanja države za medvojne in povojne poboje. Ti poboji niso
                     njena dejanja, niso dejanja samostojne države Republike Slovenije, ampak neke
                     druge, totalitarne in zločinske države, iz katere se je Slovenija rešila z
                     oboroženim bojem. NSZ od slovenske države ne pričakuje obžalovanja, ampak
                     zahteva moralno in pravno obsodbo pobojev in kaznovanje zločincev. Na Teharjah
                     se 10. oktobra letos ni zgodilo nič takega. Nasprotno, vlada je prej in kasneje
                     zločince samo javno slavila, obsojala pa njihove žrtve. </p>
                  <p>Svoje povedo tudi besede, ki jih je bilo slišati tisto vladno nedeljo na
                     Teharjah. Celjski župan Bojan Šrot je govoril o spominu »na dogodke, ki so se
                     zgodili«. Kar zgodilo se je! Govoril je o medsebojnem dialogu in strpnosti. Z
                     NSZ ni nobenega dialoga. NSZ je dosledno ignorirana. Peter Kovačič - Peršin je
                     povedal, da spomenik na simbolni način vrača ime in človeško dostojanstvo
                     brezimnim in zamolčanim žrtvam. Te so ostale brezimne tudi po njegovem govoru,
                     <pb n="075"/>
                     ker jih ni imenoval in tudi na spomeniku ali v spominskem parku ni nikjer
                     njihovega imena. Napisi v spominskem parku govorijo samo o brezimnih »vseh
                     mrtvih« brez kakšnega drugega, vsaj časovnega podatka. Peter Kovačič je še
                     poudaril, da spomenik »izpolnjuje naš civilizacijski dolg, s čimer slovenski
                     narod ponovno stopa v krog civiliziranih in z lastno zgodovino pomirjenih
                     narodov«. S tonami betona, še tako umetelno in mogočno zavozlanega, se ne
                     vračamo v krog civiliziranih narodov. Zlasti ne, če je spomenik postavljen med
                     gore komunalnih in industrijskih odpadkov, v samoto, viden samo tistim, ki po
                     bližnjih grobovih na neurejenem delu parka igrajo golf in drvijo z motocikli.
                     To ni vrnitev v krog civiliziranih narodov, to je vztrajanje v komunističnem
                     barbarstvu.</p>
                  <figure>
                     <graphic url="slike_z_55/z_55_41.png"/>
                     <head>Odstiranje preteklosti <name type="author">Mirko Kambič</name></head>
                  </figure>
                  <p>Za vrnitev v krog civiliziranih narodov je potrebno odkriti zločine in obsoditi
                     zločince. Žrtve, ki so bile barbarsko vržene v jame in brezna, je treba
                     izkopati, jih identificirati in nato dostojno pokopati v grobove s krščanskimi
                     znamenji ter pravimi in ne lažnimi imeni in podatki, da jih bodo sorodniki in
                     prijatelji lahko obiskovali in se jih spominjali, kot to delajo vsi
                     civilizirani ljudje. Na drugi strani pa naj država neha slaviti zločinske
                     organizacije, njihove politične voditelje in vojaške poveljnike, organizatorje,
                     voditelje in izvrševalce zločinov ter se identificirati z njimi. Samo tako bomo
                     izpolnili naš civilizacijski dolg in se vrnili v krog z lastno zgodovino
                     pomirjenih narodov. Šele ko bo to narejeno, bo spodobno tudi postavljanje
                     spomenikov, seveda ne osrednjih spomenikov v samoti med odpadki, ampak skromnih
                     spomenikov na osrednjih krajih. </p>
                  <p>Treba pa je povedati, da je čast države – ne vlade – na Teharjah vsaj deloma
                     rešil Feri Horvat, predsednik državnega zbora, ki je edini res imenoval žrtve
                     in povedal, kaj »se je zgodilo«. Rekel je, da odpira spomenik »žrtvam pomorov
                     zajetih domobrancev in civilistov«, ki jih je »zakrivila takratna oblast po
                     koncu druge svetovne vojne«. Majhen žarek upanja, da se bomo res obrnili na pot
                     v krog civiliziranih narodov, na pot strpnosti in dialoga brez dnevnih
                     političnih računov. </p>
               </div>
            </div>
         </div>
         <div type="div1">
            <head>Dokumenti</head>
            <div type="div2">
               <head>Iz dnevnika</head>
               <docAuthor>Ciril Žebot</docAuthor>
               <div type="div3" subtype="intro">
                  <p>Iz govora pokopovalca Ignacija Nadraha:</p>
                  <p>»Bila sta zavedna katoliška kristjana, eden duhovnik, eden katoliški akademik.
                     To je že samo po sebi hudo zlo. Pa vajina krivda je bila še hujša. Svojo vero
                     sta javno spoznavala, šla sta zanjo celo v boj in se neustrašeno postavila
                     nasproti tistim, ki hočejo krščanstvo, in to ne samo katoliško, spraviti s
                     sveta. To je bilo neodpustljivo hudodelstvo, vredno smrti.« </p>
                  <p>»Glejte, polovica Ljubljane, morda dve tretjini, govorita, da je bila vajina
                     smrt zaslužena kazen.«</p>
               </div>
               <div type="div3">
                  <pb n="076"/>
                  <head>26. maja 1942. </head>
                  <p>Zjutraj ob 8. uri, ko se je vračal od sv. maše v Cirilovem domu, je bil v
                     Streliški ulici skupaj z akademikom Rojicem ustreljen moj največji dobrotnik,
                     naš krušni in duhovni oče, vodja stražarjev g. prof. Ehrlich. </p>
                  <p>Tako je komunistična krogla zadela največjega Slovenca in najbolj svetega
                     duhovnika v škofiji. Slovenski narod je z njim izgubil edinega človeka, ki je v
                     tej največji stiski bil na višini dogodkov. Slovenska mladina je z njim
                     izgubila svojega prvega učitelja in besednika njenih idealnih teženj. Ta izguba
                     je prav tako nenadomestljiva, kakor je bila izguba dr. A. Korošca. Jaz mu
                     dolgujem vse. Imel sem pa tudi to izredno srečo, da sem bil najbliže njega.
                     Hodil je daleč pred nami vsemi. Vse velike zasnove, verske, karitativne,
                     kulturne in narodno-politične so izhajale iz tega veleuma, ki ga je navdihoval
                     sv. Duh. </p>
                  <p>Ker je videl tako daleč naprej, zato je bil tako počasi razumevan od svojih, pa
                     tako strašno sovražen od strani eksponentov peklenskih sil. Popolnoma
                     bogovdanost, brezpogojna zvestoba Cerkvi, kremenit značaj, izjemna kultura,
                     znanje in razgledanost pa čudovito mladostni ogenj – to so bile skrivnosti
                     njegove nedosegljive veličine. Bil je svetnik in postal je še mučenik. </p>
                  <p>Mali ljudje in mladina mu bodo postavile spomenik – aere perennius. Vsemogočni
                     Bog, pokaži slovenskemu narodu, po mučeniški smrti svojega najzvestejšega
                     služabnika, sadove njegovega svetniškega žrtvovanja! </p>
               </div>
               <div type="div3">
                  <head>27. maja 1942. </head>
                  <p>Ob 5. uri popoldne trupli mučenikov prepeljani iz bolnice, kjer sta bili
                     balzamirani, v Akademski dom na Miklošičevi cesti 5. Tam ju je sprejela
                     mladina, ki je takoj prevzela častno stražo, ki jo bo držala nepretrgoma do
                     pogreba, ki bo v nedeljo 31. 5. 1942 popoldne ob 4. uri na Žalah. Ganljiv je
                     bil prizor, ko je mrtvo truplo gospoda profesorja počastila njegova gospodinja
                     Urši in nanj položila šopek belih nageljnov. </p>
               </div>
               <div type="div3">
                  <head>28. maja (četrtek). </head>
                  <p>Prvi dan javnega kropljenja. Kropilcev 4303. Ves čas se v dvorani moli sv.
                     rožni venec, njegovo najljubšo molitev. </p>
               </div>
               <div type="div3">
                  <head>29. maja (petek). </head>
                  <p>Drugi dan javnega kropljenja. Ca 5000 kropilcev. </p>
               </div>
               <div type="div3">
                  <head>30. maja (sobota). </head>
                  <p>Do četrt na 9 zjutraj več sto novih kropilcev. Ob pol 9 zadnji sestanek
                     stražarjev pri profesorju Ehrlichu. Navzoči so bili vsi stražarji, savičarke in
                     zastopstva dijakov SAZ ter lavantinskih bogoslovcev. Predsednik po stražarskem
                     običaju otvoril sestanek z zdravamarijo. Nato sem govoril jaz. Prvi del, zadnji
                     nagovor gospodu profesorju; drugi del, gospod profesor nam govori v slovo.
                     Zapeli smo še prej njegovo najljubšo koroško narodno pesem: Jaz pa ‘no kajžico
                     imam ... </p>
                  <p>Nato je vsakdo pokleknil pred krsto in položil svoj rožni venec na njegove
                     svete roke kot obljubo pokojnemu učitelju molitve, da nas bo sv. rožni venec –
                     njegova najljubša molitev – spremljala vse dni življenja kot praktičen spomin
                     nanj. </p>
                  <p>Zatem so krste blagoslovili (prošt Nadrah) in razvil se je veličasten mladinski
                     sprevod v stolno cerkev, kjer je bilo slovesno sv. 
                     <pb n="077"/>
                     opravilo ob navzočnosti vseh
                     vidnih slovenskih političnih in kulturnih predstavnikov. </p>
                  <p>Po sv. maši sta bili trupli odpeljani na Žale, kjer so jih položili na oder v
                     novem svetišču sredi Žal. Od poldne naprej je tudi na Žalah stalno do pogreba
                     bila častna straža akademikov in srednjšolcev. </p>
               </div>
               <div type="div3">
                  <head>31. maja (nedelja). </head>
                  <p>Dopoldne sta prispela oba nečaka, Albin in Ela. </p>
                  <p>Popoldne pogrebne svečanosti. </p>
                  <p>Udeležba do 15.000 ljudi. Več tisoč dijaštva. Tik pred začetkom prišli tudi vsi
                     najvišji italijanski oblastniki – da seveda zmanjšajo efekt tega poslovilnega
                     triumfa. </p>
                  <p>Policijskemu organu, ki je vprašal, če lahko drže med pogrebom ob krsti
                     stražniki častno spremstvo, sem zavpil: Vaša dolžnost je bila, da bi bili z
                     varnostno službo po cestah umor preprečili. Sedaj mrtvega bomo že sami
                     stražili. Pogreb bil izborno organiziran. </p>
                  <p>Na oder je stopil Mirko Simčič in vodil prisego slovenskega katoliškega
                     dijaštva. Tisoče rok se je dvignilo v prisego in tisoče mladih grl je spontano
                     vpilo klic za klicem te zgodovinske prisege. </p>
                  <p>Učinek prisege je bil edinstven. Vsi so v duhu in čustvih z mladino
                     soprisegali. </p>
                  <p>Ob grobu odločno govoril prošt g. Nadrah. Stotine deklet zagrnilo grobova
                     mučencev s svežimi marjetkami. Ganljiv prizor. Nato vsa množica pela ljudske
                     verske pesmi in himno »Povsod Boga!«. Pogrebci sami so zagrebli pol groba. </p>
                  <p>Skoraj v istih trenutkih, ko je mladina ob Ehrlichovem truplu polagala
                     zgodovinsko prisego, je minister Krek iz Londona razvijal in potrdil Ehrlichov
                     narodno-politični program. Tako je mrtvi vojvoda doživel tudi to zadoščenje.
                     Čudne so pota božje Previdnosti. Da, prof. Ehrlich je vedno bodril: Zaupajte,
                     če Bog hoče, da slovenski narod obstane, bo obstal in dosegel svoje tisočletne
                     težnje! V Boga je zaupal, Bog ga je potrdil: Umrl je svetniško – mučeniško.
                     Doživel je triumfalno zemeljsko slovo. Še na sam pogrebni dan je bila potrjena
                     njegova preroška misel. </p>
               </div>
               <div type="div3">
                  <head>Teden po pogrebu ... </head>
                  <p>Fantje in dekleta si odpočili od pogrebnih priprav. Nove skrbi, novi problemi:
                     ostali smo sirote brez očeta! Ljubi Bog, ki si ga poklical k sebi, usmili se
                     njegove mladine! Ne daj, da bi se ta mladina razšla. Varuj jo, druži jo, utrjuj
                     jo, ohrani jo. Obujaj v njej Ehrlichovega duha, ohrani v njej smisel za
                     molitev, za sv. zakramente, za čutenje s Cerkvijo, za pravo Slomškovo ljubezen
                     do slovenske domovine, za Ehrlichovo trojstvo: versko življenje, intelektualno
                     rast, pogumno nastopanje. Bog Vsemogočni, ne zapusti nas! Vzel si nam Ehrlicha,
                     daj nam v zvrhani meri njegovega duha! </p>
                  <figure>
                     <graphic url="slike_z_55/z_55_42.png"/>
                     <head>Poletje 2000 – Dr. Avguštin Kuk, eden vodilnih stražarjev, ob
                        prenovljenem Ehrlichovem in Rojicevem grobu</head>
                  </figure>
               </div>
               <div type="div3">
                  <head>Petek, 5. 6. 1942. </head>
                  <p>Direktorij pri škofu, ki se vrnil iz Rima. Razložili vse naše skrbi, ki so
                     nastopile z Ehrlichovo smrtjo, ponovili zvestobo in tesno priklenjenost na
                     Cerkev in na škofa. Prosili pomoči in opore. Javili provizorično rešitev:
                     ustanovil se je direktorij Straže, kongregacijo dalje vodi Ramšak, v izbi
                     začasno nadomešča profesorja Stane Jeglič. Prosili ponovno za Cirilov dom.
                     Obljubil. 
                     <pb n="078"/>
                     Stanovanje po Albinovi pomoči in Nadrahovem razumevanju ohranili za
                     pol leta. </p>
               </div>
               <div type="div3">
                  <head>Nedelja, 7. 6. 1942.</head>
                  <p>Treba se odločiti. Tukaj sem v smrtni nevarnosti. Razmere so tako razrvane.
                     Straža bi me toliko okupirala, da bi ne mogel dosti delati. Zunaj bi prišel do
                     merodajne literature. Naučil bi se jezika. Lahko bi morda več študiral. Pomagal
                     bi naši stvari. Nesel bi v svet Ehrlichovo misel. Gospod profesor, v tej stiski
                     se obračam na Vas, pomagajte mi z Vašim svetom. Nekdaj ste mi to odsvetovali.
                     kaj naj storim sedaj po Vaši smrti? </p>
               </div>
               <div type="div3">
                  <head>Ponedeljek, 8. 6. 1942. </head>
                  <p>Seja kluba, da teče stražarsko delo naprej. V izbi molimo vsak večer sv. rožni
                     venec, ki bo odslej živa vez med nami in dragim gospodom profesorjem. </p>
                  <p>Zaupati moramo: Profesor je bil vedno samo duhovnik. Ogromno je molil in tudi
                     vse drugo zamišljal in opravljal kot duhovnik božji. Živel je asketsko in
                     sveto, umrl je mučeniško. Zaupamo: Ljubi Bog ga bo poveličal, ga bo dvignil na
                     sveti oltar kot prvega slovenskega svetnika – mučenca. </p>
                  <p>Zaupali bomo: K dragemu mučencu se bomo zatekali v vseh osebnih in skupnih
                     nadlogah. Prosili bomo Boga in zaupno pričakovali znamenj, ki naj izpričajo, da
                     je prof. Ehrlich svetniški mučenec. Še eno: malo ljudi je bilo toliko
                     zasramovanih in opljuvanih kakor ta sveti duhovnik. Tudi to bo štelo. </p>
                  <p>Naš ljubi Bog: </p>
                  <p>Daj nam v svojem služabniku, mučencu Lambertu, svojega svetnika, h kateremu se
                     bo naš mali udarjeni narod mogel v svoji veliki stiski obračati. </p>
                  <p>Daj ljubi Bog, dopusti čudeže po njegovem imenu, naj bi prvi čudež bil storjen
                     za spreobrnjenje Ljubljane od njene zaslepljenosti. </p>
               </div>
               <div type="div3">
                  <head>17. 6. Odpotoval v Milan. </head>
               </div>
               <div type="div3">
                  <head>14. 9. 1942 se vrnil v Ljubljano. </head>
               </div>
            </div>
         </div>
         <div type="div1">
            <head>Vetrinj</head>
            <div type="div2">
               <head>Vračanje iz Vetrinja</head>
               <docAuthor>Tine Velikonja</docAuthor>
               <div type="div3">
                  <pb n="079"/>
                  <p>Veliko je bilo pisanega o tem, kako se je moglo zgoditi, da so Angleži predali
                     Titovim partizanom 26 000 vojakov, ki so jim bili izročili orožje in se zatekli
                     v njihovo varstvo. Med vrnjenimi je bilo tudi enajst do dvanajst tisoč
                     slovenskih domobrancev in tisoč civilistov. V Tolstoyevem procesu je o tej
                     prevari marsikaj prišlo na dan, vendar ne vse. Angleži so se hoteli na Koroškem
                     znebiti tako ujetnikov kot partizanov. Vsega skupaj niso jemali kot kupčijo »mi
                     vam domobrance, vi nam Koroško«, zanesljivo pa je pogodbo tako sprejelo
                     partizansko vodstvo. Angleži, ki so bili v usodno dogajanje vpleteni, so kmalu
                     spoznali, da je zagrešeno dejanje v nasprotju z Ženevskimi konvencijami.
                     Vračanje vojnih ujetnikov s prevaro je bil vojni zločin, zato so ga skušali
                     prikriti in ga tajiti. Ko je vsa resnica prišla na dan, so ravno s Tolstoyevim
                     procesom skušali zmanjšati njegov pomen.</p>
                  <p>Nerazumljivo je tudi obnašanje domobranskega vodstva, vendar ga je mogoče
                     opravičiti. Anglež je bil zanje človek časti in dane besede. Kar se je zgodilo,
                     je bilo prav tako nepričakovano kot stoletna voda. Vseeno pa je nerazumljivo,
                     da slovenskim civilnim voditeljem in vodstvu domobranske vojske niti najbolj
                     prepričljiva pričevanja tistih, ki so bili pobegnili s transportov, niso segla
                     do živega. Zato ni čudno, da prebiramo najbolj fantastične predpostavke in
                     razlage, ki so skregane z zdravo pametjo in seveda mečejo na to vodstvo posebej
                     slabo luč. </p>
                  <p>Šlo naj bi namreč za zaroto v lastnih vrstah. Opozoril bi vas na grdo in
                     žaljivo pisanje Franceta Permeta, ki je iz obskurnih »dokumentov« pobral tudi
                     sledeči odstavek in ga objavil v svojem zborniku Tudi mi smo umrli za domovino
                     (157, 159):</p>
                  <p>»Zakulisna pogajanja o vrnitvi domobrancev in civilistov so se začela 18. maja
                     1945 v gradu Turn. Pogajanje za domobrance je vodil polkovnik Kraner z dvema
                     oficirjema, za Odbor narodne rešitve pa duhovnik Kette s svojo skupino. Pri
                     pogajanjih je sodeloval general partizanov Hočevar. Dogovorili so se tudi o
                     načinu vračanja v Jugoslavijo.« V nadaljevanju preberemo še stavek: »Skupina,
                     ki je domobrance poslala v smrt, se je tudi sestajala s partizani v Celovcu.«
                     Pri tem je mišljeno domobransko vodstvo. </p>
                  <figure>
                     <graphic url="slike_z_55/z_55_43.png"/>
                     <head>Vetrinjsko polje in del taborišča maja 1945 z južne strani</head>
                  </figure>
                  <figure>
                     <graphic url="slike_z_55/z_55_44.png"/>
                     <head>Isti pogled na Vetrinjsko polje danes <name type="author">Tine
                           Velikonja</name></head>
                  </figure>
                  <p>Ni mogoče dokazati, da nekaj ne obstaja, in prav tako, da se nekaj ni zgodilo.
                     Lahko se samo spustimo v razčlenjevanje teh kratkih 
                     <pb n="080"/>
                     stavkov. Ni znano, kje naj
                     bi stal grad Turn, verjetno je mišljen grad Thurn nad Pliberkom, na katerem je
                     15. maja 1945 podpisala predajo hrvaška vojska. Domobranski polkovnik Kraner ni
                     obstajal, verjetno je mišljen polkovnik, takrat že general, Franc Krener;
                     duhovnik Kete, župnik in dekan v Devici Mariji v Polju je bil ubog begunec, ki
                     seveda na Vetrinjskem polju ni vodil nobenega odbora; tudi ni znano, da bi
                     Odbor narodne rešitve sploh obstajal. Franc Hočevar, ki je bil na čelu
                     slovenske partizanske delegacije, ki se je v resnici dogovarjala z Angleži in
                     ne z domobranci, ni bil general, ampak največ major, vodja pa polkovnik
                     Ivanović. Predvsem pa nikjer ne izvemo, kaj naj bi »prevarantsko« domobransko
                     vodstvo prejelo od partizanov kot zameno za uslugo. Skratka, bedno!</p>
                  <p>V sredo 30. maja 1945 popoldne in zvečer, ko se je zanesljivo vedelo, da
                     Angleži domobrancev ne vozijo v Italijo, ampak jih izročajo Titu, je vodstvo
                     delovalo kot ohromljeno. V tistem šoku ni zmoglo drugega, kot da je reševalo
                     lastno kožo. Če bi izpeljalo splošno, organizirano in disciplinirano akcijo, s
                     katero bi skušalo rešiti vsaj tisto, kar se je rešiti dalo, bi tvegalo in
                     izpostavilo tudi sebe. Priznam, da ni težko biti pameten za nazaj. Kajti danes
                     vemo, da je bila panika, ki je zavladala med vodilnimi, pretirana. Kajti v
                     pogodbi o vračanju med Angleži in partizani je bil dodatek, da bo predaja
                     izpeljana »samo, če se ne bodo upirali«. Ne vemo sicer, kako bi se obnašali
                     Angleži, če bi se tisti četrtek pripeljali s tovornjaki na Vetrinjsko polje in
                     spoznali, da je domobranska vojska izginila. Objavljamo dve zgodbi, ki pričata
                     o tem, kako so vest o nevarni poti sprejeli navadni vojaki in tudi, da jih vsi
                     oficirji niso pustili na cedilu. Kljub temu pa se je zgodilo, da je za Telovo,
                     v četrtek 31. maja 1945, kar 1600 domobranskih vojakov odšlo nazaj, čeprav so
                     vedeli, kam gredo, in lahko slutili, kaj jih čaka. A čisto zares niso računali,
                     da se podajajo v smrt. Kajti tudi partizani so ravnali, kot bi pridrvela
                     stoletna voda. Vojne je bilo konec in nihče si ni mogel predstavljati, da bodo
                     pobili vse.</p>
               </div>
            </div>
            <div type="div2">
               <head>Ne bom izbiral, ampak sprejel</head>
               <docAuthor>Jože Mejač </docAuthor>
               <div type="div3">
                  <head>Mengeš, Komenda, Mekinje </head>
                  <p>Moj oče je bil kmet v Zalogu pri Ljubljani. V družini smo bili štirje fantje in
                     dve dekleti. Rojen sem leta 1915, še nekaj mesecev, pa bom dočakal devetdeset
                     let. Moja domobranska zgodba se začenja 5. januarja 1945. Deloval sem kot
                     redovnik lazarist pri Srcu Jezusovem v Ljubljani. Tega dne me je poklical naš
                     vizitator Lovro Sedej. Med razgovorom me je vprašal, če sem pripravljen, da
                     grem na Gorenjsko. Razložil mi je, zakaj in kako. Vojne bo kmalu konec, v
                     Grobljah pri 
                     <pb n="081"/>
                     Domžalah, kjer je bila naša podružnica, so Nemci zavzeli vse. Ob
                     razpadu, ki ne more biti daleč, bo potrebno, da se tam pojavi eden od naših in
                     lastnino prevzame. Obenem prosijo na škofiji za duhovnika, na Gorenjskem jih
                     primanjkuje, zaradi Grobelj pa bi bilo kot nalašč, da bi šel eden od
                     lazaristov. Kot tretje pa so domobranci v Mengšu, ki so se ravno ustanovili,
                     zaprosili za kurata. Ponovil je: »Ste pripravljeni, da greste na Gorenjsko in
                     opravljate te naloge?« Nisem dosti pomišljal in sem ponudbo gladko sprejel.
                     Naslednje dni je prišlo do dogovora s sestrami usmiljenkami v Mengšu, da bom
                     prebival in se hranil pri njih. Nemci so vse druge pregnali, nje pa pustili.
                     Pripravljene so bile, da mi v svojem samostanu nudijo sobo in drugo oskrbo.
                     Teden dni kasneje so prišli pome v Ljubljano domobranci iz Mengša, bilo je
                     kakih deset veselih fantov. Pripeljali so se z navadnim kmečkim vozom z neko
                     hrano, imeli pa so tudi uniformo zame. Oblekel sem se vanjo, si nadel tudi
                     vojaški plašč, saj je bila zima, in se jim pridružil. Spominjam se, da smo
                     imeli težave na meji v Črnučah. Nemški stražar nas je štel. Vedel je, koliko
                     jih je spustil v mesto. Mi smo se pri tem sprehajali in gibali, da je prišel do
                     vedno drugačnega števila. Nazadnje je odnehal in nas spustil naprej.</p>
                  <p>Tako sem prišel na Gorenjsko brez vsakih papirjev. Čez nekaj dni sem se s
                     kolesom, dobil sem ga za darilo ob novi maši, odpeljal v Kranj in se prijavil
                     na Wermacht. Tam so me popisali in mi dali dovoljenje, da skrbim kot kurat za
                     tri postojanke: Mengeš, Komendo in Mekinje. Ustanovljene so bile na novo, štele
                     so vsaka 50 do 60 mož. Postal sem njihov kurat, obenem župnik za tri župnije v
                     istih krajih, zraven pa še hišni duhovnik za sestre. Zadeva je normalno tekla,
                     vsak dan sem maševal dvakrat, najprej pri sestrah, nato pa na eni od župnij, pa
                     tudi pri podružnicah, spovedoval in opravljal druga duhovniška dejanja. Cerkve,
                     kjer sem maševal, so bile vedno polne, lahko rečem, da nabito polne. Ljudje
                     niso imeli slovenskega duhovnika od napada na Jugoslavijo leta 1941. </p>
                  <figure>
                     <graphic url="slike_z_55/z_55_45.png"/>
                     <head>Vetrinjsko polje 1945</head>
                  </figure>
                  <p>Zame so bile hude predvsem nedelje. Začel sem v Mengšu. Ob pol šestih sem bil
                     že v spovednici, ljudje so potrpežljivo čakali. Saj so včasih prihajali
                     duhovniki iz Celovca, bili so dobri gospodje, a kaj, ko niso znali jezika.
                     Nekateri so se sicer skušali naučiti slovenščine, vendar jim ni šlo. Ob sedmih
                     sem maševal, po njej pa se na kolesu odpravil v Komendo, čez pol ure sem bil
                     tam. Spovedoval sem, kolikor je bilo časa, ob devetih je bila maša, nato pa v
                     Mekinje. Vse s kolesom, lepo v uniformi domobranskega častnika. Ni bilo samo
                     naporno, ampak tudi nevarno, zlasti tam, kjer je cesta peljala skozi gozd.
                     Navada je bila, da so bile pridige dolge pol ure. Pri tem pa nisem smel ničesar
                     piti, kaj šele pojesti in to od polnoči naprej. 
                     <pb n="082"/>
                     Opoldne sem dobil prvo hrano v
                     Mekinjah. Ob slabem vremenu, zlasti nasprotnem vetru, mi je komaj uspelo priti
                     pravočasno, pa tudi ne. Tako sem imel v Mekinjah včasih zamudo. A ljudje so
                     potrpežljivo čakali, peli in čakali. Po zadnji maši sem dobil kosilo, potem pa
                     se odpeljal v Komendo, kjer sem imel krščanski nauk in krščeval, nato pa nazaj
                     v Mengeš. Bil sem mlad in odporen, a je bila vseeno prehuda. Živci so bili do
                     kraja izmučeni. Ko je bilo vse za menoj, nisem mogel brati, spati in ne sedeti.
                     Pomagal mi je šele sprehod, nato spanec, da so se živci pomirili in je slabost
                     prešla. Za domobrance sem imel zelo malo časa. Predvsem so jih mučila moralna
                     vprašanja in so iskali pomoč. Nemci so me pustili pri miru. Le enkrat se je
                     oglasil v Mengšu nemški orožnik in povedal, da me išče gestapo. Od njega nisem
                     namreč imel nobenega dovoljenja za bivanje in delo. Ker mene ni bilo doma, je
                     naročil sestram, naj se za nekaj dni skrijem, potem pa je vse teklo po starem. </p>
                  <figure>
                     <graphic url="slike_z_55/z_55_46.png"/>
                     <head>Prihod v Buenos Aires leta 1949</head>
                  </figure>
               </div>
               <div type="div3">
                  <head>Ljubelj </head>
                  <p>Prišel je čas, da se umaknemo. Z datumi so težave. Po mojem smo iz Mengša
                     odhajali 10. maja. Ustavili smo se v Cerkljah, kjer smo prenočili. Ker so bili
                     vojaki peš, jaz pa s kolesom, sem šel naslednjega dne med potjo vstran na
                     Golnik obiskat naše sestre, ki so imele hišo posebej. Ustrašile so se me:
                     »Gospod, kaj bo pa zdaj. Partizani so že tu.« Zasedli so že sanatorij. Kar
                     zagledam dva partizana s puškami, nista bila v uniformah, da se bližata redovni
                     hiši. Znašel sem se. Rekel sem jima: »Fanta, če hočeta ohraniti življenje,
                     izginita! Za menoj prihaja četa.« In res sta se obrnila in odšla, odkoder sta
                     prišla. Jaz pa jadrno navzdol v dolino in z vojaki v Tržič. Tam je bila popolna
                     zmešnjava. Popoldne nas je dosegla Hercegovska divizija in začela streljati po
                     nas. Najlažja tarča je bila kolona z vozovi, ki se je pomikala po cesti proti
                     Ljubelju. Ena od min je zadela voz, na katerem je bil tudi moj kovček. Vse
                     skupaj je razneslo in tako sem bil ob vse. Šli smo navzgor proti Sv. Ani in
                     skozi ljubeljski predor. Kot veste, je bil nedodelan, hodili smo po blatu in
                     lužah v popolni temi. Zjutraj smo prišli na drugo stran.</p>
                  <p>Mirko Bitenc, Božo Berlot in moj brat Fanjo so s svojimi četami krili umik
                     civilistov, da ne bi kdo napadel kolone tako na začelju kot s strani. Sam nisem
                     šel po cesti, ampak z zdravnikom, katerega imena se ne spominjam, pod njo.
                     Skrbelo naju je namreč, če ni v grapi obležal kak ranjenec ali onemogel, ki bi
                     potreboval pomoč. Del naše skupine je šel skozi predor. Varovalne čete so se
                     zvečine odločile za umik po stari cesti čez prelaz. Na drugi strani smo se
                     dobili. Bila je sobota 12. maja. V Borovljah je bil prehod čez Dravo odprt, šli
                     smo čez, še prej pa pred mostom oddali orožje. </p>
               </div>
               <div type="div3">
                  <head>Vetrinj </head>
                  <p>V taborišču se je začela domobranska množica organizirati. Nastala je divizija
                     s polki in vso formalnostjo poveljstva: 4. polk - gorenjska vojska s
                     komandantom Antonom Mehletom, 3. polk z Ignacijem Kunstljem, 2. polku je
                     poveljeval Vuk Rupnik, 1. polku pa Emil Cof. Udarni bataljoni so bili predvsem
                     v 1. polku: stiški, šentviški in višnjegorski, 2. polk je bil mešan. V 3. in 4.
                     so bile predvsem domobranci iz posadnih čet. Mene so dali med Gorenjce, ker sem
                     pač deloval na Gorenjskem. Življenje se je začelo počasi urejati, jasno pa je
                     bilo, da dolgo tako ne bo šlo. Vojaki smo se imeli bolje kot civilisti. Imeli
                     smo vsaj suho hrano in šotore. Pa se po tednu dni srečam s sošolcem Ivanom
                     Remškarjem, ki je bil doma z Brezovice pri Ljubljani. Vedel sem, da je bil
                     nazadnje domobranski kurat nekje na Dolenjskem. Reče mi: »Jože, lepo te prosim,
                     ali mi narediš uslugo, zamenjajva! V Gorenjskem polku imam sorodnike.« Odvrnil
                     sem mu: «Vojaka sva, ti si kurat, jaz kurat, sama tega ne moreva narediti.
                     Pogovoriva se z višjim kuratom majorjem Ignacijem Lenčkom. Če se bo ta
                     strinjal, sem takoj za to.« No, čez dva dni me sreča dr. Nace Lenček: »Si ti
                     res Remškarju obljubil, da si pripravljen zamenjati svojo postojanko?« Ko sem
                     pritrdil, je nadaljeval: »Kam pa hočeš ti?« »Kamor boste rekli, vojaki smo, vi
                     odločate, ne jaz.« »Prav, prevzemi bataljon v 1. polku.« Vzamem tistih nekaj
                     stvari, ki sem jih imel: v prsnem žepu piksido za sveto olje, robec v 
                     <pb n="083"/>
                     hlačnem
                     in nekaj nad petdeset mark. To je bilo vse. Zato s selitvijo nisem imel težav.
                     Do menjave je prišlo nekaj dni pred vračanjem. Tako se je zgodilo, da sem ostal
                     živ, Remškar pa je z gorenjskimi domobranci odšel v smrt in verjetno leži v
                     Rogu. </p>
                  <p>V nedeljo 27. maja je šla na pot tehnična četa in redarstvena policija, v
                     ponedeljek 28. maja pa Gorenjski polk in Remškar z njimi. A že tega dne zvečer
                     so se začeli čuti glasovi, da nas morda vračajo Titu. Res je čudna stvar,
                     govorica pride kar tako, eden reče nekaj, drugi drugo. Najhujše je bilo v torek
                     zvečer, 29. maja, ko smo oficirji pripravili srečanje z večerjo. Moj starejši
                     brat Zorko je bil tudi v Vetrinju. Bil je poročen in bil doma kot gospodar,
                     zato ni šel k domobrancem, vseeno pa se je odločil za beg. Tega dne je kupil
                     vola, da smo imeli meso. Zvečer smo se torej zbrali oficirji, med njimi tudi
                     kurati. Imeli smo nekako večerjo, tudi vino se je dobilo. Začela se je razprava
                     o tem, kam nas vozijo. Najbolj zaskrbljen je bil kurat Jakob Mavec. Poznal sem
                     ga s fakultete. Neprestano se je vračal s svojimi dvomi in prekinjal pogovor.
                     Kako prav je imel. Naslednji dan, v sredo 30. maja, je šel na pot s skupino, v
                     kateri je bil Rupnikov bataljon. A tega dne je poveljstvo že resno dvomilo.
                     Transport je zasledoval na tovornem vozilu Franc Šega in od daleč opazoval
                     predajo na pliberškem kolodvoru. Ne vem, kaj da ni vodstvo prej odkrilo, kam
                     nas vozijo. Saj so poskušali Marinšek in Drčar, vendar pri poizvedovanju niso
                     šli do konca. Oh, ti Angleži! Da se je mogla zgoditi ta nesreča. Kaj je rekel
                     general Murray našim, ko so ga šli vprašat, kam gremo: »Imam povelje, da vas
                     pripeljem v določenem času do določene postaje, vas tam naložim na vagone,
                     cilji mi niso znani.« Zakaj ni povedal resnice. Naši so to sprejeli kot
                     dogovor, da gremo nekam na varno. A v sredo 30. maja popoldne se je razvedelo
                     za prevaro. Vrnil se je dr. Janež, ki je dva dni prej pobegnil s postaje v
                     Pliberku. </p>
                  <p>Sklicali naj bi zbor politikov in višjih oficirjev. O tem so mi pravili
                     kasneje. Mene namreč tam ni bilo. Bil sem v Celovcu. Lepo peš, mladenič, ki mu
                     nekaj kilometrov tja in nazaj ni delalo težav. Že prej sem bil v mestu, da si
                     pomagam. Potreboval sem perilo, da se za silo oblečem. Vedel sem, da so v
                     Celovcu usmiljenke, naš sestrski red, in sem jih obiskal. V mestu sem se
                     najprej lovil. Pa sem naletel na fanta in ga vprašal, ali so kje tu redovnice,
                     ki imajo bele klobuke v obliki letala. »Ja, ja«, je dejal, »tam na drugi cesti
                     zavijte na levo, tam je lazaret, vojaška bolnišnica.« Našel sem jo, pred vhodom
                     straža: »Rad bi govoril s sestro prednico.« Poklicali so jo, prišla je in sem
                     se ji predstavil. Po uniformi je vedela, da sem domobranec in da smo v
                     Vetrinju. Nadaljevala je: »Kar slovensko povejte!« Bila je Slovenka, druge pa
                     Nemke. Razložil sem ji, po kaj sem prišel. Dobil sem prigrizek. Prinesla mi je
                     pižamo: »Drugega nimam, tole pa vam lahko dam. Bom pa poskrbela še za drugo.« </p>
                  <p>Zato sem bil v sredo 30. maja popoldne nič hudega sluteč v Celovcu in se z
                     bisago, v katero sem natlačil obljubljene reči, vrnil v taborišče. Bila je že
                     noč. Najprej sem šel k našim in naletel na očeta: »Veš, kaj se je zgodilo?
                     Janež je prišel nazaj. Ne gredo v Italijo, vračajo jih Titu. Oficirje so
                     sklicali. Franjo in Miha sta že odšla.« V Vetrinj je prišla vsa naša družina
                     razen mame, ki je ostala doma. Brat Franjo je bil poveljnik čete v
                     višnjegorskem bataljonu, Miha pa njegov vojak. </p>
                  <p>Grem do našega taborišča in bataljona. Oficirjev ni bilo nikjer več. Vzamem dva
                     vojaka in naravnost v domobranski štab. Pred poslopjem, ki je stalo zase,
                     značilno rumeno hišo, v kateri je danes šola, stoji angleška straža. Salutiram,
                     povem, kdo sem in da želim na poveljstvo. Spremljevalca ostaneta, mene pa
                     spustijo noter. Grem kar naprej in v neki sobi dobim polkovnika Milka Vizjaka.
                     Bil je v pižami in se odpravljal spat. Vprašal sem ga, kakšen je položaj in kaj
                     nam je storiti. Odgovoril mi je: »Nič ne morem, sam sem ujetnik. Saj ste videli
                     stražo pred hišo. Edino, kar morem narediti je, da vas odvežem prisege.« Kaj
                     tako neumnega nisem pričakoval. Smešno se mi je zdelo, kakor je bilo hudo. Svet
                     se podira, vse je izgubljeno, gre za rešitev življenj, ta človek pa fantazira o
                     prisegi. Rekel sem mu: »Kaj to je vse, kar mi lahko svetujete?« »Da, na žalost.
                     Nimam nobene avtoritete in nobene komande, da bi mogel kaj odločati.« Zamahnil
                     sem z roko in odšel. Zunaj je močno deževalo. Ko sem se vračal k našim, sem
                     videl žensko, ki je stala čisto na prostem na polju z otrokom v naročju, imela
                     je dežnik, otrok je jokal, ona pa je bila nepremična kot kip.</p>
                  <p>Šel sem v svoj šotor in nemirno spal. Zjutraj sem šel v cerkev in ob 6. uri
                     maševal v stranski kapeli, kjer je zdaj plošča, posvečena Meršolu. Cerkev je
                     bila polna. Pri glavnem oltarju je maševal Pelan in pridigal tako nerodno in
                     zmedeno, da je ljudi še bolj vznemiril. Ko sem končal, sem se preoblekel in
                     odšel v taborišče. Poiščem trobentača in ukažem, naj zatrobi v zbor. Postrojil
                     se je ves bataljon po četah, sploh ne vem, kateri je bil, saj sem bil med njimi
                     šele nekaj dni. Stopil sem prednje in jim spregovoril:</p>
                     <pb n="084"/>
                  <p>»Fantje, zdaj veste, kako so se izkazali Angleži. Domobranci, ki so šli pred
                     vami, so bili predani Titu. Izdani smo. Zdaj moramo ravnati po svoje in rešiti,
                     kar se rešiti da. Saj imate tu v taborišču med civilisti kakšne znance,
                     sorodnike, nekateri imate kaj civilnega tudi s seboj. Preoblecite se! Pustite
                     vojaško taborišče in se pomešajte med civiliste.«</p>
                  <p>Zaslišali so se glasovi: »Kje pa so oficirji?« Odvrnil sem:« Jaz sem tukaj, saj
                     me poznate, vaš kurat sem!« Nekateri se niso zavedali, kako resen je položaj.
                     Vpili so: »Ko bomo v Italiji, bomo izbrali svoje oficirje izmed nas.« Komaj sem
                     jih prevpil: »Oficirji so v hujši nevarnosti kot vi in so že odšli, da bi se
                     rešili, kam, ne vem. Včeraj sem bil v Celovcu in se vrnil šele ponoči. Čutim se
                     dolžnega, da vam povem, kaj nam je treba storiti, da se rešimo.« Pa spet nič:
                     »Kaj ste res tako zaslepljeni, da verjamete, da greste v Italijo. Kaj ne
                     vidite, da je vse izgubljeno!« </p>
                  <p>Potem so začeli ponavljati stavek: »Kamor so šli drugi, gremo pa še mi!«
                     Nazadnje jim predlagam: »Če ste res prepričani, da je prav, kar delate, vam
                     lahko pomagam samo še z enim. Dam vam lahko splošno odvezo. Štiri mesece sem
                     bil med vami in vašimi, vsakega od vas sem sprejel, če je hotel. Ne vem, kaj se
                     bo zgodilo z vami. Jasno pa je, da greste v nevarnost. Vsakemu posebej odveze
                     ne morem dati, imam pa pravico in dolžnost, da jo v nevarnosti dam vsem.
                     Izmolili bomo kesanje, opravili kratko spraševanje vesti: vsak naj razmisli,
                     kaj je v tem času storil, da obžaluje. Obžaluje grehe in prosi Boga
                     odpuščanja.« Nikogar ni bilo, ki bi dejal: »Jaz pa ne bom.« Vsi so pokleknili.
                     Izgovarjal sem besede, jasno in glasno, da so vsi slišali: »Jaz vas odvežem ... «
                     Ko so vstali, sem se poslovil od njih z besedami: »Povedal sem vam, opozoril
                     sem vas, prosil sem vas, več ne morem napraviti, zbogom!« Pa sem šel. </p>
                  <p>Vedel sem, kje so duhovniki župnije Devica Marija v Polju. Vsi so se odločili
                     za pot na Koroško: dekan in župnik Janez Kete, kaplana Lamovšek in Tone
                     Vukšinič. Dobil sem Toneta: »Veš, kaj se je zgodilo. Imaš kaj, da se
                     preoblečem?« Našel mi je pumparice in jopico. Ura je bila že osem ali več.
                     Slekel sem uniformo in šel kot civilist naravnost v tisto smer, kjer so že
                     stali tovornjaki. Bilo jih je dvajset ali trideset, kaj jaz vem. Niso bili vsi
                     polni. Zagledam svojega purša. Bil je naš redovni brat, Ciril Vernik. Nekatere
                     naše brate so namreč mobilizirali v domobrance. Sedel je že na tovornjaku.
                     Zaklical sem mu, naj zapusti vozilo. Branil se je: »Jaz grem tudi z njimi!«
                     »Kot duhovnik ti ukazujem, kot lazarist, da greš z menoj.« Nazadnje se je
                     pustil prepričati in je odšel na varno. Kasneje je šel kot misijonar na
                     Kitajsko, nazadnje živel v Torontu in umrl v prometni nesreči. </p>
                  <p>Hotel sem že oditi, kar zagledam majorja Ivana Boha. Hodil je okoli tovornjakov
                     in nekaj govoril z vojaki. Nisem bil več vojak, samo navaden civilist, zato
                     nisem mogel kar skočiti do njega. Nekaj časa je kolovratil okrog, potem pa se
                     povzpel na kamion in obsedel. Odšel sem. Ne vem, kdo ga je prepričal o
                     nasprotnem, verjetno žena. Povedali so, da je v zadnjem trenutku skočil dol.
                     Kasneje sem ga dobil v Kanadi. Tam se je ustalil in vodil manjše podjetje.
                     Vprašal sem ga, čeprav mi je bilo težko, kaj je bilo z njim: »Zakaj ste to
                     naredili, saj ste vendar vedeli, kaj vas čaka, če greste nazaj.« »Sam ne vem,
                     kaj sem mislil. Ali sem bil zmešan ali kaj. Ne morem razumeti.« </p>
                  <p>Odšel sem k svojim in ostal pri njih. Čez nekaj dni sta se vrnila tudi Franjo
                     in Miha. Angleži so Vetrinjsko polje kmalu izpraznili in počistili, ljudi pa
                     razvozili po drugih taboriščih. Nas so odpeljali v Šentvid na Glini, druge v
                     Kellenberg in Spittal. Čez nekaj dni me dobita škofijski tajnik dr. Jože
                     Jagodic in kranjski dekan mons. Matija Škerbec: »Prošnjo imava. Ali bi šel v
                     Wolfsberg, kjer je taborišče. Tja so Nemci pripeljali z Zlatega polja in Vranje
                     Peči naše ljudi. Vasi so požgali, prebivalce pa odpeljali v Avstrijo. Vse je
                     urejeno. Imeli boste svojo sobo, hrano bo zagotovljena.« Tistega dne, ko sem
                     spoznal, da sem po čudnem spletu okoliščin ostal živ, ko bi moral umreti, sem
                     naredil sklep, ne bi rekel obljubo:« Ne bom si izbiral, ampak sprejemal,
                     kamorkoli me bodo poslali. Vzel bom tudi tisto, česar drugi ne bodo
                     hoteli.«</p>
               </div>
               <div type="div3">
                  <head>Sv. Jedert v Labotski dolini </head>
                  <p>Dva angleška vojaka sta me z džipom zapeljala mimo Celovca in Velikovca v
                     Labotsko dolino (Lavanttal). Malo za Wolfsbergom sta me odložila kar na cesti,
                     češ, tu je vas, na drugi strani pa taborišče. Na levem bregu reke ob glavni
                     cesti, ki pelje proti Judenburgu, je naselje Frantschach. Zraven je bila
                     tovarna celuloze. Na desnem bregu Labotnice (Lavant) pod strmim hribom pa je
                     stalo taborišče, v katerem so bivali delavci, ki so bili v tovarni zaposleni,
                     med njimi tudi slovenski izseljenci. Čez reko je bil razpet lesen most, da si
                     lahko prišel naravnost v 
                     <pb n="085"/>
                     taborišče. Odkorakam čez in naravnost noter. Javim se
                     upravniku. Bil je po činu stotnik, folksdojčar iz Maribora. Govoril je tudi
                     slovensko. Predstavim sem se mu in razložim, zakaj sem prišel. Gleda me in
                     zmajuje z glavo: »Nič ne vem o tem. Far, kaj bom z njim! Oprostite, ne morem
                     vam nič dati, nimam sobe in sploh ne morem sprejeti novega člana brez
                     privolitve Angležev. Zbogom!« </p>
                  <p>Zapustil sem taborišče. Bil je petek ob treh popoldne in slišalo se je bližnje
                     zvonjenje. V želji, da se bolje razgledam, kje sem, sem se povzpel na bližnji
                     grič in severno se je pokazal zvonik farne cerkve. Spustil sem se navzdol,
                     cerkev zaprta, zraven veliko enonadstropno župnišče, nasproti gospodarsko
                     poslopje. Vas je St. Gertraud (Sv. Jedert). Pozvonim. Skozi okno v prvem
                     nadstropju je mladenič pomolil črnolaso glavo. Da je kaplan. Pojasnim mu, kaj
                     želim. Nemško sem dobro znal, saj sem se učil jezika vseh osem gimnazijskih
                     let, potem pa še tiste mesece, ko sem bil kurat na Gorenjskem. Zavrnil me je:
                     »Nič ne morem dati.« Pokazal sem mu gospodarsko poslopje in rekel: »Pa vsaj
                     dovolite, da bom lahko ponoči prespal na senu.« Bil je odločen: »Nič ne morem
                     brez dovoljenja župnika.« »Pri nas sem vsakemu beraču kot otrok lahko dovolil,
                     da je prespal pri nas, vi pa ne duhovniku.« »Ne, amen! Župnik pride okrog osme
                     ure domov, pa njega vprašajte!« </p>
                  <p>V urah do večera sem hodil naokrog in si ogledoval kraj. Potem sem se okorajžil
                     in šel nazaj. Župnik je bil že doma. Sam mi je prišel odpret. Povedali so mu
                     zame. Pozdravi me: »Sam Bog vas prinaša.« V župnišču so bili namreč samo
                     štirje, poleg župnika, pisal se je Joseph Suchor, še kaplan, kuharica in
                     župnikova nečakinja, ki je študirala. Župnik začne: »Iz Standesamta mi hočejo
                     na vsak način vsiliti eno žensko. Potem imam že raje vas.« Vprašal sem ga, kaj
                     bo s hrano. Da to ni mogoče, da imajo komaj zase. Po kmetijah hodi in popravlja
                     kmetom elektriko, da dobi kaj. »Pojdite zjutraj čez most, na eni strani je
                     mesarija, na drugi gostilna. Povejte, da vas pošiljam jaz.« Mesarji so se
                     pisali Keber, še danes vem za to ime. Sama mesarica pride: »Wir haben keinen
                     Platz fur Ausländer.« Pa je bilo konec. Grem na nasprotno stran, v gostilno.
                     Pisali so se Schepper. Starejša gospa, že malo nagnjena vstran: »Deset jih imam
                     že na hrani, naj bo pa še eden.« In me je sprejela. O vsem sva se zmenila.
                     Hčerka in sin sta bila oba v zaporu, sin zato, ker je imel vodilni položaj pri
                     Hitlerjugend, hčerka, ker je bila med vojno v boljši državni službi. Stara
                     gospa je bila vdova, njena sestra, ki je živela z njo, tudi. Prva je skrbela za
                     navadno hrano, druga pa za priboljšek. </p>
                  <figure>
                     <graphic url="slike_z_55/z_55_47.png"/>
                     <head>Slovenska vas v Lanusu v Buenos Airesu</head>
                  </figure>
                  <p>Potem sem zahajal v taborišče, zbiral slovenske otroke in jih učil običajnih
                     šolskih stvari, da se niso potepali okrog. Begunci se namreč niso mogli takoj
                     vrniti v domovino. Tu so imeli zaposlitev, čeprav slabo plačano, doma pa vse
                     požgano. Otrok je bilo nekaj več kot trideset. Nemški otroci, ki so bili v
                     taborišču, so imeli redno šolo, slovenski pa nič. V šolskem poslopju sem dobil
                     prostor tudi za naše, seveda popoldne. Pa me pokliče angleški komandant:
                     »Slišal sem, da učite otroke. Kdo pa vam je dal dovoljenje?« Rečem mu: »Imam
                     končano fakulteto in sem prepričan, da sem sposoben zastonj učiti otroke, da
                     jim pomagam.« Zatožili so me nemški učitelji. Kaj vem, kaj se je skrivalo
                     zadaj. Morda so mislili, da delam nekako propagando ali zaradi zaslužka. Gledal
                     me je: »A tako.« Odšel je, se vsedel v svoj džip in odpeljal. Nisem še dobro
                     zapustil taborišča, ko me je poklical nazaj: »Kakšna sredstva imate na
                     razpolago?« Odgovoril sem mu, da tablo in kredo. Peljal me je v sobo. Na dolgi
                     mizi naloženi zvezki, svinčniki, radirke, vse te reči. Nabral sem, kar sem
                     potreboval, in se mu zahvalil. </p>
                  <p>Čez mesec dni me spet pokliče. Zdaj je bil slabe volje in začne: »Zakaj ste vi
                     proti 
                     <pb n="086"/>
                     angleški vojski?« Vprašam: »Kako, kje sem pa kaj takega naredil ali
                     govoril?« »Z besedo ne, ampak indirektno. Da naša vojska ni taka, kot bi morala
                     biti. Zakaj materam ne pustite, da bi njihove hčerke servirale v naši oficirski
                     menzi?« No, pa smo tam! Angleži so bili namreč izbrali štiri ali pet deklet,
                     starih okrog 16 let, luštkane, najbolj čedne, da bi delale v njihovi menzi.
                     Dovoljenje bi morale dati njihove matere. Te so me vprašale, kaj naj storijo.
                     Ker sem poznal zgodbe o oficirskih menzah in neumnih puncah, odraščajočih
                     frkljah, sem se zresnil. Na razpolago so še čokolada, najlonske nogavice in vsi
                     zlodji, hitro se lahko spozabijo in se spustijo v nesrečo. O tem sem materam
                     povedal, odločijo pa naj same. Poveljniku sem razložil, da sem še vedno enakega
                     mnenja: »Sam sem bil vojak in vem, kaj je vojska. Vi lahko ukažete karkoli
                     hočete. Imam svojo čast. Kar sem rekel, je bilo premišljeno in svojega stališča
                     ne bom spremenil.« Pa sva opravila in punce so ostale doma. </p>
                  <figure>
                     <graphic url="slike_z_55/z_55_48.png"/>
                     <head>Slovenska ženska liga v Winnipegu</head>
                  </figure>
                  <p>Maševal sem v župnijski cerkvi. Župnik mi je dal na voljo: »Zjutraj ob 6. uri
                     ali kot zadnji ob 11 uri, vmes so naše maše.« Izbral sem jutranjo uro. Cerkev
                     je bila že prvič polna, naslednjič pa tudi glasna in slovesna. Imeli smo
                     organista, Podlimbarski smo mu rekli, Urbanija se je pisal, pesnika in
                     skladatelja. Orgle so pod njegovimi rokami donele po naše, vsa cerkev je pela.
                     Ko so prišli malo pred sedmo Avstrijci k svoji maši, so strmeli. Všeč jim je
                     bilo. Župnik me je prijel: »Ali znaš coprati ali kaj. Vabil sem jih, naj
                     pridejo k maši, pa jih ni bilo. Ti si komaj prišel, pa imaš polno in živo.«
                     Razložil sem mu: »Tako nastane tole. V tujini so, zdaj pa imajo svojega
                     duhovnika, komaj so ga pričakali. Treba jih je razumeti.« </p>
                  <p>Potem so mi odpovedali prostor v šoli. Na pomoč mi je priskočil župnik. S
                     stranskega oltarja sva snela sv. Notburgo in tja postavila šolsko tablo, otroci
                     so dobili sedeže, pa je šlo. </p>
               </div>
               <div type="div3">
                  <head>Po svetu</head>
                  <p>Do konca poletja se je nekaj družin izselilo iz taborišča, slovenska samo ena.
                     Tako je ostalo nekaj prostorov praznih. Iz našega taborišča v Kellenbergu so mi
                     poslali dve učiteljici za pomoč in sredi jeseni sta začeli urejen šolski pouk
                     kar v taborišču. Ena, gospodična Pepca Beričič, se je po dolgih letih vrnila v
                     domovino in sedaj kot 91-letna upokojenka živi v starostnem domu v Mengšu. </p>
                     <pb n="087"/>
                  <p>Malo pred božičem sta me spet obiskala apostolski delegat za begunce dr. J.
                     Jagodic in mons. M. Škerbec. Iskala sta duhovnika za oskrbo naših študentov v
                     Gradcu. Tako sta razlagala: »Okrog sto naših fantov in deklet je vpisanih na
                     graški univerzi. Živijo v begunskih barakah v Hochsteingasse. Nujno potrebujejo
                     duhovno oskrbo. Tvoji avstrijski sobratje imajo v mestu svojo centralno hišo.
                     Gotovo te bodo radi sprejeli.« Res so z veseljem dovolili, da pridem, saj bom
                     tudi njim v pomoč. Nemci so namreč takoj po zasedbi Štajerske odpeljali večino
                     sester usmiljenk v Avstrijo in jih namestili po bolnicah in vojaških lazaretih.
                     Takoj so me prosili, naj prevzamem duhovno skrb zanje. V začetku januarja 1946
                     sem bil že v Gradcu s trojno nalogo: duhovna oskrba naših študentov, skrb za
                     sestre usmiljenke ter duhovno in socialno delo med vsemi begunci iz
                     Jugoslavije. Bilo jih je toliko, da smo ustanovili slovensko personalno župnijo
                     s središčem v naši družbeni hiši in cerkvi. Kar tri leta je trajal moj graški
                     misijon. Dela sem imel čez glavo. </p>
                  <figure>
                     <graphic url="slike_z_55/z_55_49.png"/>
                     <head>Leta 1980 – Bratje in sestre: Zorko, Kati, Jože, Marija, Miha in
                        France</head>
                  </figure>
                  <p>Proti koncu leta 1948 sem dobil vabilo, naj pridem v Združene države. Vse je
                     bilo že dogovorjeno, ko prejmem istega dne pismo g. vizitatorja družbene
                     province v Čilu, naj pridem na pomoč, in statististični pregled, koliko
                     duhovnikov je v Severni in Južni Ameriki. V ZDA en duhovnik za 450 vernikov, v
                     Južni Ameriki pa eden na deset do petnajst tisoč vernikov. »Kaj bom delal gnečo
                     v ZDA, če je taka potreba v Južni Ameriki.« Prijavil sem se za odhod v Čile in
                     1. januarja 1949 začel svojo 50-letno misijonsko pot od Ognjene zemlje,
                     Argentine, Peruja, do Teksasa, Kanade in Dominikanske republike. </p>
                  <p>Ko sem prišel leta 1956 v Argentino, so se v »slovenski vasi« v Lanusu v Buenos
                     Airesu pripravljali na farno žegnanje. Pozdravil sem dva moška, ki sta delala
                     klobase. Spogledata se, potem pa eden vpraša: »Ali ste vi nekdanji domobranski
                     kurat Jože Mejač?« »Sem, odkod me pa poznate?« »V Vetrinju sva vas tistega
                     usodnega 31. maja ubogala in šla med civiliste. Tako sva ostala živa. Tukaj sva
                     se poročila, otroke imava in kar lepo nam je.« Eden se je pisal Rozina, drugi
                     Zgonc. No, hvala Bogu, pri nekaterih je moja beseda takrat le padla na
                     rodovitna tla!</p>
               </div>
            </div>
            <div type="div2">
               <head>Rešil nas je Božo Berlot</head>
               <docAuthor>Davorin Kahne</docAuthor>
               <div type="div3">
                     <pb n="088"/>
                  <p>Sem Davorin Martin Kahne, rojen 12. novembra 1922 v Ljubljani. Rastel sem pod
                     Rakovnikom in postal eden od številnih mladincev, ki smo se zbirali pri
                     tamkajšnjih salezijancih. To me je tudi nagnilo, da sem v jeseni leta 1943
                     postal domobranec. Najprej sem bil vojak Tehnične čete v poslopju 1. državne
                     gimnazije na Vegovi v Ljubljani, nato pa narednik v 16. četi, ki je v Stiškem
                     udarnem bataljonu slovela kot najboljša. Poveljeval ji je Božo Berlot, ki sem
                     ga poznal, saj je bil tako kot jaz doma z Galjevice. Čeprav ni imel vojaških
                     izkušenj, bil je magistratni uradnik, sicer rezervni narednik stare
                     jugoslovanske vojske, je postal eden najbolj sposobnih domobranskih
                     poveljnikov. Vedno pogosteje je postala navada, da operacij bataljona ni vodil
                     njegov poveljnik, kapetan in kasnejši podpolkovnik Emil Cof. Na pohodih in ob
                     spopadih s partizani je vodstvo prepustil Berlotu. Povedal bom, kako smo se pod
                     njegovim vodstvom rešili.</p>
                  <p>Prve dni maja 1945 je bila naša četa še v Podturnu pri Dolenjskih Toplicah, 4.
                     maja smo prešli Kočevski rog, hodili smo mimo Koprivnika in Kočevja, za nekaj
                     ur spali pri Sv. Gregorju in prišli v Ljubljano v nedeljo, 6. maja zjutraj.
                     Nato dva dni na Barju, 8. maja zvečer pa umik mimo Cerkelj do Tržiča. Naša četa
                     je bila v zaščitnici, šli smo celo nazaj do predzadnje železniške postaje in
                     tam čakali v zasedi. Tako smo prišli zadnji pred ljubeljski predor, ko so ga že
                     obstreljevali partizani. Zato smo se odločili za pot čez prelaz. Ko smo 12.
                     maja takoj na drugi strani Drave oddajali orožje, sem svojo pištolo skril v
                     nahrbtnik. V Vetrinju smo se imeli slabo, saj so komoro zajeli partizani.
                     Ostali smo brez vsake hrane in smo si pomagali, kakor smo vedeli in znali. Na
                     tistem polju ne bi dolgo zdržali. Zato smo se oddahnili, ko smo izvedeli, da
                     nas bodo prepeljali v Italijo. </p>
                  <p>V sredo, 30. maja 1945 popoldne, je bil Berlot, ki je takrat že napredoval v
                     stotnika, dežurni oficir v domobranskem štabu v Vetrinju. Izvedel je, da se je
                     iz Pliberka vrnil dr. Janez Janež, ki se je bil rešil s tamkajšnje železniške
                     postaje. Že prej so prihajali drugi, ki se jim je beg posrečil, tako Vlado
                     Ljotić, sin srbskega politika Dimitrija Ljotića, pa mu niso verjeli. Poveljstvo
                     je bilo prepričano, da Srbi širijo nepreverjene vesti, ker bi radi Slovence
                     sprli z Angleži. No, Janežu so nazadnje verjeli. Berlot je v naglici zapustil
                     delovno mesto in že proti večeru sklical zbor naše, to je 16. domobranske čete.
                     Vojaki, bilo nas je okrog devetdeset, smo se postrojili. Glasno in jasno nam je
                     povedal, da domobrance vračajo: »To noč moramo proč. Za nas vrnitve v
                     Jugoslavijo ni. Gremo, čeprav ne vem, kam. Če bomo šli nazaj, nas bodo
                     postrelili, tako pa, če bomo dva dni dalj živeli, pa bomo živeli. Vendar vam
                     obljubljam, da bom storil vse, da vas popeljem na varno.« Niti sekundo nisem
                     pomišljal, ali grem ali ne, tudi večina drugih ne. Vedeli smo, kaj so počeli
                     partizani z ujetimi domobranci. Če so koga ujeli, ga niso ustrelili, kot smo mi
                     partizana, če nam je padel v roke, ampak so ga prej mučili. Nekateri pa so
                     razmišljali drugače: »Tudi drugi so šli nazaj!« </p>
                  <p>Tisto noč s srede na četrtek, med 30. in 31. majem, je bila taka nevihta, taka
                     ploha, da je bilo vse pod vodo. V šotorih smo čepeli in držali nahrbtnike v
                     rokah. Ko je v zgodnjem jutru nehalo deževati, smo odšli. S seboj smo vzeli
                     samo najnujnejše. Berlot je poveljeval: »Ne vsi naenkrat! Po štirje in štirje
                     se bomo pobrali v hrib in se skrili v hosto.« Tako smo se zjutraj, 31. maja,
                     zbirali po gozdu, bilo nas je 40, morda nekaj več, polovica čete. Drugi so si
                     poiskali zavetje pri svojcih, nekaj pa se jih je odločilo, da gredo nazaj.
                     Pridružili so se nam tudi iz drugih enot. Naša četa jo je torej kar srečno
                     odnesla. Na splošno pa mislim, da je bilo ravnanje političnega in vojaškega
                     vodstva porazno. Kolikor vem, jih je le malo ravnalo tako kot poveljnik naše
                     čete, da bi namreč postrojili svojo enoto in vojakom povedali resnico. Če bi se
                     vodstvo le malo zavedalo, kaj počenja, bi se lahko rešili vsi, ki smo bili tam. </p>
                  <p>Odpravili smo se proti zahodu. Pridružilo se nam je še šest oficirjev iz drugih
                     čet. Ne spominjam se dobro, kateri od njih je pravil, da so ga vojaki prav
                     stražili, da jim ne bi ušel. Prisiliti so ga hoteli, da bi šel zjutraj skupaj z
                     njimi na transport. Kar nekaj nas je bilo oboroženih. Od 22. čete, iz
                     višnjegorske skupine, se nam je pridružil poročnik Božo Stariha, poročnik Franc
                     Prelog je bil brez vsega, Karel Kavka, Janez Zupančič, poročnik Franc Homovec
                     in drugi. Stariha je imel civilno obleko, preoblekel se je vanjo in njega smo
                     pošiljali naprej. Ko smo prišli do Drave, je šel do čolnarja, 
                     <pb n="089"/>
                     če nas spravi
                     čez. Morali smo biti previdni, ker je bila v bližnji hiši angleška straža, ki
                     je pazila na brod. S seboj smo imeli nekaj denarja, posebno brata Berlota, Božo
                     in Viktor. Brodniku smo plačali, dodali še par čevljev. Čez smo šli opolnoči.
                     Več kot petdeset nas je bilo in moral je peljati dvakrat. Na drugem bregu smo
                     šli naravnost čez žitno polje. Ko smo se na 30 metrov približali glavni cesti,
                     ki pelje po Rožu iz Borovelj proti Beljaku, smo od daleč zagledali angleško
                     patruljo. Pravočasno smo se polegli, potem pa naprej v Karavanke. Polegli smo
                     po grmovju in za nekaj ur zaspali. Pot smo nadaljevali po hribih proti Trbižu.
                     Ne spominjam se, kdaj smo prekoračili cesto, ki pelje čez podkorenski prelaz.
                     Hodili smo namreč tudi ponoči. Potem nas je ves dan pral dež, pa smo si
                     poiskali zavetje v senikih. Midva s Stariho sva se spustila proti dolini in
                     prišla do samotne kmetije. Prosila sva za kruh in ga dobila. V tistem pride
                     mimo angleška patrulja petih ali šestih vojakov. Ženska naju je zadnji hip
                     skrila. Ko je nevarnost minila, sva jo prosila za hlebček, ker da nas je v
                     planini še veliko. Usmilila se naju je. Potem smo hodili v procesiji gor in
                     dol. Berlot je sklenil, da je tako dolga kolona nevarna in nas je razbil v tri
                     skupine. Mene je vzel v svojo, ki naj bi šla zadnja. Skrbela bo za tiste, ki bi
                     se izgubili ali bi šlo kaj drugega narobe. Naslednje jutro bi morali na pot
                     navsezgodaj, pa smo zaspali. Ko smo se spustili v dolino Ziljice, južnega
                     pritoka Zilje, je bilo sonce že visoko. Rečica reže gorovje in deli Karavanke
                     od Karnijskih Alp. Promet ob njej po cesti iz Trbiža proti Beljaku je bil
                     prehud in smo sklenili počakati noči. Pred nami so bile kar tri ovire: cesta,
                     železnica, reka. V dolini smo dobili še nekaj hrane, pred polnočjo pa smo se
                     odločili, da gremo čez. Reko smo bredli pri elektrarni pod jezom, ker je bila
                     voda tam najnižja. Tok je bil močan. Čevlje sem tiščal pod pazduho, lovil sem
                     se in nehote dvignil roke. Ušli so mi po vodi in komaj sem jih ujel. Nato smo
                     lezli navzgor po strmem bregu. Prišli smo visoko v hribe med Ziljsko in
                     Kanalsko dolino. Spet smo bili vsi na kupu. Viktor Berlot je opešal, pa tudi
                     drugi smo slabeli. Na poti smo bili že kar teden dni in to skoraj brez hrane.
                     Zvečer, preden naj bi šli v Jugoslavijo, so nam bili Angleži razdelili
                     popotnico, vsakemu majhno mesno konzervo in paket piškotov. To in nekaj
                     naberačenih kosov kruha je bilo vse, tudi spanca ni bilo veliko, napor pa hud.
                     Bili smo že daleč nad Ziljsko dolino, nekje nad Bistrico. Stariha se je
                     odpravil dol. Prišel je v Gorje in šel vprašat v župnišče, če bi se dalo ostati
                     v vasi. Župnik ga je tako ustrašil: »Ne, ne! Tukaj so stalne angleške patrulje,
                     zajeli vas bodo.« Naslednjega dne se nam je odprlo. V dolino je spet šel
                     Stariha. Prišel je v Bistrico in se ustavil v gostilni, kjer so domači govorili
                     slovensko. Razložil jim je, zakaj prihaja. Pomagali nam bodo. Vrnil se je po
                     nas. Pripravili so nam kosilo, veliko skledo žgancev in zelja. Nekaj jih je
                     ostalo tam, drugi pa smo se peljali z lojtrskim vozom neprej v Blače. Ustavili
                     smo se pred občino, tam pa so nas že čakali kmetje, ki so potrebovali pomoč pri
                     delu. Njihovi sinovi so bili nemški vojaki. Upali so zanje, da so živi in nekje
                     v ujetništvu. Vzeli so tudi Viktorja, čeprav je povedal, da kmečkega dela ni
                     vajen, ker je bil poštni uradnik, pa Boža, ki je povedal, da je bil magistratni
                     uradnik. No, Karel Kavka je bil doma s kmetov, tudi jaz sem med počitnicami
                     hodil v Suho krajino in pomagal po kmetijah. Potem pa se je čez dober teden
                     oglasil pri nas Nikolaj Jeločnik, bil je na poti iz Italije, in povedal, da je
                     <pb n="090"/>
                     v Vetrinju mir. Meni je bilo pri kmetu, pri katerem sem delal, zelo lepo. Dva
                     sinova je imel na ruski fronti in zame je skrbel, kot bi bil njegov. Prve dni
                     mi sploh ni dovolil, da bi delal. Že prvo nedeljo smo šli k maši in se
                     postavili pod kor. Mladi fantje smo bili samo mi in dekleta so se kar naprej
                     ozirala. Res je bilo posrečeno. Viktor Berlot je bil tisti, ki je silil, naj se
                     vrnemo v Vetrinj. Nazadnje nas je pregovoril. Tako smo se po treh tednih
                     odpravili nazaj. Taborišča na polju ni bilo več, vse begunce so nastanili v
                     nekdanjem samostanu. Tam smo spali med tekstilnimi stroji. Že čez tri dni so
                     nas vse odpeljali v Lienz. </p>
                  <figure>
                     <graphic url="slike_z_55/z_55_50.png"/>
                     <head>Na poti v Italijo julija 1945 v hribih nad Toblaškim poljem – (z leve)
                        Božo in Viktor Berlot, Karel Kavka in Marijan Vilenpar</head>
                  </figure>
                  <p>Kahne v nadaljnji pripovedi opisuje težke razmere v taborišču pri Lienzu v
                     Zgornji Dravski dolini. V italijanskih taboriščih je bilo znosno, v avstrijskih
                     so begunci stradali, domobranci pa so bili ves čas v nevarnosti, da jih bodo
                     zaprli. Po nekaj mesecih se je manjša skupina, tudo njo je osnoval Božo Berlot,
                     odpravila ilegalno v Italijo. Bežali so čez Južno Tirolsko mimo Bruneka in
                     Bolzana. Prišli so v Monigo, nato v Servigliano. Kahne je leta 1948 odšel v
                     Argentino. Zgodbo nam je pravil leta 1992, ko je bil doma na obisku. Kasneje je
                     zbolel za rakavo boleznijo bezgavk in leta 1998 umrl. Božo Berlot pa je kot
                     obveščevalec skupaj z Bitencem hodil ilegalno v domovino. Bazo so imeli pri
                     Krvinetovih, Žakljevih v Šentjoštu. Potem se je ob zadnjem potovanju ponovila
                     stara nevarna zgodba. Obravnava bi zaslužila vsaj nekaj strani, a sedaj samo na
                     kratko. V domovino so prišli Mirko Bitenc, Božo Berlot in domači sin Jakob
                     Žakelj. Ozna je nekaj izvedela in nadzorovala Bitenčevo stanovanje v Ljubljani,
                     kjer so živeli njegova žena, hči in sin. Res so ga pričakali in vso družino
                     zaprli. Potem so se agentje skrili v stanovanje. Ker Bitenca ni bilo nazaj, je
                     prišla zveza iz Šentjošta, Fanika Žakelj, da bi se pozanimala, kaj se dogaja.
                     Pozvonila je, odprli so vrata in jo imeli. Močna knojevska enota je 29.
                     januarja 1948 obkolila skrivališče v Šentjoštu nad Horjulom. Žakelj se je
                     rešil, Berlot pa je obležal smrtno ranjen. Čez teden dni je umrl v ljubljanski
                     bolnišnici.</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Od osvobodilnega boja do banditizma</head>
               <docAuthor>Tine Velikonja</docAuthor>
               <div type="div3">
                  <pb n="091"/>
                  <head>Kramljanje ob pričevanju Alberta Svetine</head>
                  <p>Knjiga je izšla avgusta letos v založbi Nova obzorja (Ljubljana, 2004). Dolgo
                     so jo napovedovali. Delno smo njeno vsebino že poznali, saj so zadnje leto
                     precej odlomkov iz nje objavili v Demokraciji. Lahko bi za naslov izbrali
                     stavek, ki ga avtor Albert Svetina – Erno pri svojem pisanju ponavlja:
                     »Partizani so bili samo kamuflaža«. </p>
                  <p>Partizanska stran pri nas nasprotuje »predvrednotenju zgodovine«, pa ravno to
                     počenja: nobene revolucije, nobene državljanske vojne, samo domoljubje NOV in
                     kolaboracija nasprotne strani, do katere naj bi prišlo zardi simpatije do
                     Nemcev in Italijanov. Partizanov naj bi bilo leta 1944 na ozemlju Slovenije
                     40.000, držali naj bi v šahu kar deset nemških divizij, vseh partizanov naj bi
                     padlo 27.000, Nemcev v boju s partizani pa skoraj 10.000. Ni dvoma, da so
                     omenjene številke pretirane. Zadrega je namreč s številom padlih vaških
                     stražarjev in domobrancev, ker ni pravega razmerja. S podrobnim zbiranjem
                     podatkov smo prišli do imen in verodostojnih številk. Ugotovili smo, da je v
                     vseh borbah, ki so jih imeli vaški stražarji in domobranci s partizani, teh pa
                     je bilo bistveno več kot med Nemci in partizani, padlo vaških stražarjev in
                     domobrancev vsega skupaj največ 3000, in še to samo, če upoštevamo tudi vaške
                     stražarje, ki so bili pobiti po kapitulaciji Italije septembra in oktobra 1943.
                     Zaenkrat smo o tem, kaj o Svetinovi knjigi misli partizanska stran, izvedeli
                     samo iz ust jugoslovanskega generala Lada Kocjana. V pogovoru na TV z Ladom
                     Ambrožičem pred nekaj tedni ni našel pravih besed in skušal Svetino
                     diskreditirati s tem, da mu je očital njegov beg na Madžarsko ob resoluciji
                     Informbiroja leta 1948 in protititovsko propagando po budipeštanskem radiu. </p>
                  <p>Knjiga je pisana zanimivo in jo preletimo v eni sapi. Dogodki, ki jih opisuje
                     Svetina kot neposredna priča, so podani tako, da mu verjamemo. Resnica, seveda
                     ne vsa. Bralec bi si želel podrobnosti, ki pa so žal izginile iz spomina. Avtor
                     ne skriva, da je pisal knjigo z nekaj desetletno zamudo. Zlasti ni prostora za
                     bolj natančne opise in orise. Do konca pa gre Svetina, ko nam opisuje svojo
                     preobrazbo od slepo vdanega člana bojevite partije do razmišljajočega človeka,
                     ki je prepoznal škodljivost partijskega pojava v slovenski zgodovini in zato
                     zavzel do njega kritičen odnos. Takega spreobrnjenja ne opažamo pri nobenem od
                     informbirojevcev, pa naj so še tako trpeli in se imeli za še take
                     intelektualce. Za zgled bi omenil Igorja Torkarja in Ceneta Logarja. </p>
                  <p>Kaj je sporočilo Svetinove knjige? Predvsem to, da je partija izkoristila
                     slovensko domoljubje in splošni odpor do okupatorja, izpeljala revolucijo in se
                     polastila oblasti. Uspelo ji je pridobiti za sodelovanje številne predane
                     ljudi, ki v začetku niso bili njeni člani. Eden takih je Albert Svetina. Ne bi
                     rekel, da je pletel mrežo kot pajek, prej bi dejal, da je bil neumoren kot
                     mravlja. Na eni strani vrhovno vodstvo, ki je skrbelo predvsem za svojo varnost
                     in ugodje, prebivalo v barakah globoko v gozdovih ali strogo varovanih hišah
                     ali zidanicah, v stiski pa se zateklo v varne bunkerje, bilo privilegirano in
                     živelo skrajno parazitsko, na drugi strani množica ljudi, ki so bili
                     pripravljeni za stvar žrtvovati življenje. Knjiga je na nek način tudi zgodba o
                     uspehu Alberta Svetine samega. Izvemo, kako se je v revolucionarnih časih
                     delala kariera. Svetina se je v nekaj letih povzpel od ključavničarskega
                     pomočnika do drugegega ali tretjega človeka Ozne. </p>
                  <p>Komunisti so se v času stare Jugoslavije pripravljali na svoj trenutek najmanj
                     dvajset let. Res jih je bilo ob razpadu države leta 1941 v Sloveniji slabih
                     tisoč, so pa že imeli zgrajeno mrežo bunkerjev, tiskarn, javk, kurirskih poti,
                     pa tudi dovolj orožja in denarja. Predvsem so ravnali brezobzirno, uporabili bi
                     lahko oznako, ki je značilna za komunistična gibanja tudi drugod po svetu:
                     »brez posluha za človeško trpljenje«. Revolverji vosovskih likvidatorjev in
                     politkomisarjev so prišli iz Sovjetske zveze. Zbiralec orožja mi je pokazal
                     likvidatorsko pištolo, ki so jo dobili vsi politkomisarji in njihovi
                     namestniki, izdelano v Tuli. Svetina opisuje, kako so bili partizani vojaško
                     šibki, da so jih imeli bolj za kamuflažo vsega tistega, kar se je pripravljalo
                     za prevzem oblasti (90), kljub temu pa je njihovo vodstvo z vsem propagandnim
                     aparatom znalo ustvariti 
                     <pb n="092"/>
                     vtis, da smo v Sloveniji sredi splošne vstaje. Spomni
                     nas (64), kako sta Kidrič in Leskošek že istega dne, ko so Nemci napadli
                     Sovjetsko zvezo, na lastno pest organizirala prvi glavni štab partizanske
                     vojske Slovenije, ko še ni bilo v gozdu niti enega partizana. Pri tem nista
                     obšla samo glavnega odbora Protiimperialistične fronte, ampak se tudi zamerila
                     Mačku, ker sta nanj pri izbiri pozabila. </p>
                  <p>Avtor je marljivo pletel mrežo in kot partijski sekretar v zunanjem
                     ljubljanskem okrožju z osebnimi stiki obvladoval vse odbore OF zunaj žice, ki
                     je obdajala okupirano Ljubljano. Zbirali so denar, hrano in obleko za
                     partizane, organizirali odhode v partizane ter prevoze do javk in enot. Ko so
                     vaški stražarji naključno odkrili bunker pri Petaču v Obrijah ob Savi pri
                     Tomačevem, je bila njegova zveza delno prekinjena. Za obisk odborov v Zadobrovi
                     in Črnučah, kamor je moral priti iz Dolomitov, je vedel, da bo potreboval tri
                     dni, pa je vseeno šel. Držal se je izključno kurirske poti mimo Verda, Krima,
                     Mokerca, Pugleda in Orel (str. 79–80).</p>
                  <p>Prvič sem si tudi lahko ogledal fotokopijo znanega Kardeljevega pisma Mačku, ki
                     ga je pisal 1. 10. 1942 v Podlipoglavu in za katerega partizanska stran trdi,
                     da je potvorba. Vendar ni dvoma, da je po papirju drsela Kardeljeva roka. Ušel
                     mu je zloglasni a zagonetni stavek: »Duhovne v četah vse postreljajte. Prav
                     tako oficirje, intelektualce i.t.d. Ter zlasti tudi kulake in kulaške sinove.«
                     No, zanimivo je, da je Kardelj hitro spoznal, da je šel predaleč, in pismu
                     pripisal: »Ne objaviti! Prerano!« Svetina nam razloži, kako je bilo z
                     vosovskimi likvidacijami v Ljubljani in njeni okolici (64–69). Služba je
                     delovala po modelu mafijske združbe. Znano je, da je bila Vos podrejena
                     izključno CK. Mimogrede, za uboj Natlačena je Kocbek izvedel šele po dejanju,
                     čeprav je bil v vodstvu OF. V oči pade izjemna konspirativnost: v eni skupini
                     so bili obveščevalci, v drugi likvidatorji. Med seboj se niso poznali. Delovali
                     so vzporedno, povezovalo jih je najožje vodstvo Vosa, Zdenka Kidrič je skrbela
                     za obveščevalce, Franc Ravbar za likvidatorje. </p>
                  <p>Podrobnejše je opisan uboj Franca Straha v Črnučah (66–69), eden takih, ki so
                     značilni za vosovsko prakso. Kljub temu, da je bil Svetina partijski sekretar
                     za to področje, o nameravani akciji ni bil obveščen. Žrtev je poznal in vedel,
                     da ni naklonjena OF. Delala naj bi za belo gardo, čeprav je takrat sploh še ni
                     bilo. Svetina je zaslutil, da se nekaj pripravlja, slišal je za poizvedovanje
                     nekaj dni pred atentatom, za dejanje pa šele, ko je bilo opravljeno. Umor je
                     potekal preprosto in demonstrativno. Ne v varstvu noči, čeprav bi bilo bolj
                     varno, atentator se je pripeljal na kolesu pred gostilno v Črnučah kar pri
                     belem dnevu. Približal se je fantovki druščini, ki je balinala, žrtvi od blizu
                     pomeril v glavo in ustrelil. Potem spet na kolo in v bunker 200 metrov daleč.
                     Šele kasneje, ko je bil že v partizanih, mu je Franc Pokovec – Poki priznal, da
                     je bil on likvidator pri tisti akciji. </p>
                  <p>Ko smo že pri Pokovcu, se Svetina povrne k njemu proti koncu knjige (342–347).
                     Človeško sta se spoznala, ko ga je Pokovec obiskoval v Budimpešti. Izvemo, da
                     ni bil srečen človek. O tem sem že nekaj pisal. Moj svak Marjan Krašovec,
                     vojaški vojni invalid, je bil namreč njegov sosed, dokler je stanoval Na jami v
                     Zgornji Šiški. Zbližala sta se in Pokovec se mu je spovedal. Takrat je živel
                     sam. Stanovalcem je padlo v oči, da pri njem vse noči gori luč. Svaku je
                     priznal, da je sodeloval pri uboju vsaj petdesetih ljudi in da ne more spati,
                     ker se mu prikazujejo oči njegovih žrtev. Svetina piše, da si je Pokovec
                     »omislil neko ročno delo«. Vse noči je pletel gobeline. Iz pisanja v knjigi
                     dobimo vtis, da je Pokovčeva glavna težava v tem, da mu nova oblast ni hotela
                     priznati zaslug, kljub temu pa je prejel priznanje narodnega heroja. Nič ne
                     izvemo o stiski nekdanjega likvidatorja, o njegovem odnosu do žrtev, o odnosu
                     do zločina in kazni, o kesanju in odpuščanju. Nedvomno sta s Svetino premlevala
                     tudi ta dejanja, pa se avtor iz nerazumljive obzirnosti vanje ni poglobil. </p>
                  <p>Dolomitska republika (77–80) je značilna komunistična fikcija. V Dolomitih je
                     bilo nekaj sto partizanov, nobene preskrbe za prebivalstvo, skratka nič, kar bi
                     kazalo na urejeno tvorbo, kljub temu pa so ozemlje oklicali za republiko.
                     Svetina za ravnanje vodstva uporablja posrečeno primerjavo. Bi jo kar citiral:
                     »Politična dejavnost v Dolomitih je bila v vsakem pogledu živahna. Dogajanje je
                     spominjalo na življenje na vasi (79).« Res so partizani obvladovali
                     Polhograjske Dolomite, ker Italijanov tam ni bilo in se na področje tudi niso
                     upali, komunistično vodstvo pa se je počutilo na pragu Ljubljane kot doma.
                     Svetina priznava (87–88), da so partizani krivi za nastanek bele garde ne samo
                     v Dolomitih ampak tudi drugje, saj so se na ozemlju Ljubljanske pokrajine
                     obnašali enako. Ne samo partizanski teror, umori nedolžnih ljudi, celih družin,
                     ampak tudi rekvizicije, ki so bile tako brezobzirne, 
                     <pb n="093"/>
                     da so oropani kmetje
                     obubožali, so bile krive, da se je to zgodilo. Čim so se v Dolomitih ustanovile
                     vaške straže, zlasti po znani ofenzivi, ki jo je vodil Pavle Vošner – kapetan
                     Vidmar, 18. marca 1943, so bili partizani pregnani. V tiste kraje se niso več
                     vrnili in tudi njihovo vodstvo je moralo drugam.</p>
                  <figure>
                     <graphic url="slike_z_55/z_55_51.png"/>
                     <head>Ravnace pri Suhorju 1942/43 – Skupina likvidatorjev, ki naj bi se po
                        atentatu na dr. Marka Natlačena zatekla iz Ljubljane v Belo krajino. Na
                        sliki je pomešana z borci Zaščitne čete. Spredaj prvi z leve Janko Mehle,
                        Mačkov osebni čuvaj. V tem kraju pod Gorjanci je kraljeval Ivan Novak –
                        Očko, nekaj mesecev so v njem prebivali Ivan Maček, dokler se ni preselil na
                        Stražnji vrh, vrhovni štab in angleška misija </head>
                  </figure>
                  <p>Svetina ne dvomi, da je bila izključno partija tista, ki je vodila in usmerjala
                     vse. V poglavju o tem, kako so se spravili na krščanske socialiste (80–81), je
                     jasen. Citira Mačka, ki je v CK govoril o njh: »Če bi se partiji upirali, bi
                     jih preprosto vrgli iz OF ali pa pobili.« Ko so podpisovali Dolomitsko izjavo
                     spomladi leta 1943, je bil avtor zraven. Istočasno je partija s tem tudi uradno
                     izrinila svoje sopotnike. Svojo moč je krepila tudi tako, da je skrbela za
                     duhovni profil svojih revolucionarjev. Ustanovljena je bila Partijska šola CK
                     (109–111), katere namen je bil »utrjevati stari partijski kader v vprašanjih
                     marksizma in leninizma«. Organizirala je tečaje, ki so trajali najmanj dva
                     meseca. Šolo je vodil Boris Ziherl. Na kako nizkem nivoju je bila, sklepamo iz
                     tega, da je bil osnovni učbenik Zgodovina vsezvezne komunistične partije
                     (boljševikov). Kidrič je na partijski konferenci na Cinku v začetku junija 1942
                     poudaril: »Ne sme biti partijca, ki ne bi temeljito poznal zgodovine VKP(b).«
                     Znano je, da so knjižico kmalu po vojni natisnili v luksusni izdaji na svilenem
                     papirju, ki je bil prihranjen za tiskanje Misala. Dokaz, kako oprane možgane so
                     imeli vodilni partijci ali pa kako trdi so bili od strahu, je dejstvo, da ni
                     niti eden od njih podvomil v tisto shizofreno, lažnivo in grobo pisanje. Ko sem
                     leta 1949 za uspešen drsalni nastop prejel ravno to v usnje vezano knjigo s
                     posvetilom ljubljanskega župana, sem bil razočaran do konca, danes pa jo hranim
                     kot dragocen spomin. Še to, nedavno je občina Škofja Loka v režiji župana
                     Drakslerja, vodilnega člana SLS, v aleji slavnih mož istemu Borisu Ziherlu
                     odkrila spomenik in to le nekaj mesecev potem, ko ga je prav tam postavila dr.
                     Tinetu Debeljaku.</p>
                  <p>Svetina se povzpenja v hierarhiji, zdaj je v vodstvu Ozne in postane Mačkov
                     pomočnik (117–151). Zanimiv je opis, kako strogo je bil zavarovan Stražnji vrh
                     v Beli krajini, sedež Ozne, in seznam kriterijev (138), na podlagi katerih so
                     oznovce izbirali. Izobrazba je bila nepomembna, predvsem so morali iti to
                     ljudje, ki so imeli »krvave roke«, morilci. Tudi za vodilna mesta v Ozni je
                     bilo pomembno, 
                     <pb n="094"/>
                     da so bili pogumni, predvsem pa pripravljani likvidirati.
                     Našteva jih: Tavčar, Stadler, Žiha, More, Dermastja, Šilih.</p>
                  <p>Nedavno smo proslavljali 60-letnico smrti Franca Rozmana – Staneta. Svetina mu
                     posveti poglavje (152–153). V hierarhiji je bil Stane daleč pod člani CK in
                     seveda tudi v nižjem rangu kot oznovski načelnik Maček. Svetina piše:
                     »Nekajkrat sem bil navzoč pri njunih srečanjih. Čeprav je bil Stane komandant v
                     glavnem štabu, je Maček nanj vpil enako kot name.« V nadaljevanju naletimo na
                     stavke: »Ni bil zelo političen človek. Bil je predvsem borec, pogumen španski
                     borec, ki se je izkazal tudi tukaj. Ni jim bil dorasel (op. članom CK-ja) niti
                     politično niti intelektualno.« Skratka, če bi Stane dočakal zmago, ne bi o njem
                     vedeli nič več kot o Kvedru, Polaku, Šaranoviču, Popivodi, Švari in drugih
                     partizanskih poveljnikih. Tako pa so iz njega ustvarili mit, s katerim prekaša
                     celo Kidriča, Kardelja in Mačka. Šlo je za nesrečo z orožjem. Njegova smrt
                     zanesljivo ni bila zarota. Seveda so se pojavile govorice, da naj bi se ga
                     znebili, ker se je potegoval za ohranitev slovenske vojske. Rozman je bil vojak
                     in mu je hodil po glavi samo partizanski boj, nič pa ga niso težila vprašanja,
                     kako si bomo po zmagi uredili državo.</p>
                  <figure>
                     <graphic url="slike_z_55/z_55_52.png"/>
                     <head>Ljubljana, maj 1945 – Vodilni kader 5. bataljona II. divizije Knoja na
                        dvorišču vladne palače v Ljubljani. Bataljon so sestavljali vojaki zaščitnih
                        čet s Stražnjega vrha in Baze 20. K nam je obrnjen poročnik Franc Šinkovec.
                        Enota je bila prve dni junija 1945 premeščena v Kočevski Rog, kjer je
                        zamenjala Dalmatince pod poveljstvom Sime Dubajića</head>
                  </figure>
                  <p>Ustavil se bom pri poglavju, ki opisuje znani domobranski vpad v Belo krajino,
                     ki je trajal od 12. do 15. novembra 1944. Ker je o tem napadu veliko
                     napisanega, me je zanimalo, koliko ve o njem nasprotna stran. Svetina piše, da
                     je bil to nemški napad. V resnici so ga Nemci samo vodili in imeli s seboj
                     skupino nemških vojaških tečajnikov iz Stične, glavnina pa so bili domobranci.
                     Sodelovali so kar trije udarni bataljoni: Rupnikov, Meničaninov in Cofov.
                     Izvemo, da naj bi takrat »z Nemci prišli tudi ustaši, da so požgali in uničili
                     stvari, ki so se jim zdele pomembne«. Ustašev seveda ni bilo. Ko je domobranska
                     vojska zasedla Črnomelj, je bil že izpraznjen. Podobno se je dogajalo na
                     Stražnjem vrhu, čeprav napadalci zanj sploh niso vedeli. Svetina piše, da se je
                     Maček umaknil v skrivni bunker na Rogu, sam pa vodil umik intendance na
                     Gorjance. Prišel je samo do podnožja in čakal, kako se bo razpletlo. Kaj hočem
                     povedati: omenjeni domobranski pohod je bil polomija, ker je bil slabo
                     zamišljen. Ne samo, da so se bataljoni zaradi pomote pri Miklarjih spopadli med
                     seboj, vojaki so bili na pohodu kar tri dni brez spanja. Njihovo vodstvo je
                     namreč precenjevalo moč partizanov in že po dobri uri ukazalo umik iz Črnomlja.
                     Mirno bi lahko počakali dan ali dva, da se vojaki odpočijejo. Pa so potem vso
                     noč tavali po kotanjastem pragozdu v dežju in mokrem snegu in se zjutraj v
                     pretrgani koloni umikali proti Kočevju. Pri tem so pustili tri tovornjake 
                     <pb n="095"/>
                     z
                     mrtvimi in ranjenimi nezavarovane. Pri Hribu pred Koprivnikom so jih napadli
                     partizani, pobili ranjence in dva tovornjaka z mrtvimi vred zažgali. Svetina o
                     tem ne piše nič. Kaj hočem reči. Ker ni živel pri nas, ni kasneje izvedel, kaj
                     se je res zgodilo. V tem je slabost in vrednost knjige: samo tisto, kar je
                     doživel sam ali pa izvedel kmalu po dogodku, pa čeprav v prirejeni obliki.</p>
                  <p>V naslednjem poglavju izvemo nekaj o Oznovskih zaporih v Beli krajini
                     (165–168), med katerimi je bil glavni v Črnomlju. Ob omenjenem domobranskem
                     vpadu v Belo krajino so partizani iz zapora v Črnomlju pravočasno odpeljali vse
                     ujetnike. Vemo, da je bil med njimi tudi dolgoletni semiški župnik p. Rajner
                     Erklavec. Svetina piše o zapornikih: »Nisem vedel, kam so jih odpeljali, zvedel
                     sem samo to, da so izginili.« Domačini so mi pravili, da je bil eden od zaporov
                     v župnišču v Dragah pod Gorjanci. Decembra 2002 smo nedaleč od tam pri Zgornjem
                     Suhorju izkopali grob štirih žrtev, med njimi tudi Erklavca. Tam je, kot
                     pripovedujejo, obležal dva tedna po vpadu skupaj še s tremi, katerih identitete
                     nismo mogli odkriti. Morda še to: na skeletu ni bilo videti nobenih znakov
                     nasilja. Ali so jih pomorili s hladnim orožjem?</p>
                  <p>Na str. 196 opisuje Svetina ravnanje Ozne po osvoboditvi, predvsem njeno
                     plenjenje trgovin in stanovanj. S tem se je moral namreč ukvarjati po Mačkovih
                     direktivah, še bolj nenasiten pa naj bi bil njegov naslednik Milan Apih. Tako
                     izvemo: »Pri meni je bilo še na drobno, po kakšen kamion blaga, Apih pa je
                     izropal cele trgovine. Dobil je tudi pristojnost nad zaplenjenimi stanovanji.
                     Govorilo se je: Ko se Apih seli, samo poglej, ali je ostal še dimnik.« No, leta
                     1989, ko smo ustanovili ljubljanski odbor SDZ, je postal Apih njegov
                     predsednik, izvoljen sem bil tudi jaz. Nekaj sestankov smo imeli tudi pri njem
                     v Mencingerjevi ulici. V dnevni sobi, kjer smo sedeli, mi je takoj padla v oči
                     velika oljna slika Ljubljane, ki je nosila podpis Matije Jame. Danes je vredna
                     najmanj 50 milijonov SIT. Pa nič zato, naj jo imajo. Moti me je le to, da njene
                     reprodukcije nisem zapazil nikjer, čeprav bi bila kot nalašč za razglednico. Za
                     Slovence je izgubljena. In takih slik je še veliko. Sin umorjenega bana Marka
                     Natlačena, nekdanji sošolec Tone, mi je pravil, da so imeli v stanovanju kar
                     tri Jakopičeva olja, pa so vsa izginila. Slike bi se morda dalo izslediti, saj
                     so njihove reprodukcije natisnjene v Podbevškovi monografiji o Rihardu
                     Jakopiču, ki je izšla leta 1941. Pa nič, kot da so se vdrle v zemljo. </p>
                  <p>Mene bi zanimali podrobnejši podatki o povojnih pobojih. Izvemo, kaj je rekel
                     Ivan Maček po povratku iz Drvarja (122): »Tito je s pomočjo sovjetske misije
                     odločil, da za politične nasprotnike ni milosti, da zanje ne bodo uporabljali
                     sodišč, da zanje ne bo sodb, ampak da bodo samo likvidirali«. Vse oznovsko delo
                     se je tako usmerilo izključno na postopke po zmagi, ki bodo komunistom
                     zagotovili popoln prevzem oblasti. Tudi Svetina je bil na sestanku maja 1944
                     (207), ki ga je imel Maček z načelniki oddelkov Ozne na Stražnjem vrhu. Prejeli
                     so podrobna navodila, kako naj bi izpeljali poboje sovražnih vojakov. Izjem ne
                     bo: »Vsi pripadniki protipartizanskih vojaških formacij so bili sovražniki, za
                     katere ni sodišča, temveč samo likvidacije. Za te ljudi pri Titu ni bilo
                     milosti. Zanje ni predvidel ne sodišč in ne sodb, temveč samo streljanje.«</p>
                  <p>Po koncu vojne spremljamo v oznovski hierarhiji nagli vzpon Mitje Ribičiča.
                     Čeprav je imel samo semester ali dva pravne fakultete, so ga imeli za pravnika.
                     Predčasno se je vrnil iz Sovjetske zveze, kamor so ga bili poslali v uk na
                     akademijo Džeržinski. V njegove roke so prihajali seznami zaprtih v taboriščih
                     s Štajerske, iz Šentvida in od drugod. Tako je bil odgovoren za vse (205), koga
                     je treba likvidirati, in pravzaprav izvajal vse. Maček je sezname za
                     likvidacijo samo potrdil, nato so prišli v roke poveljnikom knojevskih enot, ki
                     so bili zadolženi za transporte. Ribičič seveda vse to zanika in bi vas spomnil
                     na pogovor z njim na TV, v katerem je izjavil, da je »za poboje izvedel šele,
                     ko so postali higienski problem«. O Škofovih zavodih v Šentvidu izvemo kar
                     nekaj (212–213), celo to, da je bil oznovski poveljnik Nace Majcen. V Kočevskem
                     rogu je Sima Dubajića in Milko Planinc zamenjal s svojo knojevsko enoto Anton
                     Zgonc – Vasja. Govora je tudi o Brezarjevem breznu (210–211). Izvemo tisto, kar
                     je avtor povedal že v svojem intervjuju v Mladini (11, 12. 3. 1991), a ne
                     vsega. V knjigi piše samo tole: »Ko sem bil že na drugih dolžnostih, so
                     knojevci nemške ujetnike, ki so pomagali pri prekopavanju trupel, odpeljali
                     neznano kam.« V pogovoru z Mladino je bil bolj zgovoren: »Šel sem k Mačku in mu
                     omenil, da bom nemške ujetnike odpeljal nazaj v Škofijske zavode. Skočil je
                     pokonci: A si neumen?! Dogovori se z Ribičičem, naj jih pošlje Vasji! Tako so
                     tudi te nemške vojake, med katerimi ni bilo niti enega oficirja, pobili v
                     Kočevskem Rogu.«</p>
                  <p>Moj komentar je pač tak, da Svetina ve več, ko je bil pripravljen napisati v
                     svoji knjigi. 
                     <pb n="096"/>
                     Ker sem preživel Teharje, sem upal, da bom kaj izvedel tudi o tem
                     taborišču. Omenjena je Štajerska, Teharje pa ne. Ni skrivnost, da je bil na
                     začetku komandant tega taborišča Tone Turnher (njegovo fotografijo sem zasledil
                     v zborniku Slovenski študenti in univerza, Univerza v Ljubljani, 1999, 313/4,
                     314/4), da sta bila najhujša zločinca Jože Škulj iz Iške vasi, komandir
                     stražarske posadke, in Ivan Jurčec – poročnik Tomo, doma iz okolice Novega
                     mesta. Prvi ima na vesti dekleta in žene, drugi mladoletne domobrance. A kdo je
                     bil glavni, tisti oznovski major namreč, ki se je pojavil vsakokrat, ko je šlo
                     zares? Svetina večkrat v drugih povezavah omenja Branka Ivanuša. V intervjuju v
                     Mladini pove, da je bil Ivanuš načelnik Oddelka za evidenco sovražnika pri
                     Ozni. Udeležil se je tudi že omenjenega posveta pri Mačku. Tam naj bi bili tudi
                     Brilej, Zore, Polak, Stadler, Šilih in drugi. Sumim namreč, da je bil ravno
                     Branko Ivanuš tisti oznovski oficir v angleškem plašču, ki je na Teharjah vodil
                     oznovsko skupino, ki je odbirala za transport. Ostal mi je v neizbrisnem
                     spominu, ker je edini dajal spodoben videz. Gledal je resno, vendar ne
                     sovražno, včasih celo odsotno. Vzbujal je upanje, da je postopek normalen in da
                     odhajajo domobranci v delovna taborišča. Žal videz vara. Bil je navdušen
                     letalec in se leta 1955 pri preizkušanju letala smrtno ponesrečil. Ko sem videl
                     njegovo fotografijo v Zborniku fotografskih dokumentov VOS-a (1984, Ljubljana,
                     84), se mi je posvetilo, da sem ta obraz že videl. Morda se motim.</p>
                  <p>V poglavju V fojbah na Primorskem (214–218) opisuje Svetina svojo misijo, ko je
                     na Mačkovo povelje raziskoval brezna na Krasu in ni nikjer odkril trupel iz
                     povojnega časa. Zanimali so ga samo kraji, ki so bili pod zavezniško upravo.
                     Zato ne izvemo za nobeno od pomembnejših brezen na Primorskem, v katerih so
                     končali odpeljani iz Trsta in Gorice, kot so Zalesnika, Zagomila, Čretež okrog
                     Trnovega, Jama za robom na Angelski gori, Andrejčkovo in Ajharjevo brezno na
                     Črnovrški planoti. Nič ne izvemo za taborišči v Ajdovščini in Tolminu. </p>
                  <p>Nekaj o tem bi moral že vedeti, saj je postal avgusta 1945 načelnik Ozne za
                     Primorsko (219–248). Delal je izključno po Mačkovih navodilih. Predvsem
                     opisuje, kako so oznovski agentje tihotapili ter kradli po Trstu in drugih
                     krajih po Italiji, ne samo bencin in blago, ampak tudi denar, skratka vse, kar
                     je potrebovala ljubljanska centrala. Svetini ta del njegovih poslov ni bil všeč
                     in ga obsoja kot banditizem. Po nekaj mesecih je z Mačkom vred padel v
                     nemilost. Mačka je zamenjal Boris Kraigher, sam pa je postal namestnik
                     načelnika Ozne za Ljubljano (249–250). Omenja sedež, ki so ga imeli na
                     Karlovški cesti. Resnobno poslopje dobro poznam, od zunaj in od znotraj.
                     Kasneje je bil tam Dom Janeza Levca. No, tja so mene, brata in sestre klicali
                     na zaslišanje. Spominjam se suhljatega polkovnika nizke rasti, ki je vpil name,
                     da vse ve. Avtor piše, da je tam načeloval Vladimir Svetina – Ivo, in ko sem
                     sedaj odkril njegovo fotografijo v že omenjenm Zborniku VOS-a (str. 36), zlasti
                     ko avtor omenja, da je »bil droben in uglajen človek«, domnevam, da je bil
                     pravi.</p>
                  <figure>
                     <graphic url="slike_z_55/z_55_53.png"/>
                     <head>Ljubljana maja 1945 – Komandant 5. bataljona Knoja I. Kraljič (z leve) in
                        njegov namestnik</head>
                  </figure>
                  <p>Potem gre z avtorjem vedno bolj navzdol. Mačku je bilo na nek način odpuščeno,
                     bil je nedotakljiv, Svetino pa so iz Ozne izključili. S tem so ga vrgli iz
                     službe, pa tudi iz stanovanja. Izstopil je iz partije, eno leto hodil na
                     Srednjo tehnično šolo, leta 1949 pa v strahu pred grozečim zaporom zbežal na
                     Madžarsko. Nekaj časa je bil zaposlen kot novinar na budipeštanskem radiu,
                     potem pa so ga zaprli in kot domnevnega Titovega vohuna vključili v znani
                     Rajkov proces. Avtor je preživel skoraj dve leti v zaporu, se kasneje pobral in
                     celo diplomiral na ekonomski fakulteti. Zadnja poglavja so napisana bolj
                     podrobno, izvemo za številna pomembna imena, ki pa so nam neznana in
                     nezanimiva. Morda samo še to: po Stalinovi smrti leta 1953 so na Madžarskem vse
                     politične zapornike rehabilitirali in izplačali, agente, ki so imeli posla z
                     njimi, pa odpustili.</p>
                  <p>Čas je, da končam. Knjiga vas bo pritegnila in prebrali jo boste brez velikega
                     truda. Kot sem že napisal, naletimo na presenetljive zgodbe, ki smo jih že
                     slišali in brali, čeprav se niti ne spominjamo kje in kdaj, pa so toliko bolj
                     dragocene, ker jih boste našli v drugačni embalaži in ponujene iz prve
                     roke.</p>
               </div>
            </div>
            <div type="div2">
               <head>Od Ruda do Hrastnika in nazaj</head>
               <docAuthor>Ivanka Kozlevčar</docAuthor>
               <div type="div3">
                  <pb n="097"/>
                  <head>Dragoljub Mićović, Zapisci starog Ruðanina, Beograd 1997</head>
                  <p>Na to knjigo ne bi bili pozorni, če ne bi prinašala pretresljivega pričevanja o
                     tragični usodi srbskih beguncev po vojni, ki je le-te doletela deloma tudi na
                     ozemlju Slovenije. Gospod D. Mićović je nosil breme tega doživljanja v sebi,
                     saj se je kot mladoleten umikal z njimi, in se čutil zavezanega, da o tem
                     spregovori, zlasti še da s tem razkrije zamolčano oziroma dopolni dozdajšnje
                     enoumne trditve, ki niso v skladu z resničnostjo oziroma prinašajo samo del
                     resnice (monografija Rudo 1971). To je storil v tej knjigi. Dano pa mu je bilo,
                     da je lahko govoril tudi neposredno, ko je bila 6. oktobra 2002 na Hrastniškem
                     hribu odkrita spominska plošča pomorjenim (njegov govor je objavljen v 47. št.
                     Zaveze). Njim v spomin je tudi prižgal svečo in pomolil. Tako je izpolnil svojo
                     zavezo. Druga stvar, ki v knjigi pritegne, je njegova velika ljubezen do
                     rodnega mesteca in vsega, kar je nekdaj napolnjevalo življenje ljudi v tem
                     kraju, zato se bomo zaradi lažjega razumevanja drugega dela dotaknili tudi
                     prvega. V knjigi pa se kažejo tudi zapleteni medsebojni odnosi in napetosti, ki
                     niso le ideološke narave, ampak tudi odraz nacionalne in kulturne raznoličnosti
                     in zgodovinske usode.</p>
                  <p>Mestece Rudo leži na bosanski strani ob tromeji med Bosno, Srbijo in Črno goro
                     ob reki Lim. Po povodnji 1896 je bilo na novo postavljeno na drugem bregu.
                     Avstro-Ogrska je iz strateških razlogov dobro poskrbela za cestno in železniško
                     povezavo. Srbi so se tako pod Turki kot pod Avstro-Ogrsko počutili
                     zapostavljene, med prvo svetovno vojno pa so bili preganjani, mnogi
                     internirani, tudi iz Ruda. Padali so na frontah na obeh straneh. Navaja, da je
                     po ljudskem štetju bilo l. 1921 v Bosni in Hercegovini 829.162 pravoslavnih,
                     443.014 katoličanov, 588.247 muslimanov in 28.606 ostalih. V novi državi
                     Kraljevini Srbov, Hrvatov in Slovencev so bili Srbi zadovoljni, ker so živeli v
                     skupni državi z drugimi Srbi, muslimanom pa je verjetno bolj ustrezalo
                     življenje v turškem imperiju in avstroogrski monarhiji, ker so imeli glede na
                     srbsko prebivalstvo več pravic. O potencialni napetosti med skupinami pravi
                     avtor: »Nedvomno je, da so na tem nacionalnem problemu na prostorih bivše
                     Jugoslavije največ v kalnem ribarili politiki in velesile, ki so podpihovali
                     mržnjo in razvnemali strasti, zato je politika povzročala spore in vladam v teh
                     krajih doprinesla mnogo žrtev.« </p>
                  <p>Med obema vojnama je Rudo tudi gospodarsko napredovalo. Izboljšale so se
                     prometne povezave in ob tem sta se razvila trgovina in prevozništvo.
                     Poljedelstvo je bilo zaradi hribovitosti skromno, poskrbelo pa se je za
                     načrtnejše izkoriščanje gozdov in pogozdovanje in razvila se je obdelava lesa,
                     zlasti žagarstvo.</p>
                  <p>V verskem in kulturnem pogledu so bili prebivalci razdeljeni. Muslimani so
                     imeli svojo džamijo, svojo dvorano ob njej in kulturnoprosvetni društvi, Srbi
                     pa pravoslavno cerkev, društvo Prosveta in dvorano v sokolskem domu ter
                     čitalnico. Srbska mladina je sodelovala na proslavah in narodnih praznovanjih,
                     posebej slovesno za Jurjevo. Za NDH je bila dejavnost Prosvete prepovedana. Pod
                     italijansko zasedbo so dovolili delovanje čitalnice. Partizanom se niso
                     pridružili, ker so se čutili del srbstva, ker so se v nekdanji Jugoslaviji
                     prvič počutili svobodne in ker so se že ob ustaški oblasti takoj na začetku
                     organizirali kot četniki, ko sta komunistična voditelja Hebrang in Bakarić še
                     podpisala pakt o sodelovanju z ministrom NDH Lorkovićem (prim. str. 73).
                     Mladina je bila povezana z vrhovnim poveljstvom Jugoslovanske vojske v domovini
                     in bila jedro Jugoslovanske ravnogorske mladine (JURAO), zato ob partizanski
                     zasedbi od 25. okt. do 8. dec. 1943 niso ustanovili partizanske mladinske
                     organizacije.</p>
                  <p>Razvita je bila tudi športna dejavnost, zlasti v okviru Sokola. V njem so
                     sodelovali predvsem Srbi in redki muslimani, ki so čutili srbske korenine.
                     Imeli so svojega vaditelja in nastopali so na vseh ravneh. Tudi ta organizacija
                     je bila za NDH prepovedana. </p>
                  <p>Po razpadu Jugoslavije je območje mesteca Rudo prišlo pod NDH. Kot je omenjeno
                     zgoraj, so bile prepovedane vse organizacije, ki so združevale Srbe. Vdirali so
                     v pravoslavne hiše in razbijali njihove ikone. V srbska podjetja so postavili
                     posebne komisarje, jih gospodarsko onemogočali in zapirali so pomembnejše Srbe.
                     Nekateri so prebegnili na srbsko stran. Piščev oče na primer se je zaradi vsega
                     hudega psihično zlomil in še pred koncem vojne umrl. Obe židovski družini v
                     kraju so internirali, prav tako več drugih; niso se več vrnili. Muslimani so
                     NDH sprejeli, vendar so se sprva zavzeli za someščane Srbe, ko so jih hoteli
                     pobiti. Na 
                     <pb n="098"/>
                     Antonovo 13. junija 1941, ko je v Rudo prišlo več vojakov in
                     ustašev, ki so z veseljačenjem praznovali Pavelićev rojstni dan, so se pijani
                     že pripravljali na pokol Srbov. Hrvaškemu vlakovodju je uspelo pravočasno
                     obvestiti pobegle Srbe v Priboju, da so prosili Nemce za intervencijo. V
                     naglici so se pripeljali v mesto in razgnali pijane hrvaške vojake in ustaše.
                     Nemški vojaki so ostali en mesec in v tem času dali Srbom več prepustnic za
                     prehod v Srbijo. Ustaši pa so odpeljali 9 Srbov iz okolice, ki se niso več
                     vrnili. Rudo so 21. sept. 1941 ustašev rešili četniki. V prvi polovici oktobra
                     so mesto zasedli italijanski vojaki. Italijani so bili za Srbe manj nevarni kot
                     ustaši in za muslimane manj nevarni kot četniki. Konec novembra 1941 je
                     italijanska posadka zapustila Rudo. Med 17. in 26. decembrom 1941 so bili pod
                     partizani (21. dec. je bila v Rudu ustanovljena proletarska brigada in v tem
                     času je med partizani in četniki že prihajalo do odkritih spopadov; prim. A.
                     Bajt, Bermanov dosje, 1999), nato so bili do februarja 1942 območje četnikov.
                     Februarja pa so spet dobili italijansko posadko. Poleg nasilja ustašev,
                     italijanske in nemške vojske je prihajalo še do vse hujših obračunavanj med
                     partizani in četniki. Ob vsaki menjavi oblasti je prihajalo do pobojev. Ko so
                     se aprila 1943 italijanski vojaki spet umaknili, so se iz Ruda in okoliških
                     vasi iz strahu pred maščevanjem izselili muslimanski prebivalci v NDH. V
                     Višegradu so še bili ustaši in Nemci, v Plevlju italijanska posadka, območje
                     Ruda pa so bolj ali manj kontrolirali četniki. Maja 1943 je bila v mestu za
                     nekaj časa bolgarska vojska, od druge polovice avgusta do polovice septembra pa
                     nemška. Nemci so se tedaj umaknili in četniki so zasedli Višegrad, Goražde in
                     druga mesta ter se usmerili proti Sarajevu. Tedaj so jih napadli partizani in
                     jih razbili. V Rudo so po 22 mesecih prišli partizani. Očitki partizanov, da je
                     Rudo pročetniško, so bili upravičeni; res pa je, da so srbsko prebivalstvo pred
                     ustaši v Višegradu ščitili samo četniki. V prvi polovici decembra so se
                     partizani morali s tega območja umakniti pred Nemci, ki pa so skrbeli le za
                     ohranitev glavnih prometnih poti; tako so to območje bolj ali manj spet
                     obvladovali četniki. Glavnina spopadov 1943 in 1944 se je nanašala na spopade
                     med četniki in partizani.</p>
                  <figure>
                     <graphic url="slike_z_55/z_55_54.png"/>
                     <head>Dragoljub k. Mićović</head>
                  </figure>
                  <p>Pozimi 1944/45 so se v Rudu in okolici začele zbirati preostale enote
                     Jugoslovanske vojske v domovini, med njimi črnogorske enote Pavla Ðurišića in
                     veliko beguncev. Vsa ta množica je Rudo popolnoma izčrpala. Povedali so, da so
                     pri komunistih na udaru zlasti duhovniki, izobraženci in premožnejši ljudje.To
                     pripovedovanje je prinašalo strah. Po novem letu je Rudo in okolico zapustilo
                     okoli 50 civilistov, ki so odšli skupaj z ostanki Višegrajskega odreda in
                     Drinskega korpusa. Med njimi je bila tudi kulturnoprosvetna skupina
                     Jugoslovanske ravnogorske mladine. Govorili so, da se bodo vse enote
                     Jugoslovanske vojske v domovini zbrale in šle naproti zaveznikom. Poleg tedaj
                     15-letnega pisca teh spominov so iz njegove družine odšli še njegova brata
                     Veljko (24 let), Siniša (22 let), sestra Ksenja (Senka) in sestrična Žara.
                     Skupino je spremljal njihov duhovnik Slavko Popović. Domači kraj so zapustili
                     12. januarja.</p>
                  <p>Šli so čez Višegrad, Knežino, Olovo, skozi klisuro Krivaje, kjer so doživeli
                     hud snežni metež in mraz. V Maglaju je prvič po enainštiridesetem letu spet
                     videl ustaše in hrvaške domobrane. Drug drugega so pustili na miru, oboji so se
                     umikali.V dolnjem toku Bosne so se zbrale vse enote Jugoslovanske vojske v
                     domovini. V Modrići je bila vrhovna komanda z Dražo Mihailovićem. Mladinci iz
                     kulturne skupine so se nastanili v 
                     <pb n="099"/>
                     Vranjeku. Bil je že mesec februar in
                     razmeroma toplo. V času, ko so čakali na odločitev, kako naprej, so se oskrbeli
                     s hrano. Na poti so se borili z ušmi in pojavil se je tifus. Za tifusom sta
                     zbolela tudi piščev brat Veljko in sestra Senka. Prevzel ju je Rdeči križ. Šli
                     so skozi področja, kjer so se morali spopadati s partizani. Imeli so mnogo
                     ranjencev. Ob napadu so partizani pobili tudi ranjence v provizorični bolnici.
                     Stiska je bila velika. Na poveljstvu je prišlo do razcepa. Draža se je odločil,
                     da se vrne, ker naj bi se v Srbiji začel upor proti komunistični oblasti; z
                     njim se je vrnilo tudi nekaj civilistov iz Ruda, med njimi duhovnik Slavko
                     Popović, drugi so se odločili za odhod na zahod. Pisec je skrbel za brata
                     Sinišo, ki je tudi zbolel za tifusom. Nad Dobojem so prečkali Bosno. Prišli so
                     na ustaško področje. Postojanko Derventa so obšli, nato pa so si hoteli
                     izboriti prehod čez Vrbas. Šest dni je prihajalo do hudih spopadov med četniki
                     in ustaši in reke niso mogli prečkati. Imeli so dosti ranjencev in pošla jim je
                     municija. Hrvaški avioni so jim metali listke, naj se pridružijo enotam
                     proustaškega Sekula Drljevića, ki je zagovarjal samostojno Črno goro. V tej
                     stiski so črnogorski četniki res sprejeli Drljevićeve ponudbe, vendar je vodja
                     črnogorskih četnikov Pavle Ðurišić s še nekaterimi drugimi naredil preboj in
                     šel po svoje. Med črnogorskimi četniki je bilo tudi nekaj drugih skupin,
                     tifusarji in ranjenci, vsi so bili prepuščeni na milost in nemilost. Peljali so
                     jih pri Bosanski Gradiški čez Savo v taborišče Stara Gradiška. »Taboriščni
                     prostori so zadušni. Čuti se zadah krvi in trohnoba mesa. Koliko nedolžnih je
                     trpelo tukaj? Povsod je neprijeten zadah. Ustaški stražarji so zabuhli, krvavih
                     oči, učinkujejo grozljivo.«</p>
                  <p>Prišlo je do reorganizacije Drljevićeve vojske, ki je zdaj vključevala tudi
                     črnogorske četnike in Nečrnogorce, za katere pa se ni smelo vedeti. In začeli
                     so odhajati. Piščev brat Siniša je bil še slaboten, pred taboriščno kontrolo ob
                     izhodu ga je rešil podpolkovnik Drašković tako, da je vodil konja, na katerem
                     je sedel. 10. aprila so taborišče zapustili, pisec je moral z drugimi dečki
                     taborišče še počistiti, preden je šel na pot. Na poti proti Zagrebu je na
                     veliko veselje srečal brata Veljka in sestro Senko, ki sta po odpustu iz
                     bolnice v Slavonskem Brodu odšla proti Zagrebu. Na cesti je bila huda gneča in
                     podnevi so jih napadali avioni. Zaradi gneče so jih usmerili proti Križevcem in
                     nekaj dni okoli velike noči so preživeli v Vrbovcu. Potem so se zopet vrnili na
                     cesto proti Zagrebu in se vključili v neskončno kolono proti zahodu. Drugega
                     maja so šli skozi Zagreb: »Mesto Zagreb, glavno mesto NDH, države, ki je
                     napovedala vojno zaveznikom, je popolnoma ohranjeno, nedotaknjeno,
                     nepoškodovano. Ljubi Bog, kakšna krivica nasproti našemu Beogradu! Nemci in
                     zavezniki so rušili Beograd, a tega mesta se ni nihče dotaknil. Je tu pravica?«
                     Še na hrvaških tleh so prespali, potem pa so drugi dan prišli v Slovenijo.
                     Povsod so bili sami nemški napisi. Do Zidanega mosta so hodili 6 dni, ker je
                     bila pot zatrpana. Zmanjkovalo jim je hrane, ki je pa niso mogli dobiti. O
                     Slovencih pravi: »Slovenci so zelo zaprt in sebičen narod. Delajo se, da nas ne
                     razumejo. Kot da so Germani, a ne Slovani. Morda nas tudi sovražijo. Ni
                     pogovora z njimi in tudi ne pomoči v hrani.«</p>
                  <p>Devetega maja zjutraj so prišli v Zidani Most in zavili ob Savinji proti
                     Laškemu. Veljko je obljubil nemškemu šoferju prstan, če bi se lahko peljali na
                     cisterni. Za Rimskimi Toplicami je pisec opazil, da se v nasprotni smeri ob
                     koloni pojavljajo gologlavi vojaki brez oznak, na enem pa je opazil znak za
                     partizanski čin vodnika. Za prvim ovinkom na ravnini pred križiščem poti proti
                     Celju in Hrastniku je opazil ogromno ljudi. Na enem koncu se je kopičilo
                     odvrženo orožje. V hribih se je slišalo streljanje, nekateri so se izmuznili iz
                     obroča. Partizani so razglašali kapitulacijo Nemčije. Ujetniki so morali skozi
                     špalir mladih, pijanih Slovencev, ki so jih pretepali. Začeli so jih tudi
                     sortirati. Nemce na eno, Hrvate na drugo, Srbe in Črnogorce pa na tretjo stran.
                     Po nekajurnem čakanju so črnogorsko skupino odvedli v Dol pri Hrastniku in jih
                     namestili v šoli. Po piščevi oceni je bilo od 1.500 do 2.000 jetnikov.
                     Pripeljali so tudi več konj, ki so jih kasneje porabili za prehrano jetnikov.
                     Odnos prebivalcev kraja do jetnikov je bil zadržan. Njegov brat je skušal
                     dobiti nekaj hrane: »Veljko je skozi ograjo dvorišča neki ženski Slovenki
                     pokazal zlati prstan, ki nas ni uspel spraviti v Avstrijo s cisterno, in ga
                     ponudil za hrano. Žensko je prstan zanimal. Šla je domov in se čez nekaj časa
                     vrnila. Izpod predpasnika je vzela kos črnega kruha, okrog 400 gramov. Skozi
                     ograjo je vzela od Veljka prstan in mu dala ta kos kruha. Izvršila se je prva
                     povojna trgovina med Slovenko in Srbom na veliko škodo Srba.« Pisec je dobil
                     delo v kuhinji in je tako prišel do več hrane.</p>
                  <p>Osemnajstega maja je na šolo prišla skupina partizanskih oficirjev s
                     spremstvom, menda so bili iz Osme črnogorske brigade. 
                     <pb n="100"/>
                     Zahtevali so, da se v
                     petih minutah razdelijo po izvornem kraju. Slovenca, ki se ni uvrstil, so
                     ubili. Napravili so popis, pri katerem so jetniki morali navesti ime in
                     priimek, poklic, datum in kraj rojstva, enoto in formacijo, kateri so pripadali
                     in bivališče. Veljko je napisal, da je šofer, ker se je bal napisati, da je
                     trgovec. Vedel je za boljševiško obnašanje do tako imenovanih kapitalistov.
                     Najprej so ukazali Kolašincem, da se pripravijo za odhod. Bilo jih je okoli
                     300. Izločili so ženske, otroke in stare ljudi. Mnogi so vedeli, da se jim bodo
                     maščevali zaradi Pavla Ðurišića, ki je uspešno branil Kolašin. </p>
                  <p>Zjutraj 19. maja so iz preostale skupine izločili vse moške pod 20 in nad 65
                     let ter ženske in jim ukazali, naj se pripravijo na odhod. Sestra je prosila,
                     naj bi šel z njima še brat Veljko, vendar ni nič dosegla. »Solze same tečejo iz
                     oči. Zavedamo se, da se morda zadnjič vidimo. No, živimo v upanju, da morda le
                     bo kaj pravice. Ne vemo, če je v komunizmu možna pravica za tiste, ki ne
                     mislijo isto.« </p>
                  <p>Tako je odšla iz šole skupina približno stotih zelo mladih in starih ljudi in
                     žensk. Pod stražo so jih peljali čez Hrastnik. Po dveh dneh so jih na meji
                     predali Hrvatom. Ti so jim dali skupno prepustnico in sami so lahko izbrali
                     skupinovodjo. Zagreb so morali obiti, ker ga je menda tedaj obiskal Tito.
                     Četrtega junija so prišli v Sisak. S svojo pojavo so povsod vzbujali pozornost.
                     Vsem so odgovarjali splošno, da gredo iz taborišča. V Sisku so doživeli, kako
                     so partizani na konjih podili veliko skupino Pavelićevih ustašev, ki so jih
                     zajeli v Sloveniji, skozi mesto: »Ko smo sedeli v parku, je začelo do nas
                     prihajati neko zamolklo bobnenje – topot v ritmu. Spočetka tih, potem pa vse
                     močnejši in bližji. To bobnenje je spominjalo na topot črede ... Meščani Siska in
                     mi iz parka smo šli k cesti in se ustavili na pločniku. Množica se je v teku
                     približevala in šla v sam center mesta. Spredaj in ob strani so jahali
                     konjeniki, z brzostrelkami oboroženi partizani, a v stroju so v osmerostopih
                     tekli pripadniki Pavelićevih enot, ki so jih zajeli v Sloveniji. Spremljevalci
                     kričijo in dajejo stroga povelja, da držijo tempo in se ne zaustavljajo. V
                     nekem trenutku je neka mlada Siščanka, ki je tam stala, kriknila: »Brat!«
                     Ogovorila ga je z imenom. Eden od ustašev se je obrnil k nji, ona je skočila k
                     njemu in ga objela. Spremljevalec na konju je reagiral. Zadrl se je nanjo in s
                     korobačem zamahnil po zraku.« Pisec meni, da je bilo jetnikov kakih 20.000. V
                     Sunji so srečali neko srbsko brigado in dobili ločeni prepustnici za Beograd in
                     za Sarajevo, ker so bili z različnih področij. Piščeva skupina je šla proti
                     Sarajevu. Šli so čez Kozaro, kjer so bili kraji porušeni in prazni. V Prijedoru
                     so se odpočili in z zamenjavo dobili nekaj koruznega kruha. Do Banja Luke so se
                     prepeljali s tovornim vlakom, nato pa so šli peš po dolini Vrbasa do Jajca. Tam
                     so že delale kavarne in slaščičarne. Sestra je prodala prstan in so si lahko
                     kupili slaščice. Iz Jajca do Sarajeva so se peljali z vlakom. </p>
                  <p>V Sarajevu jih je pričakala OZNA. Zasliševali so jih in za nekaj dni zaprli.
                     Pisca in njegovo sestro so izpustili z naročilom, da se javita v domačem kraju
                     OZNI. Do Pal sta se peljala z vlakom in tam prenočila pri botri, nato pa sta
                     šla peš proti Goraždu, kjer sta prenočila pri sorodnikih, ki so bili na
                     partizanski strani. Njihova hiša je bila blizu Drine. Videl je trupla, ki so
                     plavala v njej. Sorodnik je povedal, da so to četniki, ki so jih partizani
                     premagali. Med njimi so bili tudi tisti, ki so se v Trebavi v dolini Bosne z
                     Dražo obrnili nazaj proti vzhodu, češ da se v Srbiji pripravlja vstaja, kar je
                     bil le trik OZNE. To usodo so doživeli tudi ujetniki. Pisec pravi: »Videti je,
                     da sta v tej vojni obstajali dve meri: ujete ustaše so zaprli v taborišča, da
                     bi se raziskala njihova krivda. Tako so gnali tisto ustaško skupino skozi
                     Sisak, a ujeti četniki so končali v Drini.«</p>
                  <p>Od Goražda do doma sta šla peš. Doma ga mati ni prepoznala. »Objamem jo, čutim
                     vso toplino maminega objema in oči se mi napolnijo s solzami. Točno pet mesecev
                     je, kar smo zapustili Rudo, pa glej kako se vračamo vanj. Namesto pompa in
                     slavoloka nas, raztrgance, izmučene in polne trpljenja pričakajo naši domači z
                     vprašanji ... Veselje zaradi prihoda domov je veliko. Srce je polno. Zdi se mi,
                     da mi hoče izskočiti iz prsi. Končno smo pri svojih dragih, v našem Rudu.«
                     Pisec se je vrnil, tretjina članov iz skupine Jugoslovanske ravnogorske mladine
                     iz Ruda pa se ni nikoli vrnila: dva sta utonila pri prehodu čez reko, eden je
                     umrl za tifusom v Stari Gradiški, eden se je predal na črnogorsko-bosanski
                     meji, piščev brat Veljko je bil na Dolu, šest pa so jih zajeli pri
                     Mariboru.</p>
                  <p>Ko prebiramo to knjigo, se v nas utrjuje spoznanje, kako je komunistični
                     partiji uspelo onemogočiti vsak upor proti okupatorju, ki ni bil pod njenim
                     okriljem, in pri tem zvito izkoristiti mednarodni položaj. Trpljenje ljudi pa
                     ni bilo predmet njenega zanimanja, če ga ni mogla unovčiti.</p>
               </div>
            </div>
         </div>
         <div type="div1">
            <head>Zavezina pošta</head>
            <div type="div2">
               <head>Pismo iz Argentine</head>
               <docAuthor>Božo Fink</docAuthor>
               <div type="div3">
                  <pb n="101"/>
                  <p>Spoštovani gospod urednik!</p>
                  <p>V Zavezi št. 52 sem bral Vaše odprto pismo o televizijski oddaji v spomin na
                     predvojni Akademski pevski zbor Franceta Marolta. V Argentini oddaje seveda
                     nisem videl, prizadetega se pa čutim, če zdaj politizirajo spomin na zbor,
                     posebej v zvezi z zadnjim nastopom 12. decembra 1941 v unionski dvorani.</p>
                  <p>Kot nekdanji član APZ se pridružujem Vašemu vprašanju o tem, koliko članov
                     Maroltovega zbora je bilo izločenih zaradi političnega prepričanja in kateri
                     člani se iz tega naslova niso smeli udeležiti kake turneje v tujino. Vaše in
                     moje vprašanje je v resnici očitek tistim, ki mažejo spomin na umetniško
                     institucijo s tem, da jo vklapljajo v zarotniško družbo s tistimi, ki so
                     vsilili totalitarni sistem. Naj povem torej nekaj iz svojih spominov. </p>
                  <p>Po vpisu na pravno fakulteto me je Marolt po preizkusu sprejel v svoj zbor. V
                     njem so bili ljudje različnih starosti, študijskih stopenj in tudi poklicev,
                     čeprav se je zbor imenoval akademski, zdaj bi rekli študentski. Sicer sem bil
                     med najmlajšimi, tako da z drugimi nisem imel tesnejših osebnih stikov. Vendar
                     sem bil idejno dovolj osveščen, da bi lahko zaznal določeno prevladujočo idejno
                     ali politično tendenco. Vem, da so bili med člani taki, ki niso ustrezali moji
                     moralni drži in načelni usmeritvi. Nekateri so v poznejši dobi imeli vodilne
                     politične vloge. Ob tej različnosti pa vendar zbor ni kazal nobene zunanje
                     opredelitve in seveda ni izločeval nikogar iz svojih vrst. Naj povem, da sta
                     bila poleg mene, ki sem bil šele začetnik, pomembna člana dr. Julij Savelli in
                     Ignacij Brandstaetter, ki sta oba izbrala begunstvo v Argentino in tam
                     nadaljevala – zlasti prvi – tradicijo APZ.</p>
                  <p>Vsi trije smo se udeležili turneje v Sarajevo, Beograd, Niš in Skopje ter ni
                     bilo niti misliti, da bi mogel biti kdo izločen zaradi prepričanja. Spominjam
                     se, s kakšnim navdušenjem smo ob različnih priložnostih, npr. pred odhodom
                     vlaka, zapeli tole zdravico:</p>
                  <p>Komur mar za reč je našo, dvigni se pa primi čašo. Od navdušenja razvneti to
                     zdravico čemo peti: Zemlja naša, tale čaša je nalita tebi v čast. Bog te brani,
                     da častita, ponosita nam boš last! </p>
                  <p>V predvojnem ozračju med nami ni bilo nobenega sektaštva, ki je pozneje
                     razdedlilo duhove.</p>
                  <p>V Unionu smo 10. marca 1940 proslavili 20-letnico ljubljanske univerze. Na odru
                     nam je izrekel zahvalo takratni rektor dr. Matija Slavič, profesor teološke
                     fakultete. Razpoloženje je bilo slovesno, duhovno še nismo bili
                     razcepljeni.</p>
                  <p>Leta 1941 sem izstopil iz zbora zaradi študija in drugih aktivnosti, zato na
                     zadnjem nastopu 12. decembra 1941 že nisem več sodeloval. Imam pa zelo živ
                     spomin na dogajanja v unionski dvorani. Bilo je res tako, kot ste napisali v
                     Zavezi 16. Pesem o lipi ni bila več samo lirična hvalnica narave, ampak je
                     postajala neustavljiva budnica od tam naprej: »nova pomlad zelena novi cvet bo
                     gnala ... «. Občinstvo se je spontano dvignilo s sedežev in stoje poslušalo, kako
                     bo nekoč spet vse v cvetju in petju. Še danes vidim italijanske zastopnike v
                     prvi vrsti, ki v veliki zadregi niso vedeli, kaj se dogaja. </p>
                  <p>Iz Vašega pisma sem izvedel, da je nastop organizirala OF. Takrat se to ni
                     vedelo in nastop ni imel kakega sektaškega učinka. Kolikor je dvignil pogum, pa
                     ga je tudi meni, a ne v tisti smeri, ki jo je menda načrtovalo komunistično
                     vodstvo.</p>
                  <p>Razumem Vas, ko pravite, da ne morete uiti ganjenosti, kadar slišite
                     pripivedovati o tistem večeru. Tudi jaz imam ob spominu nanj tak občutek, saj
                     smo bili vsi udeleženci, na odru in v dvorani, kakor veliko srce naroda. Zato z
                     Vami strogo obsojam izrabljanje takratnih čustev, ki jih današnji propagandisti
                     razlagajo kot sprejemanje načrtovane prevare in nasilja.</p>
               </div>
            </div>
            <div type="div2">
               <head>Pismo predsedniku državnega sveta</head>
               <div type="div3">
                  <pb n="102"/>
                  <p>Spoštovani gospod predsednik DS RS,</p>
                  <p>zvedeli smo, da je Državni svet RS za četrtek 11. t. m. sklical strokovni
                     posvet o žrtvah vojne in revolucije in nanj povabil večje število organizacij
                     in oseb, ki na razne načine obravnavajo to temo. NOVA SLOVENSKA ZAVEZA in njeno
                     glasilo ZAVEZA se z vprašanji, ki bodo predmet tega strokovnega posveta,
                     načrtno in intenzivno ukvarja že 15 let ter ima kar nekaj ljudi, ki poznajo to
                     področje polpretekle zgodovine tako iz lastnih izkušenj kot iz dolgoletnega
                     zbiranja in preučevanja podatkov o žrtvah revolucije. Zato nas, spoštovani
                     gospod predsednik, čudi, zakaj k aktivnemu sodelovanju na posvetu ni bila
                     povabljena tudi NSZ ali kateri od njenih v javnosti znanih članov. Vljudno
                     prosimo za pojasnilo.</p>
                  <p>S spoštovanjem!</p>
                  <p>NOVA SLOVENSKA ZAVEZA</p>
                  <docAuthor>Anton Drobnič</docAuthor>
                  <byline>, predsednik</byline>
               </div>
            </div>
            <div type="div2">
               <head>Pismo predsedniku države</head>
               <div type="div3">
                  <p>Urad predsednika Republike Slovenije </p>
                  <p>Erjavčeva cesta 17 </p>
                  <p>Ljubljana </p>
                  <p>Spoštovani gospod predsednik, </p>
                  <p>v aktualnem komentarju 54. številke Zaveze je tudi mesto, ki neposredno zadeva
                     neki Vaš nastop, posredno pa tudi značaj in pomen Vaše visoke službe. Mislimo,
                     da ne bi bilo prav, če tega mesta ne bi poznali. Iz njega boste videli
                     daljnosežnost vprašanj, ki so – če jih že vidite ali ne – pred Vami. V stanju,
                     v kakršnem smo, se je že zdavnaj oblikovala urgentna moralna in politična
                     potreba po kopernikanskem obratu. Morda čaka Vas, da ga uresničite. Dokler ta
                     obrat ne bo narejen, bo nerazrešen deloval epicenter bistvenih problemov
                     države. </p>
                  <p>Z najboljšimi željami </p>
                  <docAuthor>Justin Stanovnik </docAuthor>
                  <byline>Urednik zaveze</byline>
               </div>
            </div>
         </div>
      </body>
      <back>
         <div type="div1">
            <head>Kaj je treba vedeti glede kolaboracije!</head>
            <div type="div2">
               <div type="div3">
                  <pb n="0103"/>
                  <p>Kaj je kolaboracija, ne moremo prav razumeti, če ne upoštevamo važne razlike
                     med prvo in drugo svetovno vojno. Prva svetovna vojna je bila vojna med
                     nacionalnimi državami. Ko so na primer Nemci, Italijani in Rusi zasedli dele
                     drugih držav, so jih zasedli kot Nemci, Italijani in Rusi. Vsakokratni
                     okupirani narodi pa so okupatorje imeli za Nemce, Italijane in Ruse. Razni
                     narodi so torej, kakor je z njimi ravnala vojna sreča, zasedali ozemlja drugih
                     držav in narodov v svojstvu svoje partikularne narodnosti. V drugi svetovni
                     vojni pa je to bilo drugače. Tudi ta je bila vojna med nacionalnimi državami, a
                     ne samo to. Narodi, ki so okupirali druge države, tega niso naredili samo v
                     svojstvu svoje narodnosti, ampak tudi v svojstvu neke ideologije. Torej v
                     dvojnem svojstvu. Tako Nemci niso zasedali drugih držav samo kot Nemci, ampak
                     tudi kot nacisti; Italijani ne samo kot Italijani, ampak tudi kot fašisti; Rusi
                     ne samo kot Rusi, ampak tudi kot komunisti. Torej ne samo v svojstvu svoje
                     partikularne narodnosti, ampak tudi v svojstvu neke univerzalne ideologije. </p>
                  <p>Tu smo sedaj pri jedru vprašanja. Partikularni narodnosti se ni mogoče
                     priključiti, prilagoditi, podrediti – takoj. Poleg naravnih barier, kot sta
                     jezik in zgodovina, je tu še narodova partikularna identiteta. Univerzalno
                     ideologijo pa je mogoče sprejeti takoj in v celoti, prav zato, ker je
                     univerzalna. Možno je z njo kolaborirati. Zakaj »kolaborirati«? Zato, ker je
                     bila vnesena s silo in praviloma nasprotuje trandicionalni narodovi kulturi. Za
                     večino pripadnikov naroda ni sprejemljiva, za manjšino pa je, in sicer takoj.
                     Ideologija namreč nima zahtev do partikularne narodnosti teh ljudi – ali pa jih
                     ima samo posredno – pač pa jim nudi splošna gledanja na svet in življenje, ki
                     se jim zaradi določenih duhovnih, zgodovinskih in političnih izkušenj zdijo
                     sprejemljive. To je razlog, da se je pojem kolaboracije pojavil šele z drugo
                     svetovno vojno, ko se je pojavila tudi totalitarna ideologija in njeni nosilci.
                     To, kar se je med drugo svetovno vojno dogajalo v Franciji, Belgiji,
                     Nizozemski, Danski, Norveški, je bila kolaboracija – sprejetje tuje ideologije
                     in preko nje deloma tudi njenega nosilca, a nikakor ne nujno in ne v celoti. </p>
                  <p>Prva svetovna vojna pa ni poznala kolaboracije. Poznala pa je »normalno«
                     soobstajanje z okupatorjem. Ljudje so še naprej hodili v službo, še naprej so
                     imeli in poslušali svojo lokalno oblast in policijo, še naprej so proizvajali,
                     pridelovali in prodajali, še naprej so obhajali kulturne in verske slovesnosti.
                     A zato se še nikomur ni očitala kolaboracija. </p>
                  <p>Analogno stanje se je vzpostavilo v Sloveniji tudi med drugo svetovno vojno.
                     Zlasti v tistem delu, ki so ga zasedli Italijani. Jasno je, da je nasilni
                     prihod tujca v deželo za narod neznosna žalitev. V njem je ranjeno to, 
                     <pb n="104"/>
                     čemur je
                     Veselin Djuretić rekel »praćulo naroda« – narodov prainstinkt. Toda treba je,
                     kljub vsemu, živeti naprej. Tako je bilo tudi v medvojni Sloveniji. Ljudje so
                     bili prisiljeni v skrajno poniževalna stanja. Iz rok okupatorja, ki jim je vzel
                     svobodo, so na primer jemali živilske nakaznice. Naravno je bilo tudi, da so,
                     če se je kje zgodil rop ali umor, poskrbeli, da je zanj zvedela okupatorjeva
                     ali od okupatorja vodena policija. In ko so komunistični teroristi začeli
                     delati atentate na slovenske ljudi, so natanko v istem redu stvari vzeli iz
                     okupatorjevih rok orožja, da so se branili – nazadnje, ko ni bilo mogoče več
                     vzdržati. </p>
                  <p>Tudi ta gesta je bila v skladu s tradicionalnim soobstajanjem z okupatorjem –
                     mednarodno pravo je samo kodifikacija tega obstajanja – in je ni mogoče imeti
                     za kolaboracijo. Bistvo pri vsej stvari je namreč to, da Slovenci nismo
                     sprejeli okupatorjeve univerzalne ideologije – fašizma ali nacizma. Nismo
                     storili tega, kar je zapadno Evropo naredilo za kolaborantsko. V Sloveniji ni
                     bilo kolaboracije. </p>
                  <p>Z eno izjemo. Znano je, da so bili v evropskih državah ne tako maloštevilni
                     ljudje, ki so se priključili posameznim univerzalnim ideologijam, še preden so
                     jih njihovi nosilci nasilno uveljavili v njihovih deželah. Tudi v Sloveniji je
                     bilo nekaj ljudi, ki so se priključili univerzalni komunistični ideologiji, še
                     preden se je začela vojna. Res je, da izvorni nacionalni nosilec te ideologije
                     nikoli ni zasedel Slovenije. A to ni bilo potrebno. Za razliko od fašizma in
                     nacizma je komunizem imel enotno mednarodno organizacijo, ki je zelo učinkovito
                     nadomeščala nacionalne ideološke nosilce. Slovenski komunisti so bili posebna
                     oblika pete kolone in so se ob napadu konkurenčne ideologije na narod tudi tako
                     obnašali. V imenu kominterne ali komunističnega commonwealtha so zahrbtno
                     napadli svoj narod. Jasno je, da te igre ni bilo mogoče igrati, ne da bi
                     uprizorili boj z okupatorjem. Šlo je torej za boj z okupatorjem in ne za
                     narodnoosvobodilni boj, v pomenu, ki ga je izdelala evropska politična kultura.
                     Za to, da je ta trditev resnična, obstajajo stvarni dokazi, resnična pa je tudi
                     sama po sebi, kakor je na primer resnična trditev, da v restavraciji ni mogoče
                     naročiti praženega snega. Če so namreč obstajale razmere, zaradi katerih je
                     bilo mogoče priti iz točke »A« v točko »C« samo preko točke »B« – in na noben
                     način drugače in z nobenim prirejanjem razmer drugače – potem nikoli ne bo
                     mogoče odpraviti suma, da je bila točka »B« samo v funkciji točke »C« in ni
                     imela nobene samostojne vrednosti. Če pa pri tem še upoštevamo, kako je pohod
                     iz »A« v »C« dejansko potekal, potem ima analitična vrednost zgornje misli tudi
                     vso empirično podporo. </p>
                  <p>Če bi hoteli poiskati drugi svetovni vojni smisel, bi ga nazadnje zagledali v
                     uničenju treh, proti človeku usmerjenih totalitarnih ideologij. Zato se je ta
                     vojna, ki se je začela leta 1939, končala šele pol stoletja pozneje, ko je leta
                     1989 s padcem berlinskega zidu odšel z odra tudi komunizem. </p>
               </div>
            </div>
         </div>
         <div type="div1">
            <head>Dodatek</head>
            <div type="div2">
               <head>Vinko Rode, Iz dnevnika</head>
               <div type="div3">
                  <head>Meddobje 2003, 1–2</head>
                  <p>Čaka me skoro vsa Zaveza. O Nagodetovi B. sem prebral, seveda žalostna štorija;
                     saj bodo vse take. Dinko pravi, da ne more tega brati, ker je vse tako od blizu
                     doživljal. Zaveza št. 46: temeljna besedila o naši tragediji (kot v vseh
                     številkah); besedila o nepopisnih grozotah in nečloveških krivicah, a v ključu
                     preseganja, očiščevanja in katarze. Boj za resnico, ki naj nas osvobaja – kot
                     narod. Sindrom katastrofe in poveličanja: grozne smrti za čistejše življenje.
                     Mučeništvo in svetost se prepletata. Hudobiji ugibam pravi obraz. Tako strašne
                     ni bilo mnogo v človeški zgodovini. Ne da se doumeti (Stanovnik). Zaveza je
                     bistveni doprinos k naši samopodobi kot narod. Razumljivo, da so mnogi
                     odklonili to ogledalo; ne prenesli bi svoje podobe v njem.</p>
               </div>
            </div>
            <div type="div2">
               <head>Edvard Kocbek, Dnevnik 1945, </head>
               <div type="div3">
                  <head>27. september</head>
                  <p>Minister Kosanović mi je pred časom dal na vpogled precej svojega londonskega
                     gradiva. Hotel mi je s tem povedati, da je vmes marsikaj, kar bi bilo zame in
                     tovariše iz vodstva OF novo in zanimivo. Gradivo je prevzel Gradišnik, da ga
                     uredi. Danes sem pregledal tisti del gradiva, ki se sestoji iz tajnih poročil
                     iz Ljubljane v London v letih okupacije. Ta poročila so pošiljali klerikalci,
                     se pravi belogardisti. Ko sem jih na hitro prelistal in se tu in tam ustavil,
                     me je prevzelo mučno občutje, ne nad dejstvi in podatki, ki jih točno ali
                     netočno navajajo, storjena zlodela od okupatorjev ali od partizanov, ampak nad
                     tonom, ki ta poročila preveva. Pravi stud me je prevzel. Neznanje, nespretnost,
                     laž, hinavščine, sovraštvo. To so dokumenti katoliške degeneracije na
                     Slovenskem Zavijanje dejstev, zavijanje z očmi, sentimentalnost, fina
                     pokvarjena človečnost, kako je prav, da teh ljudi ni več na oblasti. Zdaj
                     vidim, kako svež veter veje po Slovenskem. </p>
               </div>
            </div>
            <div type="div2">
               <head>Edvard Kocbek, Dnevnik </head>
               <div type="div3">
                  <head>1952, 14. februar </head>
                  <p>Godovniška druščina: brat z ženo in Vodnikova dva. Debata se je burno prenesla
                     v ocenjevanje sovjetizma in amerikanizma. Jaz sem oba pojava kot duhovna lika
                     enako obsodil, pravzaprav izrazil bojazen, da bo amerikanska duhovna praznota
                     po svoji človečanski nevarnosti presegla sovjetski demonizem ali satanizem. Z
                     vso silo sta se zakadila (Vodnikova) vame in žal odgovarjala zgolj politično.
                     Prišla sta na ocenjevanje komunizma pri nas in ugotavljala, da smo mi že 1941
                     vedeli, da nas bodo komunisti ogoljufali. Odgovarjal sem, da smo vedeli, da bi
                     nas lahko, da pa smo zaupali v okoliščine, ki se niso izpolnile, tako v
                     notranjem kakor v zunanjem svetovnem razvoju. </p>
                  <p>Prijela me je etična ekstaza, ko sem izjavil, da mi ni žal prehojene poti in da
                     se danes ne bi drugače odločil, ker je bila naša odločitev najboljša krščansko
                     tvegana odločitev. Res je, politično so nas povozili, toda zato smo človeško
                     ostali čisti, v sebi imamo kapital, ki ga nima nihče, niti partijci niti
                     belogardisti. </p>
               </div>
            </div>
            <div type="div2">
               <head>Pred vesoljno sodbo</head>
               <docAuthor>Karel Mauser</docAuthor>
               <lg>
                  <l>KAKO SLADKO BO NEKOČ VSTATI IZ PRSTI!</l>
                  <l>Vse žile srebra in zlata bodo odprte,</l>
                  <l>raztopljene bodo tekle prek ruševin sveta.</l>
                  <l>Zvezde, ki smo jih iskali z raketami in teleskopi,</l>
                  <l>bodo na tleh, vržene iz tečajev,</l>
                  <l>goreče v strašnih plamenih.</l>
               </lg>
               <lg>
                  <l>BREZTELESNO bomo stopali v jozafatsko dolino.</l>
               </lg>
               <lg>
                  <l>ABRAHAM bo vodil za roke Izaka,</l>
                  <l>Rahela bo našla vse svoje otroke,</l>
                  <l>revni vdovi bo vrnjen novčič iz templja,</l>
                  <l>Jairova hči bo znova vstala v telesu.</l>
               </lg>
               <lg>
                  <l>ŠLI bomo v procesiji proti Besedi, ki bo plavala na nebu</l>
                  <l>kakor ob stvaritvi sveta nad mračnim vodovjem.</l>
                  <l>Proti Besedi, ki je ustvarila človeka, žival, drevo in marjetice.</l>
               </lg>
               <lg>
                  <l>HODILI bomo v miru, celo trobente angelov</l>
                  <l>bodo tedaj že molčale.</l>
               </lg>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_55/z_55_55.png"/>
                     <head>Voščilo</head>
                  </figure>
                  <p>Vsi dragi naročniki Zaveze</p>
                  <p>Vsi njeni zvesti bralci</p>
                  <p>Kjerkoli ste, ali doma ali v tujini</p>
                  <p>Naj vas doseže naše voščilo:</p>
                  <p>Vesel božič in srečno novo leto</p>
                  <p>Naj vam bo toplo pri srcu</p>
                  <p>Naj vam bo lepo pri duši</p>
               </div>
            </div>
            <div type="div2">
               <head>Priporočamo</head>
               <div type="div3">
                  <p>Dr. Tamara Griesser-Pečar</p>
                  <p>Razdvojeni narod</p>
                  <p>Slovenija 1941–1945</p>
                  <figure>
                     <graphic url="slike_z_55/z_55_56.png"/>
                     <head>Razdvojeni narod</head>
                  </figure>
               </div>
            </div>
         </div>
      </back>
   </text>
</TEI>
