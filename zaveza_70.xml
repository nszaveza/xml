<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Tamino Petelinšek </name>
               <name>Vlastja Simončič</name>
               <name>Jože Pavlič </name>
               <name>Andrej Zgonc</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">70</idno>
            <idno type="ISSN">??</idno>
            <date>2011-09-27</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">70</biblScope>
                     <biblScope type="vol">XVIII</biblScope>
                     <biblScope>številka 3, september 2008</biblScope>
                     <date when="2008-09">2008</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-09-27">
            <name>Alenka Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 70</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <p>Še nekaj dni, pa bodo minili štirje meseci od letošnje spominske slovesnosti v
                     Kočevskem Rogu. Štirje meseci niso ne vem kako velika doba, a se vseeno čudimo,
                     da ni mogoče videti nobenih znakov, da bi se javni prostor odzval na tam
                     oblikovane in sporočene predloge. Čudno se nam zdi to zato, ker so ti predlogi
                     izražali, ne neko možnost, ampak edino možnost, da se razreši vprašanje, ki mu
                     samo tako damo pravo mero, da ga označimo za slovensko vprašanje. Kljub
                     ambicioznosti besed, ki so bile povedane preko mikrofonov letošnjega Roga – in
                     kateri kraj bi se mogel bolj upravičeno potegovati za mesto izrekanja vrhovnih
                     zadev nacije – kljub temu da njihovega moralnega in političnega dometa ni bilo
                     mogoče spregledati, kljub vsemu temu se gladina slovenske javne misli ni
                     vznemirila. To je bilo tako nenavadno, da bi se morali ustaviti in se začeti
                     spraševati, kako je to sploh mogoče. Ne samo posamezniki, tudi najuglednejše
                     institucije, ki jih ima narod za raziskovanje vitalnih področij svojega
                     obstajanja, bi morale določiti čas in ljudi, ki bi identificirali vzrok našega
                     duhovnega in moralnega absentizma. Intuitivni aparat posameznika in
                     organizirana institucionalna misel bi morala storiti vse, da se dokopljeta,
                     vsak v okviru svojih možnosti in svojih energij, do zadovoljivih odgovorov, kje
                     ležijo vzroki, da nam je tako malo mar zase. Saj je bilo na nekem mestu
                     povedano, kaj moramo narediti, da pridemo k sebi – na način, ki ni puščal
                     nobenega dvoma, da je tisto, kar je bilo položeno pred ljudi, nekaj zadnjega;
                     da za tistim ni ničesar več, da je za tistim samo še konec, samo še brezciljno
                     tavanje naroda »od jutri do jutri in jutri, dokler ne doseže zadnjega zloga
                     svojega zapisanega časa«, kot pravi na koncu Machbeth; tavanje naroda, ki ne
                     ve, kaj je in kam hoče iti.</p>
               </div>
               <div type="div3">
                  <head>Brezpogojna nujnost politične sprave</head>
                  <p>V Kočevskem Rogu je bilo 1. junija letos povedano tudi to, daje za spravo – za
                     to, da pridemo spet k sebi – potrebno priznanje ljudi, ki so uprizorili
                     Kočevski Rog; ne zato, ker bi bila to naša domislica ali kaprica, ampak zato,
                     ker brez priznanja sprava ne bi bila sprava; ne zaradi naše intransingentnosti,
                     ampak samo po sebi, v tem, kar sprava je, če je. Tako, kakor je voda, če je,
                     lahko samo mokra. Če bi bila suha, ne bi bila voda.</p>
                  <p>V Kočevskem Rogu je bilo torej najprej povedano – ne rečeno, ampak povedano –
                     da je sprava ne samo potrebno ali nujno, ampak tisto brezpogojno dejanje, ki po
                     sporu, ki je zavzel dimenzije državljanske vojne, edino more narodu podeliti
                     notranjo suverenost – zmožnost in voljo suvereno razpolagati s seboj. Eden od
                     primerov, ki jih je evropska zgodovina – iz propedevtičnih razlogov – dala na
                     repertoar, je izostanek sprave po francoski državljanski vojni, povzročene po
                     jakobinski revoluciji 1789. Ta notranja francoska vojna je zato trajala sto
                     petdeset let, z revolucijama 1830 in 1848, s pariško komunino, s porazom v
                     drugi svetovni vojni in z vichvjskim eksperimentom.</p>
                  <p>Brezpogojnost politične sprave izraža tudi zahteva po odprtosti prostora, ki jo
                     nujno potrebuje narod, če hoče suvereno obstajati. Suverenost ni namreč
                     kakršnokoli razpolaganje s seboj, ampak subjektu, ki hoče biti suveren,
                     predpisuje racionalnost. Suverene odločitve so vedno tudi racionalne odločitve
                     (ki pa so kljub temu seveda lahko tudi napačne). Za racionalnost pa velja, da
                     se lahko vzpostavi samo v odprtem prostoru – v prostoru, ki je pregleden in ga
                     je mogoče vidno obvladati; kjer se stvari vidijo tako, da je mogoče določiti
                     razmerja, ki obstajajo med njimi. V narodu, ki mu ni uspelo sestaviti
                     dokumentov za izdelavo mirovnega besedila za končanje državljanske vojne – v
                     narodu, ki zato živi v stanju latentne državljanske vojne – pa te osnovne
                     preglednosti ni. Saj si ljudje niti v tem niso edini, katera imena pripadajo
                     posameznim stvarem – najvažnejšim stvarem povrhu vsega.</p>
               </div>
               <div type="div3">
                  <head>Latentna državljanska vojna in naraščajoča nemoč jezika</head>
                  <p>V stanju državljanske vojne – tudi če je to stanje latentno – se kultura ne
                     more nemoteno posvetiti svojemu osnovnemu opravilu. Ne more proizvajati jezika,
                     ki bi bil svoboden in organski nosilec duhovnosti. Nove besede sicer nastajajo,
                     a nimajo – ker ne prihajajo iz kovnic, ki bi se podrejale skupnim normam – te
                     moči, da bi naravno in ustvarjalno urejale promet miselne in duhovne menjave v
                     narodu. V družbeni organizem, ki ga prehranjujejo heterogene energije osnovnega
                     idioma, se počasi in sprva neopazno vtihotapljajo prvine nerazumevanja, dokler
                     se narod nazadnje ne znajde v stanju, da ne razume več samega sebe – ne da bi
                     se tega prav zavedal in ne da bi vedel, da kolektivna nevroza, ki v takem
                     nastaja in narašča, prihaja iz nekih temeljnih neporavnanih računov. Patološke
                     spremembe, ki se tako začenjajo pojavljati v »mišljenju in čustvovanju« naroda,
                     ostajajo v odsotnosti skupnega jezika – in s tem tudi skupne misli – vedno
                     pogosteje neregistrirane in, kar je bolj usodno, brez možnosti preverjene
                     družbene diagnostike.</p>
                  <p>V stanju, tako nakazanem, se na področjih, ki presegajo vsakodnevno banalno
                     komunikacijo, ljudi bolj in bolj polašča občutek, da morejo vedno manj
                     povedati. Da bi se rešili, ljudje več govorijo, povejo pa manj. Jezik izgublja
                     povednost, ki je tista reč, zaradi katere sploh je. Kar nekaj časa smo nekateri
                     potrebovali, da smo dognali, da stavek »Minister je vse očitke zavrnil« ne
                     razumemo prav. Mislili smo, da je minister vse očitke analiziral in s primeri
                     dokazal, zakaj ne držijo: da se 25. prejšnjega meseca ni mogel pogovarjati v
                     avli Holiday Inn s Francko Ž., ker je tajnica v svojem poročilu za ta dan
                     zapisala, da je ob tisti uri sprejel delegacijo Liberalne akademije in poslušal
                     predloge, kako bi ministrstvo lahko podprlo njene plemenite cilje. Nič od tega.
                     Če je minister kak očitek »zavrnil«, je rekel, da ne drži in nič več. To je
                     seveda banalen primer. Toda koliko ljudi pa ve, kaj je »zahodni breg« ali pa
                     »pas Gaze«? In koliko ljudi ve, ali naj knjigo, katere oceno so pravkar
                     prebrali v časopisu, kupijo in zakaj. In koliko ljudi ve, ali naj, potem ko so
                     poslušali oceno kakega filma, ve, zakaj naj bi šli v kino? A tudi zaradi tega
                     se konec koncev ne bo svet podrl. Če pa novinar opazi, da je bilo tistih, ki so
                     v nedeljo po prvi maši prišli iz cerkve, več kakor tistih, ki so ravno takrat
                     tam mimo peljali pse na sprehod, in se ob tem ne vpraša, kako bo to videti, ko
                     bo tistih, ki prihajajo iz cerkve, manj ali pa jih sploh ne bo več; ko bo
                     veljalo, ne da se v nedeljo gre k maši, ampak da se v nedeljo vodi pse na zrak,
                     kakšno mesto bo to – ali se ob tem ne bo še kaj drugega spremenilo, na kar še
                     pomislimo ne. Ali bo to še mesto, v katerem bo mogoče živeti, ali pa bo to
                     mesto, iz katerega bi se človek najraje izselil, če bi se imel kam?</p>
                  <p>Dokler mirovna pogodba po državljanski vojni ni podpisana in na neki način še
                     traja, je nujno tudi to, da obstajajo predstavniki in dediči in politični
                     potomci ene in druge strani. In, kar stvar še bolj zapleta, je skoraj nujno, da
                     je ena stran močnejša (vplivnejša, prodornejša) kot druga. Pod tanko plastjo
                     nezanesljivih manir je v taki družbi boj – slabo prikrit boj. V takem stanju je
                     jezik sprva samo razdvojen, potem pa počasi degenerira v tem, kar je mogoče
                     njegova središčna vloga: intuitivni in analitični prodor v bit in potem njegova
                     poučenost in potem njegova povednost in sporočilnost. Kar iz tega sledi, je
                     temeljna nezanesljivost. Ne ve se več, ali so prostori, ki jih tak jezik
                     postavlja, hiše za prebivanje, kraji, kjer je človeku dobro in kjer je lahko
                     doma, ali pa so prostori, ki jih je zgradil, varljive kulise, ki bodo ob prvi
                     nevihti odpovedale.</p>
               </div>
               <div type="div3">
                  <head>Latentna državljanska vojna in naraščajoče sovraštvo in mržnja</head>
                  <p>Da ima razdvojeni narod razdvojen jezik, dve govorici, od katerih je vsaka vsaj
                     deloma deformirana od zunajbitnih ideoloških vzgibov, je ena posledica
                     narodovega vztrajanja v vojnem stanju s seboj, druga pa je mržnja in sovraštvo.
                     Zaradi specifične pragmatike, po kateri je potekala pri nas državljanska vojna,
                     je v Sloveniji danes veliko mržnje in sovraštva. Če hočemo to nekoliko bolje
                     razumeti, moramo pomisliti na to, da je boljševiška iniciativa, ki je sprožila
                     državljansko vojno v Sloveniji, imela ambicijo, polastiti se celega človeka.
                     Govorjenje o razrednih interesih te ambicije niti približno ne dosega. Tisti,
                     ki so boljševiški projekt vzeli za svojo stvar, so hoteli nekaj neznanskega,
                     nekaj še ne slišanega, nekaj tako velikega, da so mislili, da se splača v to
                     investirati tudi dušo. Kar hočemo s tem povedati, je to, da je potem, ko se je
                     ta ambicija izkazala za blodno, potem ko je bilo zunaj vsakega dvoma, da jih je
                     bit sveta izločila, potem ko je propadlo nekaj, v kar so vstopili brez ostanka,
                     tako da njim samim ni ostalo ničesar – potem lahko razumemo, da je bil poraz,
                     kako naj rečemo, uničujoč. Iz tega je prišlo veliko sovraštvo in velika mržnja.
                     (A ne pri vseh enako, še daleč ne pri vseh enako, za čuda. O tem bi pozneje
                     kazalo še kaj reči.)</p>
                  <p>Paul Berman je v reviji The New Republic (november in december 2005)
                     naslanjajoč se na Glucksmanna in Sartra, za neke približno enake namene kot so
                     naši, povedal tudi naslednje: »Ljudje se predajajo sovraštvu, ker ne prenašajo
                     nemoči. Sovraštvo ima to v sebi, da jim daje občutek moči. Sovraštvo poživlja.
                     Sovraštvo pomirja.«</p>
                  <p>Sovraštvo ima tudi to prednost, da ni treba hoditi ponj v kake politične
                     lekarne, ampak nastaja v človeku avtogeno – v človeku, ki nima v sebi
                     racionalne ponižnosti, da bi se, kot vsem drugim resničnostim, podvrgel tudi
                     zgodovini.</p>

                  <figure>
                     <graphic url="slike_z_70/z_70_01.png"/>
                     <head>Prostor pod soncem <name type="author">Simon Dan</name></head>
                  </figure>
                  <p>(Rekli smo, da sovraštvo ne nastaja v vseh enako. Praviloma nastaja v tistih,
                     ki so se zapisali. To pa, čudno, niso bili protagonisti – ti so se od začetka
                     izživljali v čisti manipulaciji – ampak preprosti ljudje, ki niso imeli nič
                     razen ideje, ki so se ji, kot smo rekli, zapisali. Nekaj dni pred dnevom
                     državnosti se je na trgu pred skupščino odigral prizor, ki bi ga lahko imeli za
                     ilustracijo te misli. Pred mano je mimo maximarketovih izložb šla starejša
                     gospa in se ustavila pri dveh policistih, ki sta tam stala in gledala, kako
                     postavljajo odre za praznično slovesnost. In prav na te priprave je pokazala
                     gospa in rekla: »Le kaj to potrebujemo? Mar bi meni dali malo večjo pokojnino
                     in vama malo večjo plačo. Kaj nam je tega treba.« Nobenega dvoma ni bilo, kaj
                     je iz nje govorilo.)</p>
               </div>
               <div type="div3">
                  <head>Kaj je boljševizem</head>
                  <p>Tu je morda mesto, da vstavimo vložek o boljševizmu. Boljševizem je nenavadna
                     reč. Tako nenavadna, da o njem – kar se je Zavezi že nekajkrat zdelo potrebno
                     povedati – še ni bilo napisane prave knjige. Na tisoče knjig, si pravimo, imamo
                     o njem, pa nobene prave. Še največ je o njem povedal – tudi to za bralce Zaveze
                     ni nova misel – Dostojevski v romanu Besi, ki so izšli davnega leta 1872,
                     skoraj pol stoletja preden je zanj bila iznajdena beseda. Nekoliko razložimo
                     zadrego z razumetjem, če se za začetek odločimo za besedo eksces in pravimo, da
                     je bil boljševizem svetovno-zgodovinski eksces gigantskih razmerij. Beseda
                     eksces pomeni izstop iz tega, kar nam je znano, kar se dogaja in kar zato
                     nekako pričakujemo. Nekatere stvari nas, ko pridejo, presenetijo, včasih nas
                     celo šokirajo, a si po prvi zaprepaščenosti pravimo, da se tudi take reči
                     dogajajo. To nas nekako pomiri. Ko smo se v nedeljo zjutraj, 6. aprila 1941,
                     prebudili v vojno, smo bili nemalo zaprepadeni, a nas je kmalu dosegla misel,
                     da so vojne tudi del našega sveta. Ko pa so boljševiki začeli s političnim
                     terorjem, ko smo videli, da je umor postal sistemsko politično sredstvo, smo si
                     rekli, da kaj takega še nikoli ni bilo. In ko smo za izvajalci, ki so stali za
                     temi dejanji, zaslutili vserazpoložljivost, ki se je virtuozno gibala po skali
                     vsega možnega, od najtanjše rafiniranosti do najbolj zavržene krutosti, ko smo
                     začutili, da nevidni prsti manipulacije prirejajo svoje spretne plese po
                     celotni klaviaturi človeških strasti, ko smo videli, da so to ljudje, kjer
                     junaška zvestoba brez misli prehaja v čisto izdajstvo, pripravljenost na zadnjo
                     žrtev v izkoriščanje posameznikov, skupin in vasi, ne da bi kdo od njih
                     dovolil, da bi kanila kapljica sočutja v njegovo dejanje – ko so zločine ne
                     samo delali sami, ampak so jih velikopotezno izzivali – in ko smo še videli, da
                     se minucioznost taktičnega ukrepa brezhibno vklaplja v grandioznost velike
                     strategije – tedaj smo si rekli, da kaj takega ljudje pač še niso videli. Na
                     pročelju velike Palače, ki so jo tako zidali, smo počasi zagledali napisano
                     besedo oblast. (Ta beseda seveda ni bila izpisana, namesto nje so tam stale
                     druge besede, a mi smo se končno le naučili, kako jih moramo brati.)</p>
                  <p>Vsega v resnici nismo zagledali naenkrat. Šele na koncu, neverjetno,
                     neverjetno. Šele na koncu – nikakor ne že takrat, ko je omet začel odpadati in
                     je streha že puščala in se okna niso več prav zapirala, nikakor ne že tedaj,
                     šele na koncu, ko je Palača na presenečenje in pohujšanje vseh začela pokati in
                     se podirati, šele tedaj smo, ne razumeli, ampak nekoliko zaslutili, kaj je tu
                     stalo in kaj se je tu podrlo. Še to bi morali tu povedati – in tu se začenja
                     neka druga zgodba, nekakšen anti-klimaks – da Palača ni nikogar od arhitektov,
                     graditeljev, investitorjev in vzdrževalcev pokopala pod seboj. Vsi so se
                     pravočasno umaknili in začeli postavljati šotore po okoliških parkih, bolj na
                     hitrico, kakor da bi vedeli, da ne bo za dolgo. Samo toliko da so imeli kam
                     spraviti dragocenosti, ki so jih nosili iz podirajoče se stavbe: predvsem in v
                     prvi vrsti vrednostne papirje in konvertibilno valuto, potem pa vse, kar je
                     bilo iz zlata in drugih dragocenih kovin, intarzije iz diamantov in slonovine,
                     umetnostne slike in vsakovrstne raritete. Vse, kar je bilo kaj vrednega, zakaj
                     vedeli so, da je prišlo do menjave časa: minil je čas, ki gaje bilo mogoče
                     obvladati z ideologijo in nasiljem, in nastopil je čas, ko bo ljudi in stvari
                     treba kupovati – čas kapitala in, čudno, ljudem, ki so nekoč gradili Palačo,
                     zamenjava vlog, ki je bila sedaj pred njimi, ni delala nobenih težav: z isto
                     spretnostjo, s katero so nekoč vladali času tako, da so ga postavljali in mu
                     ukazovali, z isto spretnostjo so se sedaj pripravljali, da mu vladajo tako, da
                     ga upoštevajo v tem, kar je – da mu torej služijo. Nekoč so se času uprli, češ
                     da njegove zakone poznajo bolje kot sam, potem pa, ko jih je čas za to
                     predrznost kaznoval, so brez pomisleka pred njim pokleknili in mu ponudili
                     dobre usluge, da kot majordomi upravljajo njegove zadeve. Tako čudni so bili
                     rešenci iz Palače, da v njih ni bilo nobene zamere (nobene zamere pa ni bilo
                     zato, ker v njih v resnici ni bilo nikoli nobene časti). V resnici so vedno
                     razumeli eno samo besedo: oblast. Ne razumeli, morali bi reči kaj drugega.
                     Oblast je bila beseda, na katero so se edino odzivali; tak je bil njihov
                     resonančni prostor od začetka, takega so do konca izpopolnjevali. Kakor
                     nekakšni odvisniki, kakor kakšni politični narkomani so se tudi sedaj postavili
                     v vrsto za svojo dozo. Videli smo, kako to gre, mar ne?</p>
               </div>
               <div type="div3">
                  <head>Protislovna struktura boljševizma</head>
                  <p>Če si sedaj, po vsem, kar smo povedali, znova postavimo staro vprašanje, zakaj
                     boljševizma prav ne razumemo, moramo k temu, kar smo rekli o oblasti nekaj
                     dodati. Zgodovinsko je boj za oblast temeljna figura boljševiškega nastopa,
                     njegov izvorni vzgib pa je drug: v svojem intuitivnem spočetju je boljševizem
                     Upor. V njem je človek zagledal možnost, da odpove službo, ki jo je opravljal v
                     civilizaciji – da neha biti <emph>homo faber;</emph> človek, ki oblikuje svet v
                     senci božjega plašča in postane <emph>homo manipulator</emph>, človek, ki snov,
                     ki se je znašla pod njegovimi rokami, oblikuje po svoji podobi in svoji zamisli
                     in postavi svet po v svojem nomosu. Oblast, čeprav se nam v boljševiški
                     pragmatiki kaže v svoji primarnosti kot nekaj prvinskega, je vendar le
                     posledica in nekaj drugotnega: človek ne more nastopati z naličjem boga, ne da
                     bi bil v posesti oblasti z naličjem absolutnega. Boljševizem se je rodil kot
                     ideja.</p>

                  <figure>
                     <graphic url="slike_z_70/z_70_02.png"/>
                     <head>Pot <name type="author">Simon Dan</name></head>
                  </figure>
                  <p>Za vprašanje, s katerim se ukvarjamo – nerazumljivost boljševizma – je ta
                     ugotovitev pomembna zato, ker nas opozori, daje eden od obeh polov
                     boljševiškega kozmosa po izvoru profetske narave. Kar bi bilo samo po sebi
                     pričakovati, je to, da bi prav to dejstvo dovoljevalo samo prakso, ki bi tekla
                     v slogu visoke askeze, kljub jakobinskemu radikalizmu in zločinu kot njegovem
                     orodju. Toda prav konec boljševizma kot svetovnozgodovinskega ekscesa je
                     boljševike odkril v neki povsem drugi predanosti – ne samo daleč od vsake
                     askeze, ampak kot »bedne lakaje buržoazije«, ki brez sramu začenjajo banalno in
                     vulgarno igro natanko tistega sveta, ki so ga hoteli razrušiti. Namesto da bi
                     odšli v visokem slogu, namesto da bi na visokem koturnu prebrali tragiško
                     poslovilno izjavo in se potem kot Prometej pognali v Tartaros politične
                     pozabljenosti, so vzeli »ponižujočo pito«, ki jim jo je ponudila zgodovina,
                     potem ko jim je odkazala mesto, ki jim po njenem mnenju pripada.</p>
                  <p>V nakazanem neskladju se po našem mnenju skriva rešitev boljševiške enigme:
                        <emph>hkratno in istočasno soobstajanje izklučujočih se prvin človekovih
                        možnosti – visokosti in nizkosti</emph>. »Hkratno in istočasno soobstajanje
                     izključujočih se človekovih možnosti, visokosti in nizkosti«, je lahko reči, ni
                     pa mogoče razumeti. Če pa ni mogoče razumeti, ali pa je to vendarle mogoče
                     biti? Ali je človeku mogoče tako obstajati? Po vsem kar smo v 20. stoletju
                     doživeli, nam ne ostane drugega, kot da pravimo, da je to mogoče; da je tudi
                     tako mogoče človeku obstajati. Prav zato pa lahko tudi rečemo, da je
                     boljševizem svetovnozgodovinski eksces – da kaj takega ni še nikoli nihče
                     videl. To je bil eksces, katerega zunanji izraz je bil ta, daje pogubil sto
                     milijonov ljudi, kot je izračunal Stephane Courtois. Kako se je to moglo
                     zgoditi?</p>
               </div>
               <div type="div3">
                  <head>Hudobna zgodovina in njeni sodelavci</head>
                  <p>Kako se je to moglo zgoditi, nam pove odgovor, ki ga je v neki pozabljeni
                     srbski vasi dal pravoslavni duhovnik sinu komunistu, ki je na enem od svojih
                     redkih obiskov očetu hotel razložiti, kaj so komunisti rekoč: »Oče, mi smo
                     zgodovina,« in mu je oče odgovoril: »Hudobna zgodovina ste, sinko.« S tem bi ta
                     del zgodbe lahko končali. Toda, ne pozabite, da hočemo razložiti, zakaj je v
                     Sloveniji tak odpor, da bi sestavili in podpisali dokumente za sklenitev miru
                     po državljanski vojni.</p>
                  <p>Tudi slovenski komunisti so bili »hudobna zgodovina«. In tisti, ki so
                     komunistom pomagali, da so postali realna zgodovina nekega naroda, bi morali
                     vedeti, da so bili promotorji te »hudobne zgodovine«. Tu lahko ali celo moramo
                     operirati z empiričnimi zgodovinskimi količinami. To so bili slovenski
                     katoliški disidenti in slovenski liberalci. Brez njih komunisti ne bi postali
                     zgodovina. To danes noče biti nobena obtožba, ampak zgolj konstatcija, ki ima v
                     sebi dvoje močnih moralnih vektorjev: najprej je ta trditev resnična in zato
                     povečuje zanesljivost našega vedenja o preteklosti, z njo se preteklost na
                     nekem odločilnem sektorju, ki je sedaj prazen, lahko izpolni in objektivira;
                     drugič pa to dejstvo, brž ko se naseli v zavesti katere od obeh skupin, nujno
                     zahteva samopremislek, kateri so bili vzroki, da je odigrala to motno vlogo.
                     Tako za človeka katoliškega kakor tudi za človeka liberalnega navdiha
                     ovedenost, da je svojo politično moč investiral v agencijo hudobne zgodovine,
                     ne more, če je pristna, obstajati dolgo, ne da bi začela postavljati zahtevna
                     vprašanja. Za tem, da so levi katoličani in liberalci odigrali tako vlogo, je
                     morala biti neka napaka, neka pomota, neka napačna izbira. Saj je vendar jasno,
                     da so tako katoličani – pa četudi svojskega nagiba – kot tudi liberalci bili
                     avtentična prvina evropske kulture. Kako se je torej moglo zgoditi, da so se
                     odločili za protinaravni angažma, s katerim so omogočili nastop polstoletne
                     hudobne zgodovine.</p>
                  <p>Ali ni najbolj naravno reči, da se, če smo povzročili karambol zgodovinskih
                     razmerij, v katerem se je pogubilo veliko življenj, moramo posvetiti miselni
                     obnovi dogodka in ugotoviti, katera nepravilna odločitev ali katera duhovna
                     neprisebnost je imela tako usodne in nepopravljive posledice. Prepričani smo,
                     da bi nekdanji Kocbekovci ali nekdanji Sokoli vsak zase, potem pa tudi skupaj,
                     lahko s pridom priredili poučno ekskurzijo v preteklost, s katere bi se potem
                     vrnili z dragocenimi spoznanji zase in za vso narodovo skupnost. (Nemalo
                     koristno bi bilo, če bi takšno ekskurzijo priredili tudi mi, ki pišemo te
                     vrstice, in ljudje, za katere jih pišemo. Vsi bi se z nje vračali bogatejši,
                     zase in za druge.)</p>

                  <figure>
                     <graphic url="slike_z_70/z_70_03.png"/>
                     <head>V pričakovanju <name type="author">Simon Dan</name></head>
                  </figure>
               </div>
               <div type="div3">
                  <head>Protislovna struktura kocbekovstva</head>
                  <p>Po takih vračanjih bi se nam počasi začelo najprej odpirati, kaj je
                     kocbekovstvo. Včasih se namreč zgodi, da nam kak dogodek ali kako mnenje, ki ne
                     skriva ambicije, da bi preraslo v nazor ali gibanje, vzbudi misel, da je to,
                     čemur iz zgodovinskih razlogov pravimo kocbekovstvo, v resnici velika slovenska
                     skušnjava. (Zgodovinsko kocbekovstvo je bilo usodno zaradi vojne; do karambola,
                     o katerem smo govorili zgoraj, je prišlo, bi v podobi lahko rekli, zaradi
                     poledice; če bi bila cesta suha, bi se tudi vožnja s kocbekovsko sproščenostjo
                     in neodgovornostjo morda srečno končala.)</p>
                  <p>In kaj bi potemtakem kocbekovstvo utegnilo biti? Strukturno – a zares samo
                     strukturno – se človek spomni na to, kar smo našli na boljševizmu. Tudi
                     kocbekovstvo, ko ga nekoliko natančneje pogledamo, izkazuje heterogenost obeh
                     svojih konstitutivnih polov. En pol Kocbekove miselnosti predstavlja visoka
                     duhovnost krščanskega izvora – ni naša stvar, a to lahko ve vsak, da je Kocbek
                     vseskozi bil in hotel biti kristjan. Drugi pol njegove intuicije pa predstavlja
                     odsotnost nečesa, čemur ne moremo reči drugega kot razum, ki ga krščanstvo
                     nikoli ni izločilo ne v teoriji ne v praksi. Krščanstvo je imelo in ima
                     teologijo in filozofijo. Krščanstvo ima, kot pravi Benedikt XVI. helensko
                     komponento. Kocbekova posebnost je bila v tem, da je dovolil, da se je v njem
                     razraslo nezaupanje do helenske misli in se je zato izročil dejanju. V
                     krščanstvu, ki ga je poznal v življenju, so očitno bila dejanja – saj je moral
                     poznati Kreka, Korošca, Natlačena, Ehrlicha – ampak dejanja, na čelu katerih so
                     stali ti možje, so bila preveč vsakdanja in banalna; niso bila dovolj
                     zgodovinska, ekstatična, osvobajajoča, emancipatorna. Zato je dejanja spremenil
                     v Dejanje in tako odprl vrata krščanko kulturni in evropsko politični hereziji.
                     Kakor boljševizem je tudi kocbekovstvo razumu nedostopno, ker je zlitje dveh
                     polov s protislovno duhovno zasedenostjo. Ko prebiramo Kocbekova dela, nas
                     obhajata veselje in muka – veselje ob njegovih intuitivnih prodorih v bit in
                     muka ob njegovih kaotičnih umestitvah v svet. Kocbek je bil izkoriščan človek,
                     a ker je iz krščanstva prinesel idejo žrtve, je na to, na nekem napačnem
                     terenu, pristal. Na površini se je upiral, a je okope, ki jih je gradil, ker ni
                     bil v identiteti s seboj, sproti rušil. Ko premišljujemo njegovo človeško usodo
                     in njegovo klavrno zgodovinsko usodo – nikoli se je ni v celoti zavedal – pride
                     končno pred nas misel, ki bi želeli, da bi se ji vsi uklonili in jo vsi
                     sprejeli: <emph>svet je znosen le tako, da nad njegovimi zadevami stoji
                        pamet</emph> – ne razum, ne ratio, ampak <emph>pámet</emph>, <emph>pisana z
                        akutom kakor logos</emph>. Pamet, ki pomeni, kakor vemo, tudi spomin.</p>
               </div>
               <div type="div3">
                  <head>Kocbekovstvo – slovenska skušnjava</head>
                  <p>Razlog, da bi kocbekovstvo morali dati na nacionalni kulturni program, je ta,
                     da ni nekaj efemernega, nekaj, kar pride in gre, ampak, kakor smo rekli, trajna
                     slovenska skušnjava. To pa pomeni, da je tu in da se bo pojavljal v krajših ali
                     daljših presledkih, v bolj ali manj akutni obliki. Lahko rečemo, da je
                     permanentno prisoten, na kar kaže tudi dejstvo, da se takoj, ko se pojavi o
                     njem kaka kritična misel, nemudoma oglasijo užaljeni branilci, ki, odvisno od
                     vsakokratnih značajev, samo užaloščeni molčijo ali pa si demonstrativno trgajo
                     oblačila. Očitno obstajajo ljudje, ki ne dovolijo, da bi se njihova ljubezen
                     postavljala v kritično luč.</p>
                  <p>To je ena stvar, druga pa so valovi, ki jih z visokega morja v razna
                     pristanišča na celini ženejo bodisi slučajni bodisi umetno vzbujeni vetrovi.
                     Prvi letošnji aprilski vikend je v Lovranu zasedal Forum za dialog med vero in
                     kulturo, ki ga je že četrtič pripravil Medškofijski odbor za kulturo. Govoriti
                     so se namenili o škofu Gregoriju Rozmanu in njegovi vlogi med vojno.
                     Ambicioznost podviga kaže slogan prireditve, za katerega je bil izbran
                     evangeljski stavek <emph>Resnica vas bo osvobodila</emph>. Kronski mediator
                     lovranske resnice o Rozmanu in njegovem času je bilo neko besedilo, ki ga je
                     nadškofijski arhivar dr. France M. Dolinar plasiral kot Vovkovo pastirsko pismo
                     duhovnikom za novo leto 1946: na to arhivsko intervencijo so se potem oglasili
                     zgodovinarji in nezgodovinarji in opozorili na dokumentacijske pomanjkljivosti
                     predlaganega pisma. Nas, ki nismo zgodovinarji, smo pa v življenju že morali
                     kdaj prebrati in oceniti kako besedilo, nas pa je zdramila neka druga stvar. V
                     njem je bilo preveč dobrega. V pismu naj bi Vovk kritiziral medvojne nastope
                     duhovnikov tako, da jim je obesil po vrsti vse očitke, ki jih je o njih kdaj
                     dal na program Agitprop. Dr. France M. Dolinar je mogoče preveč zgodovinar, da
                     bi ga ta okoliščina posvarila. A preveč dobrega je preveč dobrega, to je že
                     stara kmečka modrost. Prevelika prijaznost je bila vedno nekoliko sumljiva. A
                     moderni na staro modrost pozabljajo. Tako je štirideset lovranskih zborovalcev
                     podpisalo neko besedilo in ga označilo za resnico, ki jih je osvobodila, čeprav
                     bi večina normalnih bralcev presodila, daje bilo prej agitpropovsko kot
                     Vovkovo.</p>
                  <p>In kaj je pri tem kocbekovskega? Za nobenega od lovranskih medkulturnih
                     premišljevalcev si ne upamo reči, da ni iskren pristaš in iskalec resnice,
                     pameti pa konkretno v ta preizkus niso investirali mnogo. To je jasno vsem
                     razen njim. Ne samo sumljiva odstotnost »pameti z akutom«, tudi ta konkretna
                     okoliščina je kocbekovska. Zuviel des Guten – Preveč dobrega. Tudi pismo Milana
                     Knepa (Družina, 27. 4. 08), kjer nam sporoča, da se njegovi ljudje, čeprav so
                     doživeli »tragedijo na vetrinjskem polju in grozo roškega brezna«, niso
                     zadrževali pri tem, pač pa so se »ukvarjali s tem, kako bi si življenje
                     olajšali in olepšali«. Pretresljivo, res. Kaj pa popackana čast izdanih na
                     Vetrinjskem polju in umirajočih v grozi roškega brezna? Čudno, čudno. A nas še
                     bolj moti nekaj drugega. Kako to, da so se proklamirani krščanski ljudje mogli
                     tako lahkotno poigravati z dobrim imenom ljudi, za katere vemo, da spadajo, če
                     kdo, med ponižane in razžaljene. Tudi ta tankočutna brezobzirnost je
                     kocbekovska.</p>
                  <p>Res, kaj pa drugi? Kako pa je z drugimi? V <emph>Literaturi</emph> 187-188
                     pravi eden Kocbekovih sinov o svoji mladosti tole: »Leto 1952 je bilo usodno.
                     Družina je bila pahnjena v mračno brezno izoliranosti, osamljenosti, revščine,
                     molka, prezrtosti, preteklosti. Totalitarni stroj nas je mečkal in ignoriral na
                     vsakem koraku. Oče kot pesnik in partizan je bil potisnjen v inferno partijske
                     zlobe, tovariške presranosti, satanske getoizacije.« Hudo, seveda. Kaj pa sto
                     tisoč drugih družin, ki so prestajale enako usodo, morda še hujšo, in pri tem s
                     tem, kar jih je sedaj uničevalo in poniževalo, niso imeli nič in je vse prišlo
                     nad nje. Saj ta okoliščina nekaj velja, kljub vsemu. Petnajst tisoč jih je bilo
                     v koncentracijskih taboriščih, deset tisoč jih je moralo bežati, deset tisoč
                     jih je bilo razlaščenih, na tisoče jih je stalo po sodnih dvoranah pred
                     oznovci, ki so jih tožili in jim hkrati sodili. Kaj pa ti?</p>

                  <figure>
                     <graphic url="slike_z_70/z_70_04.png"/>
                     <head>Široka obzorja <name type="author">Mirko Kambič</name></head>
                  </figure>
                  <p>Da lovranski sindrom ni nekaj enkratnega, ampak nosi v sebi produktivno naravo,
                     je pričakovana stvar, mogoče pa jo je tudi ilustrirati z analognimi primeri iz
                     sedanje kulturne resničnosti. Tak primer je letošnji Zvon 2, v katerem je
                     intervju z dr. Petrom Vodopivcem. V njem so, zdaj v vprašanjih, zdaj v
                     odgovorih, nedorečenosti, ki so tu zato, da koristijo tistim, ki so sliko
                     preteklosti izdelali že davno enkrat za vselej. Predvsem pa se neposredno ali
                     posredno obtožujejo tisti, ki so po petdesetih letih prvič mogli nekaj malega
                     povedati (spričo tega, da jih ni več, da so jih pobili; o tem nobene besede!).
                     Na primer, da so komunisti po vojni meščanstvo zatrli zato, ker ni bilo
                     pripravljeno na takojšnji oboroženi boj; da so komunisti verjeli, da vojna ne
                     bo dolgo in so zato nepremišljeno pozivali na boj (politkomisarji so vedeli,
                     zakaj morajo govoriti, da bo vojne čez nekaj tednov konec; komunisti pa so zelo
                     premišljeno pozivali na boj, saj so vedeli, daje od »osvobodilnega boja«
                     odvisen njihov revolucionarni projekt); da bi – kot je »prepričljivo dokazal
                     Bučar« – »meščanski voditelji« z organizacijo svojega odpora komunistom
                     preprečili konfiskacijo rezistence; da je prihajalo do izdajanja ilegalcev in
                     partizanov, čemur so sledile likvidacije; da sedanja politika zlorablja idejna
                     in ideološka vprašanja iz druge svetovne vojne (katera politika?); da se tako
                     komunisti kot protikomunisti ne morejo odpovedati že vnaprej pripravljenim
                     shemam; da se obnavljajo poenostavitve, da je vsa stvar bila v tem, da so bili
                     na eni strani komunisti, na drugi pa protikomunisti; da so sedanje
                     protikomunistične razlage ravno tako črno-bele, kot so bile nekdanje
                     komunistične; da »oblastniki vseh barv« niso nič naredili za postavljanje
                     obeležij (saj so praktično bili vseskozi na oblasti oblastniki »ene barve«).
                     Vse je splošno, vse je pavšalno; vsi »politično« manipulirajo. In za pričo se
                     vedno kličejo dr. France Bučar, dr. Spomenka Hribar in dr. Tine Hribar!</p>
                  <p>V Zvonu 3 imamo intervju z dr. Francetom Bučarjem. Iz njega spoznamo dr.
                     Bučarja kot talentiranega koreografa za muziko, ki je komponirana v ključu
                     protislovja. Iz njegovih odgovorov smo izolirali tri takšne figure. Prva taka
                     mojstrovina je zgodba o narodnem uporu, ki je bil tako veličasten »tektonski
                     premik«, da se od njega »še do danes nismo opomogli«. Druga figura pripoveduje
                     o državljanski vojni, ki se je končala leta 1990, a njeni konflikti še vedno
                     spreminjajo politični prostor v »bojno polje«. Tretja pa nas spravlja v strah z
                     vrtoglavimi protislovnimi zahtevami, ki jih ima avtor do politike: politika
                     mora dovoliti, da se gospodarstvo in drugi podsistemi iztrgajo iz njenega
                     objema, a mora vseeno obdržati vpliv nad njimi. To bo naredila, se glasi
                     Bučarjev recept, le tako, da se bo odpovedala strankarstvu in se utemeljila »na
                     splošno družbenem soglasju«.</p>
                  <p>Zvon je katoliška revija. Izdajajo jo tri sestrske Mohorjeve družbe, ki jih
                     najbolj opredeljuje to, da so katoliške založbe. Če ta opredelitev kaj pomeni,
                     potem bi človek mislil, da bodo v sedanjem zgodovinskem času usmerjale svojo
                     dejavnost v to, da bi katoliškemu svetu po udarcih, ki jih je prejel v spopadu
                     s totalitarnim boljševizmom, pomagale priti k sebi. Človek bi rekel, da bi bila
                     ta zavest nekaj zelo pričakovanega in normalnega – pomagati katoliški substanci
                     pri napornem vračanju k sebi. Jasno je, da v sedanjem času katoličane tepejo.
                     Nikomur ni treba, da je zato histeričen. Toda vedeti moramo, da nas tepejo. Če
                     bi se delali, da nas ne tepejo, bi to ne bila virtus, ampak mazohizem.</p>
                  <p>Katoliške revije in katoliške založbe danes lahko največ naredijo z
                     eksaktnostjo in preciznostjo. Kar naprej je treba zasliševati sebe in druge;
                     kar naprej se je treba spraševati, kaj kaj pomeni? Doseči moramo, da bodo iz
                     naših prostorov odhajala besedila in sporočila, ki bodo dognana, precizna in
                     zanesljiva. Od vsakega, ki pride pred naše mikrofone, moramo zahtevati, da se
                     bo pokoril tem visokim normam.</p>
               </div>
               <div type="div3">
                  <head>Nedomišljenost in nezanesljivost liberalizma</head>
                  <p>Protislovnost kocbekovstva je ena stvar, druga pa je zgodba z liberalizmom, ki
                     se je v kritičnem trenutku izkazal za šibki člen slovenstva. Tudi, ali
                     predvsem, po njegovi zaslugi se je leto 1945 za Slovence izteklo v
                     katastrofalno protislovje: rešili smo se dveh totalitarizmov, zagospodoval pa
                     nam je tretji, ki je – v veliki meri zato, ker je bil dosežek avtohtonih
                     slovenskih sil – uspešno nadaljeval delo prvih dveh. Kot kocbekovci tudi
                     liberalci niso opravili temeljnega premisleka in dali temeljne ocene svoje
                     nekdanje vloge. Tudi liberalci zato ne vedo, kaj so; kot za kocbekovce tudi za
                     liberalce ne vemo, kaj lahko od njih pričakujemo.</p>
                  <p>Kot kocbekovci so tudi liberalci polni zgledne slovenske racionalnosti in
                     pameti, kadar zidajo hišo ali menjajo avtomobil, če pa nanese pogovor na
                     elemente, ki sestavljajo slovensko zgodbo 20. stoletja, pa jih normalni jezik
                     zapusti in se jih polasti drug jezik, ki jih potem vodi od brezpotja do
                     brezpotja, od katerih se vsako konča s tablo, na kateri piše: ni prehoda. V
                     intervjuju na primer, ki ga je Boris Pahor dal reviji Reporter (23. 6. 08),
                     pisatelj trdi, da v zvezi s »pokoli ne moremo govoriti o partizanstvu«. Tu da
                     je šlo za »maščevanje zmagovite armade«. (Zakaj pa naj bi se ta armada
                     »maščevala«? Ali za pokole, ki jih je sama prirejala med vojno?) Partizanstvo
                     pa ni nič krivo. Kako bi ga sicer Kocbek mogel postavljati »na raven tako
                     visokega dejanja«? Kako bi mogel z »argumentiranimi idejami« risati
                     »sodelovanje med naprednimi kristjani in komunisti«? (Kako ne bi bralec opazil,
                     koliko »pozitivne energije« je položene v te Kocbekove »argumentirane ideje«.)
                     A vse je zamočila Partija, ki je »povozila samo sebe«, se pravi, ni držala
                     svojih obljub, ni bila zvesta sama sebi, ni ji uspelo vztrajati v tem, kar je.
                     (V resnici pa je bilo tako, da Partija samo sebe ni povozila, povozila pa je
                     vse druge, kar je bil od začetka njen namen.)</p>
                  <p>Pahorjeva ljubezen do partizanstva in njegovega duhovnega utemeljitelja in
                     pesnika poeta Kocbeka je tako velika, da vse zgodovinsko breme prelaga na
                     povojno armado in Partijo, ki je – ali je bilo tega treba! – izdala samo sebe
                     in odpovedala. Začetno partizanstvo, ki je bilo zveza med kristjani in Partijo,
                     pa je bilo povsem v redu – kako bi ga sicer Kocbek mogel tako argumentirano
                     utemeljevati. Prav. A tu se Pahor že znajde pred tisto tablo, le da je ne
                     opazi. Mirno očita italijanskemu predsedniku, da govori samo o koncu in samo o
                     fojbah, »nikoli pa se ne spomni na fašizem 20. stoletja«. Pahorjeva ušesa
                     sprejemajo samo glasove določenih frekvenc. Ne sliši – ali bolje, ne sprejema –
                     laikov iz tistih petsto ali šeststo morišč, na katerih se je zgostilo toliko
                     bolečine, da bi jo najbolj nenasitni demoni sovraštva imeli dovolj za nekaj
                     tisočletij. Kako to, da govori o fašizmu 20. stoletja, ne pomisli pa, da ne bo
                     mogel živeti, če ne bo, kljub Kocbeku, govoril tudi o boljševizmu 20.
                     stoletja?</p>

                  <figure>
                     <graphic url="slike_z_70/z_70_05.png"/>
                     <head>Reka in človek na poti skozi labirint <name type="author">Mirko
                           Kambič</name></head>
                  </figure>
                  <p>Nastanek in potek slovenske državljanske vojne – njena moralna struktura – je
                     bila takšna, da je pred nami nedvomno to, da je spravno breme – <emph>onus
                        reconciliandi</emph> – na ramah nekdanjih boljševikov in tistih, ki so z
                     njimi sodelovali ali kolaborirali. A ne samo, da ne eni ne drugi ne kažejo
                     nobene pripravljenosti, da bi se podredili temu najbolj normalnemu ukazu, ampak
                     dokazujejo v vseh svojih nastopih, da so trdno namenjeni še naprej vzdrževati
                     klimo, ki spravne pogodbe ne bo dovolila. Pravzaprav se bojijo. Bojijo se, ker
                     se dobro zavedajo, da spravne pogodbe ne bo mogoče sestaviti, ne da bi iz nje
                     stopil njihov pravi obraz. Tako na zelo neugleden način podaljšujejo svoje
                     politično življenje (ki pa ga v resnici že zdavnaj ni več). Oglejmo si, na
                     nekaj primerih, kako to delajo, predvsem pa, kako malo pazijo na svoj ugled. </p>
                  <p>(Mogoče pa mislijo, da se to več ne dela.)</p>
               </div>
               <div type="div3">
                  <head>Postboljševiška strategija za ohranjanje državljanske vojne</head>
                  <p>Dr. Boris Paternu (Delo, 26. 4. 08) se na primer poteguje za »kulturo pozabe«.
                     Domislica je odlična: sedaj, ko spomina ni več mogoče policijsko in partijsko
                     obvladati, bi še najbolj kazalo, da se odpravi. Rešitev je radikalna in
                     celostna. Kdo se bo mučil z apologetiko izgubljene stvari, ko pa se vse skupaj
                     lahko pozabi. Sploh pa ni priporočljivo pretiravati z zgodovino, kot je učil že
                     veliki Nietzsche. Zgodovina je tudi nekakšen kriterij, ki subjektu ali volji do
                     moči povzroča same težave. (Ne smemo pozabiti, da so se tudi boljševiki – res
                     da bolj na skrivaj in bolj sramežljivo – podrejali tej volji.) Od splošne
                     amnezije ali izgube spomina bi prihajale razne koristi – »opravičevalci
                     kolaboracije«, na primer, nas ne bi več nadlegovali »z grozljivimi ostanki
                     pobitih«.</p>
                  <p>Klici k pozabljenju so lahko direktni, lahko pa nastopajo tudi v raznih
                     embalažah in ne vznemirjajo ljudi s svojo preproščino. Dr. Spomenka Hribar
                     zapiše v nekem pismu v Družini (»Refleksija ob neki pameti«) tudi tole: »Ko
                     komunističnega sistema ni več, smo »ostali« samo ljudje, enakopravni
                     državljani.« To je res, obenem pa ni res. Nekdanji komunisti in tisti, ki so z
                     njimi kolaborirali, so pred zakonom enaki z vsemi drugimi, a so vendar tudi
                     zadolženi, ker so vzdrževali sistem, za katerega ni mogoče reči, da ni bil
                     zločinski. Čeprav jih zaradi tega nihče nikoli ne bo gnal pred sodišče, so
                     zavezani pred narodom, predvsem pa pred tistimi desettisoči, za katerimi narod
                     žaluje. Kar se tu priporoča, je moralna in kulturna nemarnost, proti kateri je
                     treba kaj reči, čeprav ni veliko upanja na uspeh.</p>
                  <p>Diskreditirati spomin torej, potem pa tudi promptno intervenirati, če nastopijo
                     razmere, ki odpirajo možnosti za celovitejšo analizo preteklosti, v kateri se
                     ne bi bilo mogoče izogniti širšim ocenam in sodbam. Ko so pred tedni na
                     slovenski nacionalki vrteli dokumentarec z naslovom <emph>Sodbi je bilo ime
                        zločin</emph>, ki je govoril o odkritju v Tezenskem gozdu leta 1999, ko so
                     čez protitankovki jarek gradili avtocesto in pri tem na dolžini 70 metrov
                     odkrili 1179 okostij, je že kmalu na začetku nastopil tudi tedanji mariborski
                     župan Boris Sovič in za dokumentarec prispeval naslednji kriptogram: »Nobenega
                     razloga ni, da bi se iz tega ustvarjale nove afere. To je preprosto naš dolg do
                     zgodovine, dolg do območja, dolg do ljudi in seveda kakršnokoli politiziranje,
                     izrabljanje tega za dnevnopolitične cilje, se mi zdi, je popolnoma v nasprotju
                     s pieteto, nasproti s tem dolžnim odnosom, ki ga moramo do preteklosti imeti,
                     in ne nazadnje v nasprotju z razsežnostjo te velikanske tragedije, ki se je v
                     2. svetovni vojni in po vojni dogajala.« Kaj ti okorni stavki pomenijo, ni tako
                     težko dešifrirati, vseeno pa bi bilo zanimivo videti, kako bi se slišali v
                     »odprti slovenščini«. Profesorjem maturantskih razredov mariborskih gimnazij se
                     tako odpira izzivalna priložnost, da preizkusijo bralne sposobnosti svojih
                     dijakov. To bi bila zares imenitna hermenevtična vaja. (Istočasno bi tudi
                     odkrili, v kateri meri je Sovičeva intervencija uspela. In brezštevilni drugi
                     posegi te vrste.)</p>
                  <p>Primer, ki smo ga navedli, je pravzaprav pretresljiv, ukrep sam pa ni nobena
                     izjema. Tudi aprilski zborovalci v Lovranu so, v skrbi za splošno kulturno
                     profilakso, začutili, da morajo v lakonsko kratki zaključni izjavi poudariti,
                     da »tragika medvojne slovenske zgodovine« »ne dovoljuje nikakršne
                     instrumentalizacije škofa Rozmana in medvojnega dogajanja«. </p>
                  <p>Hermenevtični <emph>crux</emph> tega stavka je, kakor so bralci gotovo opazili,
                     v besedi »instrumentalizacija«.</p>
                  <p>Tisti, ki največ prispevajo k družbeni klimi, ki se upira normalizaciji govora
                     o državljanski vojni in možnosti njenega končanja, so novinarji. Bolj kot
                     učitelji, pisatelji in duhovniki so novinarji tisti, ki vsak dan razložijo
                     ljudem, kako je treba o svetu misliti. Na primer to, da si ga je čisto lahko
                     misliti brez Kočevskega Roga. Da Kočevski Rog ostane »izbrisan«, jih ne moti,
                     nasprotno, zelo se trudijo, da bi se izdelal nov zemljevid Slovenije, kjer ga
                     ne bi bilo več. V Delu (2. 8. 08) je Branko Soban napovedal, da se bo po odhodu
                     Radovana Karadžiča v Haag »omara z okostnjaki spet odprla in se bo spet
                     govorilo o koncentracijskem taborišču Srebrenica«. Toda tu je tudi Čečenija in
                     njena prestolnica Grozni. Novinar se zaskrbljeno sprašuje, ali bo kdaj
                     poskrbljeno za »krivice in zločine«, ki so se zgodili tam. Nenavadno, da ob tem
                     ni pomislil na Kočevski Rog, niti takrat ne, ko je zapisal, da so Rusi po
                     čečenski kampanji najhujše vojne zločince razglasili za narodne heroje. Tako je
                     novinar Branko Soban pokazal, kako lahko tudi novinarji, če so le dovolj
                     vztrajni, pomagajo pri tem, da Kočevskega Roga nekoč res ne bo. V njem ga
                     verjetno že sedaj ni. Čisto lahko, da ni tako pokvarjen, da bi ga zavestno
                     zamolčal.</p>

                  <figure>
                     <graphic url="slike_z_70/z_70_06.png"/>
                     <head>Žale <name type="author">Mirko Kambič</name></head>
                  </figure>
                  <p>In kaj je hotela Slovenska tiskovna agencija povedati s tem, daje v svojem
                     poročilu o letošnjem Rogu mislim, ki so jih tam povedali prireditelji,
                     priložila še mnenje, ki ga ima o tem kraju predsednik Zveze združenj borcev.
                     Kaj je STA hotela, tega ne vemo, vemo pa, kaj je s tem naredila: predsednika
                     združbe ljudi, ki so Kočevski Rog najprej fizično omogočili, potem pa pol
                     stoletja sodelovali pri ubijanju njegovega spomina, je uradna informativna
                     ustanova demokratične Slovenije postavila za kontrolnega arbitra. Še nikoli se
                     ni zgodilo, da bi koga od NSZ povabili za komentar h kaki partizanski
                     slovesnosti! Poleg tega pa bi tudi STA sedaj že morala vedeti, da je pri dr.
                     Janezu Stanovniku treba biti previden. Če pomislimo samo na njegove besede:
                     »Ali naj se sedaj opravičujemo še za to, da smo zmagali!« (Ranka Ivelja,
                     Dnevnik, 17.5.08) Za božjo voljo, saj niso zmagali! Kar jim je bilo dano, je
                     bila iluzija zmage, ki so jo izkoristili za to, da so pomorili nekaj sto tisoč
                     ljudi. Sicer pa so poraženci zgodovinskih dimenzij.</p>
                  <p>Eden od razlogov, da Kočevskega Roga ni v zavesti povprečnega Slovenca, je
                     torej skoraj banalno dejstvo, da o njem nimamo fotografskih dokumentov.
                     Partizani svojih zločinov niso fotografirali. Vsi smo že kdaj videli posnetke
                     nemških eksekucij, na primer v Starem piskru v Celju, nismo pa še imeli
                     priložnosti videti kakšnega posnetka partizanskih orgij na katerem od šeststo
                     morišč, ki so registrirana po Sloveniji.</p>
                  <p>A fotografije so zelo važne, ne samo kot opora spominu, ampak tudi kot dokument
                     – kot dokaz. Poleti 1944 se je skupini poljske rezistence posrečilo vtihotapiti
                     v Auschwitz fotoaparat, s katerim je neki grški Jud, ki je delal v posebnem
                     oddelku za oskrbovanje plinskih celic, naredil štiri fotografije in jih poslal
                     čez žico. Čez tri leta so jih lahko uporabili pri nekem procesu v Krakovu. Nič
                     takega ne bi mogel uporabiti javni tožilec v Ljubljani, če bi tam kdaj bil kak
                     tak proces.</p>
                  <p>Vsa podoba je tudi, da ima kampanja za izrinjanje Kočevskega Roga iz slovenske
                     zavesti na svoji strani tako pomembnega človeka kot je predsednik države dr.
                     Danilo Türk. Gotovo tu ni mesto, da bi iz tega zornega kota analizirali vse
                     njegove poglavitne nastope. Ustavimo se le pri dveh Türkovih tezah, ki se jim
                     pri človeku, ki ima vse šole, nemalo čudimo.</p>
                  <p>Najprej sprava. Za spravo pravi dr. Turk, da se je v Sloveniji lotevamo
                     nestrpno in »preveč politično« (Begunje na Gorenjskem, 27. 4. 08). Njegova teza
                     je drugačna: »Sprava mora nastati v srcih ljudi.« Kako je s to rečjo? Sprava,
                     kakor je tu mišljena, je poravnava po sporu, ki se imenuje državljanska vojna
                     in je zato to spor politične narave. Iz tega sledi, da mora poravnava biti
                     politična ali pa je ni. Toda predsednik jo potiska v zasebnost. »Vsak naj začne
                     pri sebi. Vsak naj prizna svoje napake, potem pa naj vidi napuh pri drugem.«
                     »Začnimo pri sebi.« To je »temeljni postulat«. Predsednik predlaga dislokacijo
                     nečesa, kar je javno in politično na nekaj, kar je osebno in intimno; iz
                     terena, ki je stvari lasten in na katerem je stvar rešljiva. To lahko vidi
                     vsak. A zakaj predsednik to počne? Zakaj, ne vemo, objektivno pa je posledica
                     samo ena. Ena od strani, med katerima naj bi prišlo do sprave, je svojo
                     »resnico« v pol stoletni totalitarni diktaturi definirala in utrdila, drugi
                     strani pa ne bi bilo dovoljeno, da to, na odprti demokratični sceni, stori
                     končno tudi sama, ampak bi po tem receptu bila izgnana v slučajne svetove
                     mnogih zasebnih zavesti. (TV SI, 5. 5. 08)</p>
                  <p>To je ena stvar, sprava. Druga pa je deformacija neke zgodovinske vzročne
                     sheme: kaj sledi čemu. Najbrž je bila uporabljena v raznih govornih okoljih, mi
                     jo bomo vzeli iz Türkovega govora na Rodiku (20. 7. 08). Njegova prva teza se
                     glasi: »Brez fašizma in nacizma ne bi bilo 2. svetovne vojne, ne bi bilo
                     povojnih obračunavanj s pravimi in domnevnimi vojnimi hudodelci. </p>
                  <p>Prav tako ne bi bilo prevlade stalinizma, nedemokratične komunistične oblasti
                     in kršitev človekovih pravic.« Pohabljenost tega sklepa je povzročilo
                     istovetenje prostora, v katerem se neko dejanje lahko zgodi ali pa tudi ne
                     zgodi, z dejanjem samim. Ker se umor lahko izvede tudi z nožem, so vsi, ki
                     posedujejo nož že morilci. Nacifašisti so, poleg Slovenije, okupirali tudi
                     druge dežele, na primer Nizozemsko, Belgijo, Dansko, Norveško, a je v teh
                     deželah po vojni bilo nekaj obračunavanj z vojnimi hudodelci, a le s pravimi in
                     ne »domnevnimi«, nikoli pa v njih ni bilo </p>
                  <p>»povojne prevlade stalinizma, nedemokratične komunistične oblasti in kršitev
                     človekovih pravic«. Da so se pri nas uveljavile drugačne posledice druge
                     svetovne vojne, je bilo zato, ker so nas poleg fašistov in nacistov napadli še
                     tretji totalitarni hudodelci, ki so se v protislovnih mednarodnih razmerah
                     polastili oblasti in jo držali, ne skozi petletno obdobje vroče vojne, ampak
                     vseh petdeset let hladne vojne, ki je sledila. Med možnostjo in realizacijo
                     možnosti je kljub vsemu treba ločiti in gospod predsednik se bo tega nekoč
                     gotovo naučil.</p>
                  <p>Upamo, da se nam je tako posrečilo izolirati nekaj momentov, ki bodisi načrtno
                     bodisi samodejno vstopajo v enotno fronto, katere edini namen je preprečiti, da
                     bi se za sistematično reševanje zadev državljanske vojne uveljavili isti
                     miselni pristopi, kot se uveljavljajo za reševanje drugih družbenih vprašanj.
                     Za vsem, tako pri njihovem nastajanju kakor pri njihovem vzdrževanju stoji
                     močna ideološka volja, ki jo vzdržuje deloma apetit po konkretni oblasti doma,
                     deloma pa splošna evropska duhovna klima. Kar nas pri vsem vznemirja, je
                     zmožnost popolnega ignoriranja vitalnih interesov domovine in Evrope, zlasti pa
                     nonšalantna vzvišenost nad opozorili, ki prihajajo iz jezika in iz norm, kijih
                     postavlja splošen okus.</p>
                  <p>Kako na primer je mogoče, da zgodovinar z akademskimi signaturami pravi, da je
                     prav on, škof Rožman, »kot vplivna osebnost generiral konflikt med drugo
                     svetovno vojno«? Ali da ga je šele spoznanje o »utopičnosti boljševizma«, ki mu
                     je pripadal od dijaških let, navedlo, da seje lotil tudi drugih vprašanj, med
                     drugim »slovenskega klerikalizma«. Ali ne bi bilo bolj razumno, da bi se lotil
                     boljševizma, ki ga je prevaral.</p>
                  <p>V emisiji Studia City 6.5.08 je na novinarjevo vprašanje »kaj bi bilo, če bi se
                     Cerkev v 2. svetovni vojni odločila drugače, kot se je«, vprašani odgovoril:
                     »Če si zraven, lahko odločaš.« Kdo od tistih, ki je »bil zraven«, pa je kdaj v
                     čem odločal? Tudi od tistih, ki so bili zraven množično, kot so bili liberalci
                     in Primorci? Druga sekvenca v tem intervjuju pa je šla takole. »Kaj bi bilo, če
                     ne bi imeli OF; če bi imeli samo tiste, ki so kolaborirali z okupatorjem?« Spet
                     je vprašani požrl ponudeni nesmisel in odgovoril: »Vprašanje je, če bi Slovenci
                     tedaj sploh še obstajali.« In tako dalje. Tako grejo stvari v tem političnem
                     peskovniku.</p>
                  <p>Ko spremljamo primere, od katerih smo dva navedli, si pravimo: pod rokami jim
                     razpada jezik, pa ničesar ne vidijo. Če pa vidijo, se še vprašamo, kakšne živce
                     pa imajo, da lahko igrajo to igro? Prihajamo iz pokrajine, kjer težko prenašamo
                     pokvarjenost, čeprav je tudi v naših krajih ne manjka. A četudi je res, da je
                     tudi pri nas ne manjka, še vedno drži, da jo težko prenašamo. Čeprav jo čutimo
                     okoli sebe in v nas, se nas kljub vsemu drži trdovratna vera, da je
                     pokvarjenost pri nas ilegalno. Morda je tudi prišel čas, da začnemo govoriti
                     odkrito. Še vedno se namreč nekoliko začudimo, če se kdo za to odloči. Tako
                     kakor na primer oni dan, ko nam je dr. Vasko Simoniti povedal, da ga je
                     »politična zgodovina« pripeljala do spoznanja, da je »levičarstvo le
                     malomeščanska kaprica, za katero se skriva pohlep po oblasti in denarju«. A je
                     čisto lahko, da to ni bila samo politična zgodovina, ampak tudi štiriletna
                     praksa na ministrstvu za kulturo. (Delo, 14. 6. 08)</p>
                  <p>Nova Slovenska zaveza je z avtoriteto, ki jo ima – ne zaradi virtuoznosti
                     svojega obstajanja, ampak zaradi visokosti ljudi, katerih pravdo je vzela nase
                     in zaradi velikosti časa, skozi katerega je šla in ga hoče razumeti za vse
                     Slovence – s to avtoriteto je letos na Rogu povedala dve stvari: da je sprava
                     ne samo nujna, ampak brezpogojna za naš nadaljnji obstoj in da sprava ni možna
                     brez priznanja tistih sil, ki so državljanski spor začele in ga vodile tako, da
                     so se obremenile z vsemi tremi kategorijami zločina, ki jih je mednarodna
                     pravna kultura kodificirala za vojaško politične spore. Breme spravne naloge je
                     torej na boljševikih in na tistih, ki so iz kakršnihkoli razlogov svoj
                     politični angažma peljali tako, da so prispevali k realizaciji boljševiškega
                     projekta. </p>
                  <p>To pa pomeni, da bodo tako boljševiki in tisti, ki so stopili na traso njihove
                     tradicije, morali končno stopiti iz somraka svojih utvar in slednjič stopiti na
                     odprti prostor demokratične državljanske odgovornosti. Zato kličemo vsem, od
                     najnižjih novinarjev do prvega človeka v državi: Nehajte. Naredite nekaj za
                     Slovenijo!</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Leta trpljenja in preizkušenj Žnidaršičeve družine iz Krušč</head>
               <docAuthor>Teodor Žnidaršič</docAuthor>
               <docAuthor>Janko Maček</docAuthor>
               <div type="div3">
                  <p>Ko pomislimo na Notranjsko, nam navadno stopijo pred oči prostrani javorniški
                     in snežniški gozdovi, Cerkniško jezero z mogočno Slivnico v bližini in Bloška
                     planota, ki sega na severu in severozahodu do Svete Trojice in zaselkov
                     vidovske fare. Iz Cerknice nas na Bloke popelje cesta, ki se v začetku drži
                     potoka Cerkniščica, se kmalu nekoliko odmakne, da obišče Begunje, nato pa z
                     enim krakom nadaljuje pot proti Rakitni, z drugim pa se pri Topolu vrne v
                     dolino k Cerkniščici in se ne loči od nje do Lovranovega pod Sveto Trojico.
                     Onkraj vasi Cajnarje se od naše ceste odcepi cesta k Svetemu Vidu, središču
                     vidovske fare, ki je bilo nekoč tudi sedež občine. Komaj kilometer pred
                     Cajnarji je vasica Krušče, kjer se bomo srečali z našim današnjim Kako se je
                     začelo.</p>
                  <p>V lepem poletnem dopoldnevu vlada na nekdanji Žnidaršičevi domačiji v Kruščah
                     nenavaden mir. Rahel vetrič, ki prihaja od mogočne Slivnice v ozadju in blaži
                     sicer vroče sončne žarke, je skoraj neslišen in ne vznemirja bližnjega gozda,
                     ki obkroža vasico. Le težko si predstavljamo, da je bila nekoč tu gostilna,
                     kjer so se ustavljali številni »furmani«, kajti stara cesta je šla skozi vas,
                     dokler je niso speljali ob vodi po dolini. Še teže si predstavljamo, da je pred
                     šestdesetimi leti v teh mirnih krajih divjala krvava revolucija in hudo
                     prizadela tudi Žnidaršičevo družino. Pa vendar nam najmlajši sin te družine
                     sredi spokojne, skoraj idilične narave, odstira košček za koščkom polpretekle
                     zgodovine in pred nami nastaja slika vasi v temnih barvah, nad njo pa krvavi
                     sij namesto sonca.</p>
                  <p>Že poleti 1941 so začeli prihajati v te kraje nenavadni turisti kot Janez
                     Hribar, France Popit, Ignac Voljč, španski borec Stane Semič, Tone Vidmar in
                     drugi. Pri Sobotniku v Zavrhu so pomagali pri košnji, shajali so se pri
                     Zakrajškovih na Ravniku in pri Kraševcu na Hribarjevem. Kot sad njihovega
                     »kmetovanja« so na jesen 1941 nastale prve celice komunistične partije in
                     odbori OF. Septembra 1941 je Ljubo Šercer v Mrharjevem mlinu v soteski Zale že
                     vodil tečaj o partizanski gverili in 19. oktobraje bil partizanski napad na Lož
                     in Bezuljak. Sledile so italijanske aretacije nič krivih ljudi in begunjski
                     župnik Turk je javno posvaril farane, naj se izogibljejo nepremišljenim
                     dejanjem. Kljub temu je verjetno tudi sam še simpatiziral s tistimi v gozdu,
                     ker jih je imel za borce proti okupatorju. Ko pa so partizani začeli pobijati
                     domače ljudi, ko so začeli groziti s Krimsko jamo, je postalo očitno, da se za
                     njihovim osvobodilnim gibanjem skriva komunistična revolucija.</p>
                  <p>Nobena skrivnost ni, da je bila boljševiška revolucija v teh krajih še posebno
                     krvava, tudi zato, ker je vzpodbudila silno krute italijanske represalije. V
                     knjigi zgodovinarja Staneta Okoliša Žrtve druge svetovne vojne na ožjem
                     Notranjskem, najdemo na primer podatek, da je bilo v vidovski občini, ki je ob
                     popisu leta 1941 štela 988 prebivalcev, vseh žrtev vojne in revolucije 215; od
                     tega so kar 73 žrtev povzročili Italijani, 90 žrtev pa izhaja iz časa po 15.
                     maju 1945, kar pomeni, da so jih povzročili domači »osvoboditelji«. Po isti
                     statistiki je bilo v nekoliko večji begunjski občini pri 1776 prebivalcih 329
                     žrtev. Povzročitelji 233 žrtev so bili domači revolucionarji, ki so že poleti
                     1942 pometali več ljudi v Krimsko jamo in Mihčevo brezno, okrog 170 žrtev pa je
                     moralo umreti po koncu vojne, večinoma po vrnitvi iz Vetrinja, med njimi precej
                     deklet in žena. </p>
                  <p>Med zgodnjimi žrtvami revolucije tega področja je tudi več duhovnikov: vidovski
                     župnik Žužek in župnik Franc Kanduč, ki je kot begunec pred Nemci živel v
                     Grahovem, že leta 1942, begunjski župnik Turk in bloški župnik Hren jeseni 1943
                     – po kapitulaciji Italije, pa še starotrški kaplan Kramarič leta 1942 in župnik
                     Pravhar iz Loškega potoka leta 1944.</p>
                  <p>To so dejstva, iz katerih skušamo vedno znova izluščiti odgovor na vprašanje,
                     kako se je začelo. Pa prisluhnimo sedaj še našemu pričevalcu, kako seje začelo
                     v Kruščah.</p>
               </div>
               <div type="div3">
                  <head>»Bili smo velika družina«</head>
                  <p>Žnidaršičevi, po domače Možakovi, so živeli v Kruščah – v Cajnarski dolini.
                     Njihova vasica je bila majhna, saj je imela le tri domačije, spadala pa je pod
                     faro in občino Sveti Vid nad Cerknico.</p>

                  <figure>
                     <graphic url="slike_z_70/z_70_07.png"/>
                     <head>Vasica Krušče z Žniclaršičevo (Možakovo) domačijo</head>
                  </figure>
                  <p>Oče Alojz, rojen leta 1897, je bil podjeten gospodar. Poleg kmetije je imel še
                     gostilno in trgovino na drobno, bavil pa se je tudi s preprodajo lesa. Stara
                     cesta Begunje – Bloke je bila speljana skozi Krušče in marsikateri »furman« se
                     je ustavil pri Možakovih, da je okrepčal sebe in svoje konjiče. Hiša in hlev
                     sta bila dovolj velika, da se je za utrujene vozarje našlo tudi prenočišče. Ko
                     so malo pred drugo svetovno vojno speljali cesto po dolini pod vasjo, se je
                     obisk gostilne občutno zmanjšal, vendar so pri hiši še imeli hlapca in
                     deklo.</p>
                  <p>Alojz Žnidaršič se je leta 1921 poročil s Frančiško Debevec iz Bezuljaka pri
                     Begunjah. Že naslednje leto je prijokal na svet sin Slavko, nato pa se je do
                     leta 1937 rodilo še devet otrok: France, Jože, Fanika, Marica, Anica, ki je
                     umrla stara tri leta, Štefka, Tonček, Cvetka in Teodor, ki so ga klicali Dore.
                     Ni čudno torej, da naš pričevalec med svojim pripovedovanjem nekajkrat ponovi:
                     »O, bili smo velika družina.« Oče je bil zaradi trgovine z lesom večkrat zdoma,
                     zato je velik del vzgoje otrok nosila globoko verna mati. Seveda je pa očetova
                     beseda pri hiši vedno imela svojo moč in veljavo. Član družine je bil tudi
                     stari oče Anton; ob začetku druge svetovne vojne je bil star že preko osemdeset
                     let in bolehen. Ena od očetovih sester je nekaj časa živela na sosednji
                     domačiji v Kruščah, kasneje pa je vse to prepustila sinu in se preselila na
                     Rakek, kjer je imela gostilno. Druga očetova sestra, teta Možakovih otrok, ime
                     ji je bilo Tona, je bila poročena pri Cimpermanovih, po domače Anžkovih, v
                     Topolu. Njo bomo še srečali ob koncu te zgodbe, kajti leta 1945 je bila vrnjena
                     iz Vetrinja na Teharje in z drugimi meniševskimi dekleti in ženami končala
                     svojo pot nekje na Hrastniškem hribu.</p>
                  <p>Zgodaj spomladi 1941 je bil oče Alojz vpoklican v enoto, ki naj bi branila
                     utrdbe nedaleč od njegovega doma. Že prvi teden vojne je jugoslovanska vojska
                     razpadla in tedaj je oče nekega večera pripeljal domov kakih deset mož svoje
                     enote, da so se najedli in prenočili, naslednje jutro pa jih je pospremil v
                     sosednje Reparje, kjer so pustili orožje in se preoblekli v civilne obleke. Oče
                     je sicer vedel, da se Koroščeva sinova v Reparjih navdušujeta za Rusijo, ni pa
                     razumel, zakaj se tako zanimata za orožje. Šele kasneje se mu je odprlo, zakaj
                     so tedaj nekateri že imeli navodila za zbiranje orožja.</p>
                  <p>Zaradi italijanske zasedbe je bil oče potrt. Italijane je spoznal že v prvi
                     svetovni vojni, ko je bil kot avstrijski vojak na italijanski fronti. Na
                     splošno ljudje Italijanov niso marali. V Možakovo gostilno so leta 1941
                     zahajali Italijani od Svetega Vida, zlasti ob nedeljah. Bili so sila prijazni,
                     posebno do deklet in kako nedeljo popoldne z njimi tudi zaplesali. Neki
                     oficirje začel osvajati natakarico, ki je bila doma iz vasi Gora. Ko je mati
                     opazila, da je dekle več kot samo prijazno do oficirja, saj sta se včasih
                     umaknila na vrt pod hišo in jih precej časa ni bilo nazaj, jo je resno
                     posvarila. Tedaj je dekle povedalo, da to počne po nalogu mladinske
                     organizacije SKOJ, da bi od Italijana izvlekla nekatere informacije.</p>

                  <figure>
                     <graphic url="slike_z_70/z_70_08.png"/>
                     <head>Možakova domačija v Kruščah</head>
                  </figure>
                  <p>Domačini so v gostilni debatirali tudi o Rusiji in o novi organizaciji OF.
                     Vedeli so za ustanovitev odbora OF Cajnarje – Kremenca. Pobudnika ustanovitve
                     sta bila Franc Korošec – Simon iz Reparjev in Franc Rudolf – Dore iz vasi
                     Kremenca. O OF ljudje niso vedeli veliko, govorilo se je pa o odporu proti
                     okupatorju in o revoluciji.</p>
                  <p>V jeseni 1941 je odbor OF pod vodstvom Franca Korošca in Franca Rudolfa začel
                     zbirati hrano za borce OF, ki so na Bloško planoto prišli iz Ljubljane. Čeprav
                     so organizatorji OF gledali na Žnidaršičeve z nezaupanjem, sta bila k zbiranju
                     hrane povabljena tudi brata Slavko in France. Prvi sestanek so imeli na hribu
                     Okroglica nad Reparji, od koder je bil lep razgled po okolici. Organizatorja
                     sta zbranim pojasnila pomen zbiranja hrane in jih takoj vpisala v skojevsko
                     organizacijo. Slavko in France sta potem doma skrivaj jemala klobase in meso in
                     v večernih urah odhajala na zbirno mesto. Po zbrano hrano so prišli kurirji in
                     jo odnesli. Oče je kmalu opazil, da v shrambi manjka precej klobas in mesa.
                     Prepovedal je sinovoma, da bi še naprej nosila te dobrote za partizane, češ da
                     se še ne ve, kaj so oni v resnici in za kaj se borijo. Povedal je, da ga
                     govorjenje o belih in kulakih vse preveč spominja na komuniste v Rusiji. Čim
                     sta brata nehala nositi hrano na zbirno mesto, ju je odbor OF izključil iz
                     mladinske organizacije. Dore Žnidaršič je o tem takole povedal: »Možakovi smo
                     tako dobili črno piko in večkrat smo slišali, da smo kulaki, verski fanatiki in
                     beli. Kljub temu pa sta se brata še družila z vrstniki, somišljeniki OF.«</p>
                  <p>Zima 1941 – 1942 je bila huda in nekako do aprila 1942 je vladalo zatišje. Ko
                     so pomladni vetrovi pobrali še zadnji sneg, sta Slavko in France kljub
                     očetovemu nasprotovanju odšla k partizanom. Nekaj časa sta bila nekje na
                     Blokah, potem pa so ju poslali v Dobrepoljsko dolino.</p>
               </div>
               <div type="div3">
                  <head>OF pokaže svoj pravi obraz</head>
                  <p>Nekega večera v začetku julija 1942 je Možakove, ki so se že spravljali k
                     počitku, vznemirilo razbijanje po vratih in klici: »Odprite, odprite!« Ko je
                     oče odprl, so takoj vstopili štirje partizani z naperjenimi puškami, ostali pa
                     so obkolili hišo in hlev. Bili so iz okolice Cerknice in le dva je oče na videz
                     poznal. Otroke so zrinili v gostinsko sobo, oče pa jim je moral pokazati kletne
                     in podstrešne prostore. Iskali so orožje in nekakšne dokumente. Seveda niti
                     orožja niti dokumentov ni bilo pri hiši, zato niso nič našli. Partizanski
                     komandirje nato ukazal očetu, da mora iti z njimi, on pa se je uprl, da ne bo
                     nikamor šel. Jezni poveljnik je zagrozil, da bo očeta ustrelil vpričo otrok, če
                     ne bo ubogal. Oče, ki je vedel, kako so partizani pri Svetem Vidu umorili
                     župana </p>
                  <p>Tekavca in dva njegova občinska sodelavca, je popustil.</p>
                  <p>Medtem so pobrali vso hrano, kolikor so je našli, in jo znosili na voz. Ko je
                     neki partizan po nesreči ali morda namerno stresel po tleh vrečo fižola, gaje
                     moral takoj pobrati. Iz hleva so vzeli dveletno telico in konja, da so ga
                     vpregli v naloženi voz. Oče je moral z njimi in niso mu dovolili, da bi se
                     poslovil od otrok. Za otroke je bilo to še bolj hudo, ker mame tedaj ni bilo
                     doma; bila je v bolnišnici v Ljubljani zaradi operacije žolčnih kamnov. Sprva
                     oče ni vedel, kam ga peljejo, kasneje pa je ugotovil, da so na poti proti
                     Gornjim Otavam. Eden od spremljevalcev mu je med potjo predlagal, naj zbeži, in
                     zagotovil, da bo streljal le v zrak. Oče ga je zavrnil, da ne bo bežal, saj se
                     ne počuti krivega. Pred Otavami so mu zavezali oči, da ne bi videl, kod hodijo,
                     vendar je čutil, da hodijo po gozdnem kolovozu navzdol. Okrog dveh ponoči so
                     prišli v taborišče. Zaprli so ga v barako, kjer so sicer hranili hrano in drva.
                     Drugi dan okrog poldneva so mu prinesli kosilo z mesom Možakove telice.
                     Odklonil je hrano, češ naj jo pojejo fantje, ki so bolj potrebni kot on, in
                     vprašal, zakaj ga ne pokličejo na zaslišanje. Dobil je odgovor, da še čakajo
                     nekaterih dokazov o njegovi krivdi.</p>
                  <p>Proti večeru je vendarle prišel ponj partizan in ga odvedel v drugo barako k
                     politkomisarju. Na prvo vprašanje, zakaj je Italijanom zatožil Koroščeve iz
                     Reparij, da so jim požgali hišo, je oče odgovoril, da nikoli ni nikogar tožil.
                     Nato pa je zasliševalec prišel na dan s pravim razlogom, zakaj so očeta
                     privedli v taborišče. Prestregli da so njegovo pismo, namenjeno Italijanom, z
                     imeni partizanskih terencev begunjskega in cajnarskega območja. Ko je
                     politkomisar s tem pismom pomahal očetu pred očmi, je ta takoj ugotovil, da so
                     črke v pismu res take kot na njegovem pisalnem stroju, toda strešice na č, š in
                     ž so drugačne. Na končuje zasliševalec ugotovil, da je bila prijava proti očetu
                     lažna, in odločil, naj gre domov. Na poti iz taborišča naj bi ga pospremil
                     partizan, ki so mu zaradi orjaške postave rekli gorila in je baje opravljal
                     delo »likvidatorja«. Po srečnem naključju pa se je tedaj tam pojavil Jože
                     Bečaj, sosed Koroščevih iz Reparjev, in se ponudil, da strica Žnidaršiča
                     odpelje do Kožljeka. Še v taborišču je Bečaj očetu zavezal oči in ga potem
                     vodil do vasi Kožljek. Med potjo mu je zaupal, kaj bi se z njim zgodilo, če bi
                     bil njegov spremljevalec partizan gorila. Namesto proti Kožljeku, bi ga
                     odpeljal h Krimski jami. Žal je Bečaj leta 1943 padel v soteski Iške pod
                     Osredkom.</p>
                  <p>Oče je tisto noč prespal na Kožljeku. Zavedal se je, da je imel veliko srečo.
                     Otroci so bili nepopisno veseli, ko se je po dveh dneh vrnil domov. Že
                     naslednji dan sta se oglasila dva partizana in povedala, da bodo lažnega
                     tožnika kaznovali. Oče pa je sumil, da so tisto pismo napisali Koroščevi, zato
                     je dejal: »Mene ste izpustili, zato ni nobene potrebe za kaznovanje
                     prijavitelja.« Ko mu je neki terenec zaupal, daje bil tisti obisk prevara, v
                     resnici pa ga imajo še vedno na seznamu za »likvidacijo«, zato je najbolje, da
                     se za nekaj časa umakne od doma, se je oče hitro odločil. Družina je zapustila
                     svojo lepo domačijo v Kruščah in odšla v Cerknico. Z njo nje šel v begunstvo
                     tudi 86-letni stari oče Anton.</p>
                  <p>Brata Slavko in France sta bila tedaj pri partizanih. Od kurirjev, ki so z Blok
                     prihajali v Dobrepoljsko dolino, sta zvedela, da so očeta imeli v taborišču pri
                     Krimski jami. Seveda ju je ta novica prizadela. Skupaj s Francetom je bil v
                     enoti tudi bratranec Tone Cimperman, sin očetove sestre, ki je bila poročena v
                     Topolu pri Begunjah, kot smo že omenili. Morda sta se preveč na glas
                     pogovarjala o očetu Žnidaršiču ali pa jima v enoti že od začetka niso zaupali,
                     zato sta dobila nalogo, naj ubijeta znanega gostilničarja v dolini. Večkrat se
                     je zgodilo, da so morali pošteni mladi fantje na ta način dokazati svojo
                     pripadnost revolucionarnemu gibanju in postali s tem za vedno zaznamovani. Poti
                     nazaj zanje ni bilo več. France in Tone pa sta čutila, da ne moreta postati
                     morilca, zato sta se izgovarjala, da tiste naloge ne moreta opraviti. Za
                     izvršitev sta bila potem določena druga dva partizana. Iz razgovora s
                     komandirjem sta bratranca spoznala, da sta v življenjski nevarnosti, in še isto
                     noč zapustila enoto. Nekaj dni kasneje je od partizanov zbežal tudi brat
                     Slavko. Tako so Znidaršičevi postali »izdajalci in belogardisti«. Po
                     kapitulaciji Italije so se preselili na Rakek in stanovali v tetini hiši blizu
                     cerkve.</p>

                  <figure>
                     <graphic url="slike_z_70/z_70_09.png"/>
                     <head>Avstrijski vojak oče Alojz Žnidaršič</head>
                  </figure>
                  <p>Slavko in France sta šla k domobrancem. Ko je bil kasneje ustanovljen Rupnikov
                     bataljon, sta bila pri tem bataljonu na Rakeku. Brat Jože je bil v šoli na
                     Jesenicah, sestra Fanika pa se je šolala v Ljubljani. Oče je ves ta čas s konji
                     prevažal les in opravljal druge usluge domačinom ter tako služil kruh za pet
                     mladoletnih otrok in bolnega očeta. Od časa do časa, kadar so domobranci imeli
                     hajko proti Vidovskem in Blokam, ki je navadno trajala nekaj dni, so šli za kak
                     dan domov in kaj postorili na polju, spravljali seno, obirali jabolka in
                     podobno. Doma je bilo vse zanemarjeno in videlo se je, da so se zlasti pozimi v
                     hiši zadrževali partizani.</p>

                  <figure>
                     <graphic url="slike_z_70/z_70_10.png"/>
                     <head>Junij 1944 – Z desne Franc Lah, Samo Modic, Franc Žnidaršič, Slavko
                        Petrič, Anton Švigelj, Zakrajšek</head>
                  </figure>
               </div>
               <div type="div3">
                  <head>Partizanski napad na grahovo je prizadel tudi Žnidaršičevo družino</head>
                  <p>Pred kratkim je pri Družini izšla knjiga z naslovom Dano tisto uro. Njen avtor
                     župnik Vinko Šega je bil pred 91 leti rojen v Grahovem. Po novi maši leta 1943
                     je zaradi vojnih razmer ostal doma in novembra 1943 doživel partizanski napad
                     na grahovsko domobransko postojanko, v katerem je med mnogimi drugimi tragično
                     umrl tudi pesnik France Balantič. Že na prvih straneh knjige zvemo, kako je
                     prišlo do odpora proti OF: »Kmalu so začele padati prve žrtve komunistične
                     revolucije. Oči so se nam začele odpirati, spoznali smo, da taka Osvobodilna
                     fronta ne more biti naša pot. Kolikokrat so nam komunisti med vojno očitali, da
                     nismo šli z narodom v boj proti okupatorju. V začetku smo bili vsi enotni za
                     boj proti okupatorju, za pravo svobodo. Ker pa so komunisti vse drugače
                     misleče, zlasti kristjane, odločno odklanjali in jih tudi pobijali, skupna pot
                     ni bila več mogoča, po krivdi komunistične partije, ki se je oklicala za 'edino
                     vodilno silo'.«</p>
                  <p>»Vaške straže – tudi grahovska – so nastale kot obramba za golo preživetje«,
                     pravi gospod Šega. Njegovega brata Lojzeta so Italijani poleti 1942 odpeljali
                     na Rab in naslednjo pomlad je izčrpan od lakote umrl. Drugi brat France je
                     pristopil k Vaški straži v Grahovem. En teden po novi maši, ga je brat poročil
                     in tedaj je France prenehal biti vaški stražar. Zato se ob razpadu Italije ni
                     umaknil pred partizani. Mislil je, da ga ne bodo preganjali, ker je bil že od
                     meseca julija doma. Toda takoj po odhodu Italijanov so ga partizani odpeljali
                     in ga kasneje po hudem mučenju med 70 drugimi žrtvami ubili na Mačkovcu.</p>
                  <p>30. septembra 1943 je mladi duhovnik Vinko v domačem kraju doživel nemško
                     bombardiranje: »Razdejanje je bilo veliko, pobitih pa 24 ljudi. Nekemu
                     štiriletnemu fantku je šrapnel odtrgal polovico glave, učiteljica Pavla Sedej,
                     ki je še mene učila v osnovni šoli, je ležala mrtva sredi ceste pred šolo. Hiša
                     na drugi strani ceste je bila kup ruševin, v kleti blizu šole so bila zasuta
                     človeška trupla ... « Še huje kot ob nemškem bombardiranju pa je bilo v Grahovem
                     23. novembra 1943 ob partizanskem napadu na komaj ustanovljeno domobransko
                     postojanko. Vinko Šega je bil tisto noč v župnišču. Spominja se, da se je
                     streljanje začelo okrog devetih zvečer: »Čez približno eno uro sem zaslišal, da
                     je v vas pripeljal osebni avto. Mislil sem si, da morda le prihaja pomoč
                     domobrancem. Pozneje sem zvedel, da so se pripeljali na pomoč komandant
                     domobranske postojanke v Cerknici in z njim še dva ali trije domobranci.
                     Pripovedovali so potem, da so bili okrog Grahovega trije obroči partizanov in
                     da so tisti domobranski avto nalašč pustili v vas. Domobranci iz Cerknice
                     skupaj s svojim komandantom so našli smrt v ognju zažgane postojanke v Grahovem
                     ... Vso noč sem hodil v župnišču od okna do okna, da bi dognal, kdo zmaguje. Nič
                     nisem mogel ugotoviti, ker je bila tema nepredirno gosta.«</p>

                  <figure>
                     <graphic url="slike_z_70/z_70_11.png"/>
                     <head>Štirje Žnidaršičevi</head>
                  </figure>
                  <p>Ko se je končno zdanilo, je Vinko Šega šel na balkon, ki je bil nad glavnimi
                     vrati, obrnjen proti cerkvi in domobranski postojanki: »Prizor je bil strašen:
                     stavba je gorela s prasketaj očimi zublji; avto, ki je zvečer pripeljal
                     domobrance iz Cerknice, je na vozovni vagi pred postojanko gorel z visokim
                     plamenom naravnost proti nebu, kakor iztegnjene roke žrtev s prošnjo k Bogu za
                     pomoč in usmiljenje ... Dvignil sem roke in z balkona dal nesrečnim žrtvam božjo
                     odvezo grehov.«</p>
                  <p>»Moralo je biti že zjutraj, ko se je skupina domobrancev odločila za izpad iz
                     obkoljene postojanke. Ni se jim posrečil. Vse, mislim, da jih je bilo šest, so
                     partizani postrelili in zložili v vrsto pred cerkvijo. Domobranci v postojanki
                     so se vdali. Partizani so jih postavili v vrsto in jih gnali do stranskih vrat
                     postojanke, ki je bila že vsa v ognju. Onstran vrat ob podboju je stal partizan
                     z revolverjem v roki. Vsak ujetnik je moral stopiti na prag goreče hiše. Rabelj
                     ga je ustrelil in žrtev je padla v ogenj. Ujetniki so tako po vrsti padali v
                     ogenj.«</p>

                  <figure>
                     <graphic url="slike_z_70/z_70_12.png"/>
                     <head>Jesen 1945 v begunskem taborišču – Žnidaršičevi mama, oče in
                        Fanika</head>
                  </figure>
                  <p>Iz zanimivega opisa grahovskih dogodkov, ki smo ga povzeli po knjigi Vinka
                     Šege, seveda ne izvemo, kakšen udarec je tedaj zadel Žnidaršičevo družino iz
                     Krušč. Zdelo se nam je primerno, da zgodbo našega pričevalca povežemo z opisom
                     Vinka Šege, da bo bralec tako laže dojel zapletenost in grozoto tistega časa.
                     »Splet nesrečnih okoliščin in človeške nepremišljenosti sta pripomogla, da smo
                     tedaj izgubili brata Jožeta,« pravi naš pričevalec. Jože Žnidaršič, rojen 1925,
                     ki je bil tedaj na Jesenicah in ni bil domobranec, se je 23. novembra 1943
                     pripeljal z vlakom na Rakek, da bi obiskal svoje domače. Komaj je Jože izstopil
                     iz vlaka, je k njemu pristopil domobranski podoficir, sicer njegov znanec, in
                     ga začel nagovarjati, naj gre z njim z avtom v Grahovo, da bodo pregnali
                     partizane. Jože je imel pomisleke, nazadnje pa vendarle privolil. Ni bilo da bi
                     stopil k staršem in jim povedal, kam odhaja. Ko bi se to zgodilo, bi oče
                     nepremišljeno pot gotovo skušal preprečiti. Tako pa seje ta nesrečni pohod v
                     Grahovo za vse udeležence tragično končal. Ko so partizani zapustili Grahovo,
                     je z domobranci z Rakeka tja prišel tudi Jožetov brat France. Bratovo truplo,
                     na katerem so bili vidni znaki mučenja, je slučajno našel za nekim plotom.
                     Odpeljali so ga na Rakek in tam pokopali. Kljub tej boleči izgubi je verna mati
                     opozarjala sinova Slavka in Franceta, ki sta bila domobranca, naj se ne
                     maščujeta nad somišljeniki partizanov.</p>
               </div>
               <div type="div3">
                  <head>Konec vojne je prinesel novo gorje</head>
                  <p>Konec aprila 1945 so se domobranci na Rakeku pripravljali za umik. Ker je oče
                     imel konje, so ga mobilizirali, da jim pelje pratež do Ljubljane. Kot jamstvo,
                     da se bo oče iz Ljubljane vrnil na Rakek, je šla z njim tudi mati. Pa ni bilo
                     tako. Preko Otav in Rakitne so prišli v Ljubljano, kjer se je očetu in mami
                     pridružila še hči Fanika in skupno so nadaljevali pot proti Ljubelju. Večina
                     domobrancev in beguncev je bila prepričana, da se umikajo le začasno in da se
                     bodo s pomočjo Angležev kmalu vrnili. Seveda je ta »kmalu« za nekatere trajal
                     nekaj let, za marsikoga pa celo življenje.</p>

                  <figure>
                     <graphic url="slike_z_70/z_70_13.png"/>
                     <head>Farna spominska plošča pri Sv. Vidu – Tam so zapisani tudi
                        Žnidaršičevi</head>
                  </figure>
                  <p>Žnidaršičevi otroci in stari oče so ob odhodu staršev ostali pri teti Mariji na
                     Rakeku. Žal se z njo niso preveč razumeli, saj je imela dva sinova pri
                     partizanih: Franc je padel že leta 1942, Ivan pa 1943. Teta je dobro vedela, da
                     se begunci ne bodo kmalu vrnili, zato je takoj po »osvoboditvi« ukazala svojim
                     »podnajemnikom«!, naj pripravijo prtljago in jih z vozom odpeljala domov v
                     Krušče. Stari oče je tedaj imel že 88 let in je bil priklenjen na posteljo. V
                     pritličju domače hiše je že stanovala družina z dvema otrokoma, soba, kjer je
                     bila nekoč trgovina pa je bila rezervirana za osnovno šolo, zato so se
                     Žnidaršičevi naselili v nadstropju: v eni sobi stari oče, v drugi pa pet otrok.
                     Teta seje na hitro poslovila in naročila Marici, naj skrbi za njenega očeta.
                     Oče Anton, ki se s hčerjo Marijo nikoli ni razumel, ji je tudi ob tistem
                     slovesu povedal nekaj hudih besed. Jeseni 1945 je stari oče umrl.</p>
                  <p>Otroci so bili tako čisto sami. Krajevna oblast jim je sicer določila varuha,
                     vendar je glavno breme za njihovo preživetje padlo na sestro Marico, ki je bila
                     že itak rahlega zdravja. To breme je bilo zanjo pretežko in jo je zaznamovalo
                     za celo življenje. Poleg krompirja in zelja so imeli doma tudi mleko, kajti
                     kravica, ki je bila z njimi v begunstvu v Cerknici in na Rakeku, jim je ostala
                     zvesta in se z njimi vrnila v Krušče. Seveda je bilo pa zato treba tudi zanjo
                     poskrbeti. Dore, ki je bil najmlajši od petih otrok, pravi, da so bili teti
                     kasneje hvaležni, da jim je bilo prizanešeno z grozotami, ki so jih morali
                     prestati otroci s Petrička. Obdržali so hišo in nekaj malega zemlje, trideset
                     hektarov obdelovalne zemlje in gozda pa je sodišče v Postojni zaplenilo, ker
                     »sta bila starša bega in sta pobegnila v inozemstvo«. Pomoči, ki jo je tedaj
                     pošiljala UNRRA, Žnidaršičevi niso nikoli dobili, saj jo je KLO (krajevni
                     ljudski odbor) Cajnarje razdelil med svoje somišljenike.</p>
                  <p>Spomladi 1946 se je iz begunstva vrnila sestra Fantka. Zaposlila se je v
                     Ljubljani in tako materialno kot tudi moralno z dajanjem poguma pomagala
                     mlajšim bratom in sestram v Kruščah. Jeseni 1946 sta se iz taborišča v Italiji
                     vrnila tudi oče in mati. Najprej sta se morala javiti na uradu za begunce v
                     Kamniku, potem pa še na Udbi v Postojni. Udba je očeta in mater še nekaj časa
                     skrivaj spremljala. Nekoč so prišli in preiskali celo hišo. Iskali so nekakšno
                     emigrantsko literaturo. Precej papirjev so odnesli s seboj, med njimi tudi
                     očetov dnevnik, kjer so bili opisani dogodki iz prve in druge svetovne vojne
                     ter iz časa begunstva. Leta 1948 je oče dosegel pri sodišču, da so družini
                     vrnili nekako polovico zaplenjene zemlje.</p>
                  <p>Oče in mati sta v Vetrinju na lastne oči videla, kako so Angleži vračali
                     domobrance in civilne begunce v domovino. Med begunci v Vetrinju je bila tudi
                     očetova sestra Tona, ki je bila poročena pri Cimpermanovih v Topolu pri
                     Begunjah. Oče je sestro zaman prepričeval, naj počaka v Vetrinju, češ da ni
                     nobene gotovosti, kam odhajajo domobranci. Tona ga je vedno zavrnila z
                     besedami: »Kamor gredo moji fantje, grem tudi jaz.« Po pričevanju begunjskih
                     deklet, ki so se vrnile iz Teharij, so jo nekega večera odpeljali z avtobusom,
                     s katerim so navadno iz taborišča odvažali dekleta in žene. Vemo, kako je Alojz
                     Opeka, ki so ga z drugimi domobranci pripeljali v Brnico, tam opazil tisti
                     avtobus in takoj pomislil, da so z njim pripeljali tudi njegovo mamo in sestro
                     Mimo. Tako domobrance kot tudi žene in dekleta je od tam čakal samo še vzpon na
                     hrastniški hrib – v smrt.</p>
                  <p>Naš pričevalec se spominja, kako je mati vsa solzna pripovedovala o Slavku in
                     Francetu. Slavko se je že preoblekel v civilno obleko in nameraval ostati na
                     Koroškem, potem pa ubogal poziv domobranskega poveljstva, naj se vsi pripravijo
                     za odhod v Italijo. Pri reorganizaciji v Vetrinju je bil dodeljen spremljevalni
                     četi, ki je bila vrnjena preko Jesenic že v nedeljo 27. maja. Videli so ga še v
                     Škofovih zavodih v Šentvidu, nato pa se je za njim izgubila vsaka sled. France
                     je leta 1944 opravil podoficirski tečaj in v Vetrinju je dobil povišanje, kot
                     menda večina domobranskih oficirjev in podoficirjev. Oče se nikoli ni mogel
                     sprijazniti s tem, da so jim le malo pred izročitvijo v roke smrtnih
                     sovražnikov povečevali čine. Po njegovem so Franceta tudi zato na Teharjah
                     mučili in potem umorili na Hrastniškem hribu. Tudi če bi se z očetom glede
                     nesmiselnosti tistega povečevanja činov strinjali, ostane dejstvo, daje bilo
                     tako v Kočevskem rogu kot na Hrastniškem hribu pomorjenih na tisoče mladih
                     fantov, ki niso imeli nobenega čina in jim ni bila dokazana nobena krivda.</p>
                  <p>Cajnarski terenci so se še nekaj let po koncu vojne trudili, da bi prizadeli
                     Znidaršičeve. Nekoč so razširili vest, da so videli Franceta, ko je šel ob vodi
                     pod Kruščami. Očeta je to zelo vznemirilo, saj je pomislil, da je sin morda še
                     živ. Stare rane so se spet odprle. Otroci so drug za drugim odhajali v
                     Ljubljano v službo in za vsakim je domača oblast poslala sporočilo, da je bila
                     njegova družina med vojno na napačni strani. Marsikatero grenkobo so morali
                     zaradi tega požreti, vendar je vseh šest preživelo in dočakalo boljše čase.
                     Našo zgodbo smo začeli z očetom Alojzom, pa jo še zaključimo s spominom nanj:
                     Bil je prava notranjska korenina, pretrpel je dve svetovni vojni, bil Maistrov
                     borec, ljubezen do otrok in doma ga je nagnila, da se je iz taborišča v Italiji
                     vrnil v rodne Krušče, čeprav je vedel, da ga tu čaka šikaniranje in boj za
                     preživetje. Umrl je na svojem domu v starosti 84 let.</p>
                  <p>Čisto na koncu naj še povemo, da s tem zapisom nismo hoteli komentirati pisanja
                     pokojnega Francija Strleta o Reparjih, Kruščah in o Žnidaršičevi družini. Nivo
                     njegovega pisanja je tako nizek, da ne zasluži pozornosti. Kljub časovni
                     odmaknjenosti prihajajo na dan vedno novi in novi dokazi, ki potrjujejo, da je
                     bil glavni namen komunistične partije in njene OF že leta 1941 komunistična
                     revolucija in uvedba totalitarnega sistema, ne pa boj proti okupatorju, ne pa
                     boj za resnično osvoboditev in demokracijo. Torej je imel oče Alojz prav, ko je
                     opozarjal sinove, da se še ne ve, kaj so partizani v resnici in za kaj se
                     borijo. In Vinko Šega je mnogo let kasneje zapisal: »Spoznali smo, da taka
                     Osvobodilna fronta ne more biti naša pot.«</p>
               </div>
            </div>
            <div type="div2">
               <head>Spomini na mojega očeta</head>
               <docAuthor>Mara Cerar Hull</docAuthor>
               <docAuthor>Marijan Smolik</docAuthor>
               <div type="div3" subtype="intro">
                  <p>Na urednikovo prošnjo je gospa Mara Cerar Hull, ki živi v Clevelandu (ZDA),
                     napisala svoje spomine na očeta Petra, ki je bil med vojno poveljnik
                     domobranske postojanke v Domžalah. V nekaj odstavkih je strnila tisto, kar je v
                     obliki povesti znano bralcem knjig Mohorjeve družbe. V Celju so namreč doslej
                     izšli trije deli njenih romansiranih spominov na domačo družino: Poletje molka
                     (= domžalska doba, 1995), Pot molka (= kamniška doba, 2002) in Pesem molka (=
                     ljubljanska doba, 2007), v kateri je opisala tudi že nekaj dogodkov po tem, ko
                     se je izselila za materjo v ZDA.</p>
                  <p>Ker je nekaj teh dogodkov sočasnih z mojo zgodovino med vojno, saj sem na
                     domžalsko postojanko redno hodil po slovensko ljubljansko literaturo, npr.
                     Slovenčevo knjižnico, ki nam je bila sicer na Gorenjskem neznana in nedostopna,
                     in ker je nekaj teh dogodkov vključil v svojo zgodovino Domžal tudi Stane
                     Stražar (Domžale, mesto pod Goričico, Domžale 1999, na str. 550 prav o tej
                     literaturi), sem s soglasjem avtorice in urednika dodal nekaj odstavkov, ki se
                     po obliki črk razlikujejo od osebnih spominov avtorice. Nekaj fotografij je
                     prispevala avtorica, nekatere so iz Stražarjeve knjige in od drugod.</p>
                  <p>Gospa Mara je zapisala, da je bilo pri Cerarjevih (po domače pri Čebulu, v
                     knjigah pa pri »Čebelarju«) sedem otrok. Stražar je v svoji knjigi v poglavju
                     Beg pred svobodo (str. 555) nekoliko pomešano zapisal njihova imena. Bili so v
                     resnici Peter, Jože, Helena, Marija, Ivana (Ana), Francka in France. Mama je
                     leta 1945 v valu beguncev vzela s seboj v Avstrijo najstarejše tri in
                     najmlajšega Franceta, Marijo (našo Maro, ki nosi v knjigah ime Mina), pa je
                     mama prav tako kot Ano in bolehno Francko pustila pri tetah v Domžalah. Peter
                     je bil pozneje vrnjen s Koroške in srečanje z njim v Domžalah po nasilni
                     vrnitvi je sestra opisala v knjigi. Toliko kot uvod v zdaj napisane
                     spomine.</p>
               </div>
               <div type="div3">
                  <p>Moj oče Peter Cerar je bil z mojo materjo Frančiško lastnik kmetije v Domžalah.
                     Že od malega je vedno hotel biti kmet, gospodar posestva, »kralj na svoji
                     zemlji«, kot je rad povedal.</p>
                  <p>Peter Cerar je bil rojen leta 1904 na Rahnetovi domačiji v Spodnjih Domžalah,
                     najstarejši sin Petra Cerarja, ki je leta 1915 padel na Karpatih. Njegov stari
                     oče Andrej Cerar je bil leta 1865 izvoljen za domžalskega župana in je vodil
                     občino devet let. »Za njegovega županovanja so bile sezidane velike domžalske
                     slamnikarske tovarne,« je zapisal župnik Franc Bernik v knjigi Zgodovina fare
                     Domžale (1923, str. 171). Pozneje je županske posle kot gerent prevzel njegov
                     sin Franc Cerar, ki je vodil občino od aprila 1919 do maja 1921 (v stari
                     Jugoslaviji je bil tako imenovan začasni predstojnik občinske uprave – Bernik,
                     n. d. 173).</p>
                  <p>V mladih letih je bil moj oče navdušen gimnastik in telovadec. Učil se je pri
                     mojstru Varšku – »zdrava duša v zdravem telesu« – in nastopal na prireditvah
                     organizacije Orel, kamor je spadal že od zgodnjih let. »Skoraj ni bilo večje
                     javne prireditve kjerkoli v Sloveniji, ki je bila v smislu in po načelih
                     orlovstva, kjer bi ne bila, v večjem ali manjšem številu, zastopana tudi
                     domžalska orlovska organizacija,« je tudi zapisal župnik Bernik. Leta 1921 je
                     bil moj oče sedemnajstleten izvoljen za načelnika fantovskega odseka. Mnogo let
                     je pri Orlu tudi učil mladince telovadbo. Prav tako je v sklopu organizacije
                     Orel nastopal v prireditvah ljudskega odra.</p>
                  <p>Ker je bil naravno inteligenten, je župnik Bernik prigovarjal, da bi nadaljeval
                     šolanje v Ljubljani, vendar je moj oče hotel biti samo obdelovalec zemlje.
                     Vpisal se je in končal Kmetijsko šolo na Grmu pri Novem mestu na
                     Dolenjskem.</p>
                  <p>Moj oče Peter se je leta 1926 priženil na Čebulovo domačijo v Stobu (= južni
                     del Domžal), kjer ni bilo moškega potomca. Njegova žena, moja mama Frančiška,
                     je bila najstarejša hči Franceta in Ivane Jerman, katere oče je istega leta
                     prav tako padel v svetovni vojni pri Gorici.</p>
                  <p>Čebulova domačija je bila velika kmetija, ki je obsegala dva »grunta«, kot so
                     včasih rekli, oče pa jo je še povečal, ko je s svojo doto kupil nekaj hektarov
                     zemlje.</p>
                  <p>(Stražar je na str. 172 zapisal): <emph>Od nekdanje premožne Čebulove domačije
                        v Stobu, ki je ni več, je ostala kapelica, stoječa na nekakšnem otoku poti.
                        Kapelica je stara, saj so jo leta 1825 že vrisali v kataster. Zgrajena je v
                        zaprtem slogu, obrnjena je proti zahodu. Piramidna streha je pokrita z
                        bobrovcem. V osrednji – globoki – obokani niši je Marijin kip z Jezusom. Na
                        zunanji severni steni je v plitki niši slika Kamenjanje sv. Štefana, na
                        južnije sv. Anton in na hrbtni, proti Domžalam, sv. Martin. Prvotne slike so
                        bile delo Franca Mrčuna iz Bišč, sedanje pa je leta 1989 naslikal in
                        znamenje obnovil sosed Jože Tonig. Prvotni Marijin kip je že pred drugo
                        svetovno vojno nekdo odnesel. Lepo vzdrževana Marijina kapelica poživlja in
                        dopolnjuje del Stoba. V božiču sosedje v njej vsako leto postavijo
                        jaslice.</emph>
                  </p>

                  <figure>
                     <graphic url="slike_z_70/z_70_14.png"/>
                     <head>Cerarjeva – Rahnetova družina leta 1914, dan pred odhodom očeta (mojega
                        starega očeta) na vojno. Moj oče Peter na skrajni desni</head>
                  </figure>
                  <p>V Domžalah je bil oče tudi član obeh zadrug, Hranilnice in posojilnice ter
                     Strojne zadruge, ki je kmetom nudila stroje, posebno mlatilnico ob času
                     žetve.</p>
                  <p>Oče je bil moder, napreden gospodar, ki je vedno iskal načine, da bi izboljšal
                     pridelke na kmetiji: gojil boljšo pšenico, bolj rodovitno deteljo, bolj donosen
                     krompir. Sadil je nove pridelke, ki so prinašali večji dohodek. Že v poznih
                     tridesetih letih je kupil novo kosilnico in sejalnico, prebiralnik za krompir
                     in dozidal silos za krmo. Kmalu po poroki je tudi preuredil hišo, posebno
                     kuhinjo, ki je postala naša glavna in najljubša soba. V zimskih mesecih je rad
                     obdeloval les, sam je naredil sani (smuči ?) in sanke za otroke, delal igrače,
                     povečal steljnik in prostor za prašiče. V načrtuje imel tudi celotno predelavo
                     gospodarskega poslopja, kar pa mu je preprečila vojna.</p>
                  <p>Ob domačiji sta bila poleg zelenjavnega vrta tudi dva sadovnjaka, od katerih je
                     enega sam zasadil. Vsako pomlad je vestno obrezal vsa drevesa in cepil nove
                     vrste jabolk.</p>
                  <p>Bil je zelo vesten in delaven kmet. Delal je od jutra do večera in še čez.
                     Spominjam se, kako sem v pomladnih in poletnih jutrih ob štirih zjutraj slišala
                     njegovo budilko, ki me je vedno zbudila, ker je moja postelja stala prav na
                     drugi strani stene, kjer je ropotala ura. Zbudila sem se in ga slišala, kako je
                     takoj vstal, in se čudila, kako zmore tako hitro iz postelje, brez oklevanja,
                     kajti sama sem bila precej počasna, lahko bi rekli zaspanka, ko so me zjutraj
                     poklicali, naj vstanem.</p>
                  <p>V družini nas je bilo sedem otrok. Oče je bil prijazen, potrpežljiv ata, vedno
                     pripravljen, da nas je poslušal, skrbno odgovarjal na naša vprašanja, razlagal
                     in nas učil. Rad pa je z nami igral tudi namizne igre, pripovedoval povesti, se
                     smejal in velikokrat pel, na polju je rad žvižgal in na poti domov s polja smo
                     včasih vsi trije, moj brat, oče in jaz žvižgali v kar prijetnih glasovih.
                     Najbolj prijetno pa je bilo za nas mlajše otroke, ko nas je, posebno pozimi v
                     dolgih večerih, nosil vse tri deklice, dve na rokah in eno na hrbtu po kuhinji
                     sem in tja, ker je bila kuhinja kar precej velika, kot da gremo na sprehod. Bil
                     je visok in žilav in tudi zelo močan človek, saj je lahko nesel dve
                     50-kilogramski vreči žita v kaščo – po stopnicah! – vsako na eni rami.</p>
                  <p>Svojo družino je Mara podrobneje opisala v avtobiografski povesti Poletje molka
                     (Celje 1995), v kateri nosi ime Mina Čebelarjeva. Živeli so v mestu (=
                     Domžalah), spominja pa se poletnih mesecev leta 1945, ko oče nastopa samo še v
                     spominu (ubit je bil aprila 1945, deklice pa so živele pri teti Mici, ko po
                     odločitvi novih domžalskih oblastnikov niso več smele biti v sicer prazni
                     domači hiši.</p>
                  <p>Mara (= Mina) je hodila ob berglah, ker ji je že pred vojno nepreviden voznik
                     tovornega avtomobila Bonačeve papirnice zlomil nogo, proteze pa ji po vojni
                     niso hoteli napraviti. Mlajša sestra Ana je posebej težko občutila, da ni več
                     mame pri njih, sestra Francka pa je doživljala občasne epileptične napade in so
                     jo navadno vozile v ročnem vozičku.</p>
                  <p>To, sprva mirno življenje brez staršev, so prekinili novi oblastniki, ki so
                     otroke odvzeli teti Mici in jih preselili v Otroški dom. Tedaj so ga še vodile
                     šolske sestre in oskrbovale tudi stare in onemogle v Dobrodelnem domu. Iz
                     Otroškega doma sta Marija in Ana v začetku šolskega leta 1945/46 spet začeli
                     hoditi v domžalsko šolo. Spotoma sta vsak dan, ko sta šli mimo kovačije,
                     doživljali preklinjanje in sramotenje zaradi svojega očeta, ki naj bi bil kriv
                     smrti kovačevega sina. Mara (= Mina) je nato v Domžalah začela hoditi še v
                     nižjo gimnazijo, ki so jo uredili iz prejšnje meščanske šole, nadaljevala pa jo
                     je v Kamniku, kamor so oblastniki preselili Maro in </p>
                  <p>Ano. To pa je vsebina druge knjige Pot molka (Celje 2002). Francko so še nekaj
                     let pustili pri sestrah v Domžalah, nato pa so jo preselili v dom zapitega tipa
                     (najbrž Hrastovec) pri Sv. Lenartu v Slovenskih Goricah, kjer je umrla leta
                     1956 (dodatek avtorice pred natisom).</p>
                  <p>V Domžalah je doživela še nasilno smrt hišne prijateljice, učiteljice Tutte, ki
                     je umrla zaradi pretepanja na postaji milice. Bile so še v Domžalah, ko se je
                     ves obnemogel vrnil starejši brat Peter. Z materjo je bil na Koroškem, kjer se
                     je »namesto očeta«, kot je rekel, pridružil domobrancem, bil z njimi vrnjen v
                     Teharje, kot mladoletnik pa avgusta 1945 izpuščen. Pretresljiv je sestrin opis
                     srečanja z njim. Pri teti se je spet okrepil, se izučil in izšolal ter še živi
                     v Sloveniji. Mala Ana seveda v Kamniku ni smela biti v družbi starejše sestre,
                     ki je vse to opisala. Mara (= Mina) je končno iz Kamnika prišla študirat v
                     Ljubljano, doživljala težave na carini zaradi materinih pošiljk iz Amerike. To
                     je popisala v tretji zgodbi: Pesem molka (Celje 2007). – Po tem dodatku iz
                     objavljenih knjig se vrnem k zdaj napisanim spominom:</p>
                  <p>Koliko se je oče zanimal za politiko, vem le malo. Vem, da je bil leta 1936
                     izvoljen v občinski odbor in da je spadal v Slovensko ljudsko stranko. Ob času
                     prepovedi vseh strank v diktaturi pa se je pridružil opozicijski stranki dr.
                     Mačka, ki je »na svojo listo sprejela vse nasprotnike, ki so se mu hoteli
                     pridružiti,« je zapisal župnik Bernik.</p>
                  <p>Kot katoličan je bil moj oče globoko veren. Za vso družino je bila vera in
                     Cerkev in vse, kar je bilo povezano z verskim življenjem, pomembno, a tudi
                     samoumevno. Vera ni bila nekaj, kar bi si ti ljudje, moji sorodniki, nadeli v
                     nedeljo zjutraj. Živeli so v veri in živeti v veri jim je pomenilo živeti v
                     upanju in ljubezni do bližnjega, pa tudi v naloženih dolžnostih. Vera jih je
                     vodila v vseh življenjskih odločitvah. V očetovem domu so vsak večer molili
                     rožni venec in stara mati Rahnetova je zvečer vedno čakala na tiste starejše
                     otroke, ki so prihajali domov od sestankov, dramatskih vaj, telovadbe in drugih
                     dejavnosti, ko so se začeli udejstvovati v društvih, da je potem tudi z njimi
                     molila rožni venec. Molitev pred jedjo in po njej, pred začetkom dela in pred
                     potovanji je bila dolgo uveljavljena navada. Tako smo molili tudi v naši
                     družini. Vsak večer smo molili rožni venec, na polju se je ob zvonjenju delo
                     ustavilo, da smo zmolili angelsko češčenje, ob glasu navčka smo molili za dušo
                     umrlega. Nikdar nismo začeli jesti brez molitve. Res nismo veliko hodili na
                     božja pota razen starih tet, vendar smo zvesto spoštovali nedelje in praznike,
                     nedeljske popoldanske litanije, v maju bili pri šmarnicah, na veliki teden
                     obiskali cerkev za molitev križevega pota, blagoslova velikonočnih jedi in
                     velikonočne procesije. V vsem svojem življenju doma se spominjam samo na
                     enkratno delo v nedeljo, ko je bila za ponedeljek napovedana huda nevihta in
                     ves teden dež, oče pa je hotel rešiti seno.</p>
                  <p>Zato bi bilo nerazumljivo, če bi se oče odvrnil od vere v času največje
                     preizkušnje, v času vojne in ob grozodejstvih, ki so se začela v vojnem času. V
                     začetku je bil naklonjen uporu, vendar ne v oboroženi obliki, ker je bil
                     prepričan, da bi bila Slovenija preveč ogrožena, posebno ko so Nemci začeli
                     streljati talce. Na dom so prihajala vedno nova vabila, celo po pošti, na
                     sestanke, za pomoč, za ilegalo v partizanih. Prvo ali drugo leto vojne je vsaj
                     enkrat poslal voz pšenice partizanom na prej določen prostor, ker je vedel, da
                     so ljudje v gozdu v stiski. Potem so začela prihajati še poročila o umorih in
                     mučenju. Ko je spoznal, da partizanske pohode v protifašistični borbi vodijo
                     komunisti, in česa so zmožni, je vedel, da v takem uporu sam nima kaj
                     iskati.</p>

                  <figure>
                     <graphic url="slike_z_70/z_70_15.png"/>
                     <head>Oče na poti iz cerkve</head>
                  </figure>
                  <p>Ko je bil njegov prijatelj in svakov bratranec Stanko Rihtar leta 1943
                     ugrabljen in potem ubit, je oče zvedel, kje je zakopan, in z nekaj sorodniki in
                     prijatelji odšel v gozd, našel njegov grob in ga pripeljal domov. Ko je Stanko
                     v domači hiši ležal na parah, ga je prišlo veliko Domžalčanov kropit. Vsi so
                     vedeli, kdo ga je pripeljal domov in kako oče gleda na ta umor. Oče je vedel,
                     da je bil odtlej za vedno zaznamovan kot protirevolucionaren in
                     protikomunističen človek. Tedaj je tudi začel pregovarjati druge Domžalčane,
                     med njimi tudi kovačevega sina Tineta, naj ne hodijo v partizane.</p>
                  <p>
                     <emph>Kovačeva in Čebulova (= Čebelarjeva) družini sta bili skoraj sosedi in že
                        dolgo vrsto let v prijateljstvu. Kovačev sin Tine, ki je bil vpoklican v
                        nemško vojsko, je prišel domov na dopust in se takrat poročil. Ni se vrnil v
                        vojsko, ampak je odšel v partizane, čeprav ga je sosedov oče Peter
                        pregovarjal, naj ne hodi</emph>.</p>
                  <p>Naslednji odstavki so iz knjige: Poletje molka (Celje 1995, 212-213), vendar je
                     avtorica pred natisom opozorila, da ne more jamčiti, da se je vse prav tako
                     dogajalo, kakor je zapisala po spominu v knjigi.</p>
                  <p>Ko je bila (leta 1944 v Domžalah) ustanovljena domobranska postojanka, je Peter
                     vsakega partizanskega ubežnika spraševal o Tinetu. Kmalu je zvedel, da mu
                     komunisti ne zaupajo, ker je izražal dvome nad resničnostjo osvobodilnega boja
                     in postavljal preveč vprašanj o ideji revolucije. Začel je upati, da bo mladi
                     kovač spoznal napako in se kmalu vrnil. Potem, ko seje vedno več partizanov
                     odpovedalo partizanstvu, nekateri tudi zato, ker je bilo zaradi mraza življenje
                     v gozdu nevzdržno, je v začetku februarja neki ubežnik med zasliševanjem
                     povedal, da so Tineta ustrelili, ker ni izvršil povelja.</p>
                  <p>V upanju, da se partizan moti in ne da bi povedal svojemu prijatelju (kovaču),
                     je naslednji dan s patruljo osmih mož in z ubežnikom odšel v hribe, kjer naj bi
                     bila izvršena likvidacija ... /... / Sledi so bile v novem snegu skoraj izgubljene
                     ... /.../ Že je dal povelje, da se vrnejo, /.../ ko je partizan opazil visečo pečino
                     in drevesna debla, preluknjana s streli.</p>
                  <p>Začeli so kopati ob skali in odkrili štiri trupla, ki so bila pred kratkim v
                     naglici in površno zasuta in ki so kljub mrazu že kazala znake razkroja. Vsi
                     mrtvi so bili ustreljeni v glavo, med njimi tudi Tine; njihova trupla pa so
                     bila gola. /... / Peter je poslal nekaj vojakov do najbližje kmetije po konje in
                     voz. Zavili so trupla v odeje in jih prepeljali v Domžale. Ker so bila
                     zmrznjena, so jih na pokopališču položili v mrtvaško kapelico.</p>
                  <p>Preden seje zvečer patrulja vrnila v mesto, je kovaču nekdo prišepnil, da je
                     šel Čebelarjev Peter v gozd in tam ustrelil njegovega sina. /... /Kovač ni hotel
                     videti trupla in ni šel za sinovim pogrebom. Ostal je v hiši in žaloval, jokal
                     in ponoči kričal v prazni kovačnici, opuščal delo in prepovedal ženi, da bi
                     govorila s sosedi. Odslovil je vse dobronamerne sorodnike in znance in se zaprl
                     v lastno mučenje, v svoj pekel. Tako mu je ostala samo še zagrenjenost in
                     kričanje.</p>
                  <p>Nadaljujem s spomini, napisanimi za Zavezo:</p>
                  <p>Leta 1943 so nam partizani izropali hlev in odpeljali najboljšo živino, junija
                     1944 pa vdrli v hišo, ko očeta ni bilo doma. Tisto pomlad, potem ko je slišal,
                     da ga je »ljudsko sodišče« obsodilo na smrt, je v strahu, da bi se komunisti
                     maščevali celo nad otroki, poslal mojega najstarejšega brata Petra k znancem na
                     Koroško za hlapca. Prav tisti teden sta bila z mlajšim bratom pri njem na
                     obisku. Ko sta se čez nekaj dni vrnila, je oče dolge ure sedel za mizo z glavo
                     v dlaneh in premišljeval.</p>
                  <p>Mislim, da se je v tistih dneh, ob spoznanju, da nista ne on in ne družina
                     varna pred komunisti, odločil za ali proti varnostnim ukrepom, za ali proti
                     domobranstvu. Ves mesec je tako med delom in opravki, zvečer in v jutranjih
                     urah včasih stal ali sedel, nepremično zrl predse in tehtal razloge in pogoje
                     za ali proti odkritemu nasprotovanju komunistom. Sama ga dotlej še nikdar nisem
                     videla tako globoko zamišljenega, tako resnega in tudi tako žalostnega. Kot bi
                     vedel, da bo s svojimi dejanji za vedno zarezal zase pot, po kateri bo moral
                     iti do konca. Tako se je julija (1944) odločil, da v Domžalah ustanovi
                     domobransko postojanko.</p>
                  <p>Po navedbah v Stražarjevi knjigi (str. 548) se je to zgodilo 8. avgusta 1944
                     (isti podatek ima tudi Aleš Nose v svoji knjigi: Domobranci zdravo – Bog daj.
                     Protikomunistične enote na Slovenskem </p>
                  <p>1942-1945. Ljubljana (Modrijan) 2008, Postojanke Gorenjskega domobranstva, str.
                     299-301, pod št. 17.</p>
                  <p>Ko se je spet začel šolski pouk, je Mara (v knjigi Mina) s sošolko Moro in
                     sestro Ano vsako jutro mimo kovačeve hiše hitela v domžalsko šolo. Takole se po
                     desetletjih spominja te poti v knjigi Poletje molka, str. 173:</p>
                  <p>Pred kovačijo je stal kovač. Za njim je videla temno notranjost kovačnice s
                     komaj zaznavnim ognjem pod mehom. Oblike ognjišča so bile v mraku
                     zabrisane.</p>
                  <p>»Prekleti Čebelar!« je zavpil kovač. »Prekleti Peter Čebelar in vsi njegovi
                     otroci! Prekleta Čebelarjeva družina! Ubil mi je sina! Preklinjam vse
                     Čebelarjeve. Do konca, do konca življenja!«</p>
                  <p>Ana je poskočila kakor prestrašena žival in začela teči. Tudi drugi otroci so
                     pospešili korake, dokler niso tudi oni tekli. Mara je začela hoditi hitreje,
                     prehitela Mino in nato tudi sama tekla ... Mina je hodila, kakor hitro je z
                     berglami mogla. Hodila je s hitrostjo, ki je ni bila vajena, in zavestno pazila
                     na korake. Nujno je hotela obdržati ravnotežje.</p>

                  <figure>
                     <graphic url="slike_z_70/z_70_16.png"/>
                     <head>Tridesetea leta – Cerarjevi na ljubljanskem velesejmu – mati, oče in
                        sinova Peter in Jože</head>
                  </figure>
                  <p>V svojih spominih je samo omenila očetovo smrt aprila 1945. Stražar jo je v
                     svoji knjigi (str. 554) podrobneje opisal takole:</p>
                  <p>V aprilu 1945 so domobranci na postojanko prejeli več opozoril iz Homca, da se
                     v okolici skrivajo vedevejevci. Peter Cerar, poveljnik domžalske postojanke, je
                     16. aprila 1945 povabil kakšnih sedem prostovoljcev, da so šli z njim v Nožice.
                     Ko so prišli do hiše Alfonza Avblja s partizanskim imenom Savo, ni dal povelja,
                     da bi jo obkolili, ampak je kar sam potrkal na vrata. </p>
                  <p>Poveljnik najbrž ni predvideval, daje bil komandir okrožne čete VDV Alfonz
                     Avbelj Savo doma. Pri oknu sta se pokazali dve punčki, ki sta trdili, da sta
                     sami doma. Ker je še naprej trkal in vztrajal, da morata odpreti, je k oknu
                     prišla mama, ki je po dolgem obotavljanju odprla vrata. Peter je Ivanu Rodetu
                     naročil, da naj pregleda podstrešje, sam pa se je odločil za pritličje. Ko je
                     Peter začel odpirati vrata v sobo, kjer so bili štirje partizani, je Savo vanj
                     sprožil rafal iz brzostrelke in ga smrtno ranil v trebuh. Medtem ko je
                     domobrance prizadela poveljnikova nesreča in so ga reševali iz hiše, so
                     partizani vrgli nekaj bomb skozi okno in ušli ... Med streljanjem domobrancev za
                     partizani je bil Savo ranjen v uho in hrbet, drugi partizani pa samo v hrbet.
                     Nemci iz Volčjega Potoka so pri prehodu čez Kamniško Bistrico enemu partizanu z
                     dumdum kroglo poškodovali koleno. Iz bojazni, da bi ga dobili živega, se je sam
                     ustrelil.</p>
                  <p>Kmalu po prvih strelih so se v Nožicah pojavili tudi Nemci, ki so streljanje
                     najbrž slišali. Petra so dali v avtomobil in ga peljali v ljubljansko
                     bolnišnico, kjer je 19. aprila ponoči umrl. Ena Savova sestra je med bojem
                     ušla, mamo in drugo sestro pa so aretirali. Najprej so ju odpeljali v Domžale,
                     nato pa v kamniške zapore, kjer sta umrli.</p>
                  <p>Svoje spomine na očetovo smrt sklepa Mara s stavkom: Vedel je, da ne bo nikdar
                     preživel vojne. – Pokopali so ga na domžalskem pokopališču. V knjigi je opisala
                     tudi, da je sestra iz Otroškega vrtca nekoč peljala otroke na pokopališče ob
                     cerkvi, kjer je bil tudi očetov grob, a brez napisa. Hčer je pretreslo, ko je
                     ne grobu videla človeški iztrebek, znamenje, da njenega očeta nekdo še po smrti
                     na tak način zaničuje. Teta je grob potem očistila.</p>
                  <p>Kljub temu novemu dokazu, kako je oče Peter in vsa njegova družina v Domžalah
                     na slabem glasu, je hči vendar zmogla dejanje odpuščanja, ko je stari kovač
                     umiral (Poletje molka 255): </p>
                  <p>
                     <emph>Kovačeva mati je prišla dekle iskat v šolo, naj gre z njo k umirajočemu,
                        pri katerem je že bil duhovnik, ker da za srečno smrt potrebuje samo še
                        njeno odpuščanje:</emph> Oh, Mina, pridi! Tine umira. Moraš mu odpustiti. Ne
                     bo mogel umreti, dokler mu ne odpustiš, je prijela dekletovo roko in jo začela
                     vleči proti izhodu ...</p>
                  <p>Oh Minca, pohitiva! Nima več veliko časa in kaplan mu ne bo dal odveze, dokler
                     mu ne odpustiš, dokler te pred njim ne prosi odpuščanja.</p>
                  <p>Mina ji je sledila po hodniku in ven iz poslopja. Habjanova (= Kovačeva) jo je
                     držala z močnim in trdim prijemom obupanca in jo skoraj vlekla za seboj po
                     cesti mimo pekarne, ob ograji vila in v svojo hišo. <emph>Kovač je res nato
                        spokojno umrl.</emph>
                  </p>
                  <p>
                     <emph>Za javno potrditev te sprave je kovačeva mati pregovorila Moro (Mino v
                        knjigi), naj gre z njo tudi za pogrebom. V knjigi (str. 270-271) je opisala
                        ta pogreb</emph>: Počasi so stopale. Habjanova</p>
                  <p>(= mati) na sredi, mlada vdova in Mina ob njej, vsaka na eni strani.</p>
                  <p>Gospa Mara Cerar je svoje nove spomine na očeta končala z njegovo smrtjo, ki jo
                     je slutil, kot je zapisala, poznejše dogodke pa sem povzel po njenih knjigah in
                     zgodovini Domžal Staneta Stražarja.</p>
                  <p>Avtorica je pregledala, kar sem napisal v zvezi s kovačevo smrtjo, pa je zdaj
                     sporočila naslednje:</p>
                  <p>To pripoved sem podala bolj dramatično, kar je bilo potrebno za pregled njegove
                     spreobrnitve oziroma kesanja. Kovač je namreč umrl leto pozneje, kot je
                     navedeno v knjigi.</p>
                  <p>Naj povem, kako so se stvari v resnici odvijale tiste dni ali ure: Kovačeva
                     žena me je res iskala po Domžalah in letala' od šole do moje tete Mici. Klicala
                     je ljudem, naj me poiščejo, ker mu duhovnik ne bo dal odveze, dokler me kovač
                     sam ne prosi za odpuščanje. Ko so ji povedali, da nisem več v Domžalah, ampak v
                     Kamniku, je hotela, da gre nekdo v Kamnik in me pripelje v Domžale, da bom ob
                     kovačevi smrtni postelji, vendar ne vem, če je kdo res prišel v Kamnik. Tega mi
                     tam niso povedali, slišala pa sem, daje kovač umrl.</p>
                  <p>Ko sem tako ob koncu šolskega leta za poletne počitnice prišla k teti Mici in
                     od kolodvora po Ljubljanski cesti hodila mimo kovačnice, me je kovačeva žena
                     čakala ob vrtni ograji. Poklicala me je in čakala, da sem prišla do ograje. »To
                     veš, da je naš ata umrl,« je povedala. Potem mi je nadaljevala z vso
                     pripovedjo, kako ji je župnik, potem ko so ga klicali, sporočil, da njen mož ne
                     bo prej prejel odveze, dokler me kovač sam ne prosi za odpuščanje, da je
                     'letala' (njene besede) po Domžalah in me iskala, daje nazadnje na ponovne
                     prošnje vendar prišel kaplan in od kovača zahteval, da je pred vsemi prisotnimi
                     ženi naročil, naj me v njegovem imenu prosi za odpuščanje, preden mu je dal
                     odvezo. Potem je z istimi besedami, kot so v knjigi, zaprosila: »Saj mu
                     odpustiš, kajne, ... ker ni mislil, te ni hotel tako žaliti ... « Tudi vse drugo,
                     kako sta bila z očetom prijatelja, kakor brata; kako so mu zastrupili srce;
                     kako jih je moj oče dobro poznal, bolj kot vsi drugi; če mislim, da mu je tudi
                     moj oče odpustil, ko ga je tako obdolžil ... ker mu je sam nekoč rekel: sina si
                     mi ubil; kako je hotela pred vsem svetom pokazati, da njen mož ni bil tak ... da
                     mu je bilo vedno žal, da je hotela, da bi šli midve skupaj za pogrebom, ... da se
                     je tako bala, da bo trpel na drugem svetu ... Skozi vse to me je držala za roko
                     in me nazadnje objela.</p>

                  <figure>
                     <graphic url="slike_z_70/z_70_17.png"/>
                     <head>Otroški dom v Domžalah</head>
                  </figure>
                  <p>Takrat sem bila v takem šoku nad njeno pripovedjo, da sem samo kimala (spomnim
                     se, da sem ponavljala: seveda, seveda, saj razumem) in sem šele potem, na poti,
                     začela jokati.</p>
                  <p>Čez nekaj dni, doma, pri Mici, sem spoznala, da me je kovačeva namerno čakala
                     pred hišo (ker bi vedno lahko prišla k Mici) samo zato, da je pred vsemi (če so
                     bili kaki ljudje na cesti, niti ne vem) javno pokazala na spravo in povedala,
                     kar mi je povedala. In me objela, da bi vsi vedeli, da je spolnila obljubo.</p>
               </div>
               <div type="div3" subtype="intro">
                  <p> Morda je prav, da sporočim tudi o drugih otrocih, kar mi je avtorica zapisala:
                     Jože je leta 1952 utonil v Ameriki, Helena je poročena v New Yorku, Ivana (Ana)
                     in France sta samska in živita v Clevelandu. Podoba ene izmed družin, ki so
                     bile žrtve vojne in revolucije, je tako skoraj popolna. </p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Radovna – zakleta v konspirativni molk</head>
               <docAuthor>Vanja Kržan</docAuthor>
               <div type="div3">
                  <p>Ko sem snovala zgodbo za 68. številko Zaveze in se mudila v Mojstrani, mi je
                     pogled preko zadnjih robov Mežaklje večkrat poromal proti jugovzhodu v dolino
                     Radovne. Do takrat še nikoli nisem bila tam, ko pa sem prebrala topel in
                     prisrčen opis njenih lepot in zanimivosti, ki jih je v knjigi »Po enosmerni
                     poti« opisal domačin Franc Skumavc, po domače Požrvov, rojen v Zgornji Radovni
                     leta 1926, sem sklenila, da se o njeni lepoti prepričam sama.</p>
                  <p>Takoj, ko preko sedla skrajnega zahodnega roba Mežaklje prideš do Zgornje
                     Radovne, se proti jugozahodu odpreta dolini Kot in Krma, nad njima pa
                     gospodarijo vrhovi Julijcev s Triglavom. Potem se dolina proti jugovzhodu zoži
                     med robovi Mežaklje in Pokljuke do Srednje in Spodnje Radovne in konča z
                     naseljem Krnico. Od tam je le še rahel klanec proti Zgornjim Gorjam, ko pogled
                     nese daleč po Gorenjski proti Bledu, Radovljici vse do Karavank.</p>
                  <p>Bistra rečica Radovna pozdravi popotnika nekje na pol poti. Tu šele je konec
                     kamenja in grušča, ki so ga ledeniki in nalivi naplavili iz dolin Krme in Kota.
                     V Radovni, »čisti kot solza,« so najokusnejše postrvi »tostran nebeških vrat«,
                     pred vojno so bile samo za kraljevo mizo, po vojni pa ni bilo dosti drugače,
                     ugotavlja Franc Skumavc.</p>
                  <p>Malo naprej od Srednje Radovne so kopali kredo za izdelovanje porcelana, zato
                     se tam pravi Na kredi. Vse do Krnice vodi pot zdaj skozi gozd, zdaj po lepih
                     travnikih in mimo rovt. Eden od njih je Frčkov rovt. Na pol poti med Srednjo in
                     Spodnjo Radovno se pravi pri Debelem kamnu, kjer je na vsaki strani pota po ena
                     velika skala. Imena teh krajev bomo v nadaljevanju zgodbe še omenili.</p>
                  <p>Že med vojno je bila dolina redko poseljena. V Zgorni Radovni je bilo osem ali
                     devet polkmetov – kajžarjev in tri bajte. Kajže, danes prenovljene, se ponašajo
                     s častitljivo starostjo, Požrvova bo čez dvajset let dočakala tristoto
                     obletnico. V Srednji Radovni sta bili dve močni kmetiji, v Spodnji pa je bila
                     tu in tam kakšna bajta.</p>
                  <p>Po njivah je bilo rodovitne zemlje le za dobro ped in še ta je bila pomešana s
                     kamenjem in peskom. Ko je dež spral kamenje, je bila zemlja bolj bela kot črna.
                     Če je orač močneje pritisnil plug, je zaropotalo in iz brazde je vrgel rumen
                     grušč.</p>
                  <p>Sejali so le rž in ajdo, ker zaradi mrzlih vetrov s triglavskega ledenika
                     pšenica ni uspevala. Tudi koruza ne. Koruzno moko za polento, žgance in močnik
                     so kupovali. Za krompir pa je bila zemlja kot nalašč: rahla in pomešana s
                     peskom in kamenjem. Pridelek je bil obilen, okus krompirja prvovrsten. Navadno
                     je že padala slana, ko so ga pobirali, včasih ga je komu pokril celo sneg.</p>
                  <p>Ni bilo lahko preživljati številnih družin na skopi zemlji in majhnih posestih.
                     Vsak gospodar je moral najti kak dodaten vir dohodkov. Bili so gorski vodniki
                     in nosači, lovski gonjači, drvarji, gozdarji in oglarji, med vojnama predvsem
                     gozdni delavci in delavci Na kredi. Požrvov ata je bil lovski čuvaj, eden
                     najbolj izkušenih in najboljših lovcev. Imenitnike predvojnega kraljevega dvora
                     in kralja je vodil na lov na gamse, srnjake, lisice, kune zlatice in belice.
                     Vzeli so s seboj le rogove za trofeje, meso je ostalo družini. Kasneje je bil
                     ata še žandar v Mojstrani.</p>
                  <p>Mirno in zadovoljno so živeli »radenčani« kot so jim pravili na Dovjem in v
                     Mojstrani, kamor se upravno prišteva Zgornja Radovna. Za Gorjance pa so bili
                     »radovnčani« in pod njihovo upravo sta spadali Srednja in Spodnja Radovna. Še
                     danes je tako.</p>
                  <p>Vse to in še veliko drugega sem izvedela o Radovni in njenih ljudeh iz knjige
                     Franca Skumavca. Predvsem pa veliko lepega o njegovem atu, mami in stari
                     materi.</p>
                  <p>Podobno me je s toplino in veliko ljubeznijo do rodne grude in njenih ljudi
                     navdala zbirka črtic Toneta Polde iz Krnic, majhnega naselja, ko že zapustimo
                     dolino Radovne proti Gorjam.</p>
                  <p>Pred tem o Radovni nisem vedela skoraj ničesar. Slišala sem le, da so med vojno
                     v Radovni oziroma na Mežaklji in Pokljuki komunisti pobijali. Za nemški požig
                     Radovne sem zvedela že v osnovni šoli. To dvoje mi je ležalo na srcu, ko sem
                     stala letos pomladi v Gornji Radovni pred Psnakovo gostilno od koder je
                     najlepši razgled proti Krmi in Julijcem. Žal nisem prišla z namenom, da se
                     naužijem njenih lepot. Hotela sem zvedeti, kaj se je med vojno dogajalo v
                     Radovni.</p>

                  <figure>
                     <graphic url="slike_z_70/z_70_18.png"/>
                     <head>Zgornja Rodovna pomladi – V ozadju Srednja gora</head>
                  </figure>
                  <p>Ko sem leta 1950 hodla v četrti razred osnovne šole na Jesenicah, smo
                     praznovali peto obletnico osvoboditve. Nekdanji veličasten Krekov dom, ki so ga
                     pred vojno zgradili z velikim številom prostovoljnih delovnih ur in z denarnimi
                     prispevki mnogih, ki jim je kultura in prosveta nekaj pomenila, je bil že
                     preimenovan v Titov dom. (Danes z njega odpada omet, pročelje je uničeno.)
                     Učiteljica nam je povedala, da bo v njem za obletnico osvoboditve velika
                     proslava in da bo moral nastopiti tudi naš razred. Vneto smo se pripravljali.
                     Večina učencev smo bili statisti, le nekaj jih bo nastopilo z deklamacijami. Po
                     mnogih vajah je končno prišel slovesen večer nastopa. Deklice smo bile zbrane v
                     skupinico ob kraju odra in v rokah držale šopke travniških rož, s katerimi bomo
                     na koncu obsule naše sošolce – zmagovite partizane, ki bodo prikorakali na
                     oder. Čeprav sem ob nastopu vso svojo pozornost namenila temu končnemu prizoru
                     in sem navdušeno metala rožico za rožico svojemu izbranemu sošolcu – partizanu,
                     se prav dobro spominjam, kako so me pretresle kulise požgane vasice Radovne v
                     ozadju in deklamacija moje sošolke, ki je z jasnim, razločnim glasom
                     deklamirala pesem z naslovom Požgana Radovna. Takrat mi je usoda te vasice, ki
                     so jo z ljudmi vred zažgali Nemci, prvič stopila v zavest, čeprav še dolgo
                     nisem vedela, kje je ta vasica in kaj se je med vojno dogajalo v dolini
                     Radovne.</p>
                  <p>Pred tremi leti me je omemba te doline ponovno vznemirila. Gospa Anica Zeletel
                     roj. Resman iz Radovljice mi je pravila svoje spomine iz vojne, ki sem jih
                     objavila v Zavezi št. 60 pod naslovom Zgodbe izpod Jelovice. Duhovnikov ni
                     bilo, zato je g. Hiti, župnik iz Lesc zbral skupino primernih deklet, da so
                     pripravljale otroke na prvo sv. obhajilo. Anica je vedela, da je zato v smrtni
                     nevarnosti pred komunisti, a bila je tako naivna, daje kljub temu želela
                     partizanom dopovedati, da s poučevanjem ne dela nič slabega. Takole mi je
                     takrat povedala: »Kmalu me je Radoveljčanka Kapusova Milka ponovno povabila na
                     zmenek, tokrat v Radovno. Nič hudega, če ne vem, kje je to, saj bo šla z menoj
                     neka terenka. Pravili so ji Tetka. Zagovarjala me bo pri partizanih, mi je
                     zagotavljala Milka, saj vendar ne delam nič slabega, mi je zagotavljala tudi
                     Milka. Tokrat sem bila takoj pripravljena oditi s Tetko, ker sem hotela sama
                     prepričati partizane, da resnično delam s poučevanjem samo dobro. Končno bi
                     zaradi verouka imela mir pred njimi. S Kapusovo Milko sva določili dan odhoda
                     in ona ga je javila Tetki.</p>

                  <figure>
                     <graphic url="slike_z_70/z_70_19.png"/>
                     <head>Hiša v Rodovni <name type="author">Stanko Klinar</name></head>
                  </figure>
                  <p>Bližala se je nedelja prvega obhajila, zato mi je gospod Hiti sporočil, da bo
                     prišel spraševat otroke in to prav tisti dan, ko sva bili s Tetko zmenjeni za
                     Radovno. Povedala sem mu, da moram takrat v Radovno, ker imam tam opravek.
                     Osupnil je in me vprašal, če vem, kje je dolina Radovne in kaj se tam dogaja.
                     Ne enega in ne drugega nisem vedela. Povedal mi je, da je bil kaplan v Gorjah
                     in dobro ve, da se v tem času v Radovni na veliko pobija. Zatrjevala sem mu, da
                     moram tja in prepričati gošarje o mojem dobronamernem poučevanju otrok. Prav
                     trmasto sem vztrajala pri svojem.</p>
                  <p>Toda tudi gospod Hiti ni odnehal. Uvidel je, da me mora na lep način prisiliti,
                     da v Radovno pod nobenim pogojem ne bom šla. Skoraj slovesno mi je govoril
                     nekako takole: 'Gospodična Anica, vi verujete v Boga, ki nam je dal deset
                     zapovedi, zato jim pravimo Božje zapovedi. Peta se glasi: Ne ubijaj! Ker
                     spoštujete svoje življenje, ki vam ga je podaril Bog, ne smete dopustiti, da
                     vas ubijejo. Zato vas peta zapoved zavezuje pred Bogom, da mi obljubite, da v
                     Radovno ne greste.' Poznal me je in vedel, da obljube ne bom prelomila. To se
                     je zgodila proti koncu julija 1944. Ponovno sem občutila, kako me Bog in
                     njegova Mati skoraj čudežno ohranjata pri življenju.«</p>
                  <p>Ali lahko kdo reče, da se je gospod Hiti Anici lagal ? Ali da ji JE prepovedal
                     oditi v Radovno zaradi svojih kapric? Prav gotovo da ne. Morda le tega ni
                     vedel, da niso pobijali le v Radovni, ampak predvsem na Mežaklji, kjer je dosti
                     kraških jam.</p>
                  <p>Kdo mi bo o tem vedel povedati kaj več?</p>
                  <p>Ko sem se pred Psnakovo gostilno v Zgornji Radovni srečala z nekdanjim
                     gospodarjem Lojzom Lipovcem (1928), po domače s Psnakovim atom, bi tudi on raje
                     videl, da bi prišla v Radovno le na izlet in občudovat njene lepote, ne pa z
                     namenom, da izvem od njega, kar se spomni o dogodkih med vojno. Imela sva
                     občutek, kot da bi komunistična revolucija oskrunila lepoto te doline in
                     izigrala dobroto njenih ljudi. Franc Skumavc se v omenjeni knjigi spominja
                     besed svoje matere, ko je ob lepem poletnem večeru pogledala preko dehtečega
                     polja in gorskih pobočij proti Rimski cesti in zvezdnatemu nebu in vzdihnila:
                     »O, kako lep je Bog ustvaril svet, postavil pa take norce nanj.«</p>

                  <figure>
                     <graphic url="slike_z_70/z_70_20.png"/>
                     <head>Z leve proti desni Marija Seljak, Helena Rekar (obe zažgani), Majda Šanca
                        in Rozka Seljak</head>
                  </figure>
                  <p>Partizani so se delili na tiste, ki so imeli poštene namene in so še pridružili
                     OF iz čistega idealizma in narodne zavesti – med njimi so bili tudi mnogi
                     katoličani – in na tiste, ki so bili v srcu pokvarjeni. Tako mi je pričel
                     pripovedovati Lojz Lipovec. Na Mežaklo k partizanom so prišli vsi lenuhi in
                     delomrzneži, ki so v jeseniški tovarni pred vojno večkrat stavkali, kjub temu
                     da so imeli visoke plače. In prav oni so postali vodilni med partizani in
                     pripadniki VOS-a. Idealizma in tovarištva je bilo konec. Ali ni bilo podobno
                     tudi pri Nemcih? Gestapo je imel med SS-ovci pokvarjence in zločince, medtem ko
                     so bili v nemški vojski tudi dobri ljudje.</p>
                  <p>Ko so se pojavili prvi nemški vojaki na Dovjem in v Mojstrani, so jih ljudje
                     sprejeli dosti bolj naklonjeno kot teden prej italijansko vojsko. Mržnja do
                     Italijanov je ostala v ljudeh še iz časa prve svetovne vojne. Nemci pa so jih
                     spominjali na »dobre stare čase« Avstro-Ogrske, na Marijo Terezijo in Franca
                     Jožefa. Starejši ljudje so skoraj vsi znali nemško.</p>
                  <p>V Radovno je prišla šele čez kak mesec po pričetku vojne skupina petih ali
                     šestih mož v zelenih nemških uniformah. Pri Požrvovih so ravno kopali jarek za
                     vodno napeljavo, se spominja Franc Skumavec. Ustavili so se za kako minuto in
                     eden je rekel: »Zdej bote pa dobro mele.« Nato so šli naprej proti Psnaku. Pri
                     Buharju so imeli svojo postojanko in med njimi je bilo veliko Korošcev, ki so
                     za silo obvladali slovenščino. Večkrat so se ustavile nemške patrulje pri
                     Požrvovih. Ob skodelici mleka in kosu rženega kruha so se z gospodarjem
                     zapletli v pogovor, ki se je največkrat sukal okrog lova, nikdar ni prišla na
                     vrsto politika ali vojna.</p>
                  <p>Šele poleti 1942 so se partizani v večjem številu pojavili v gozdovih na
                     Mežaklji, Pokljuki in Jelovici. Z zaselki, s posameznimi poslopji, seniki,
                     predvsem pa obširnimi gozdovi, so vse tri planote vsa leta vojne nudile
                     partizanom zavetišče in skrivališče. Do konca vojne razen njih in Nemcev ni
                     bilo v Radovni nobenih drugih oboroženih sil, npr. domobrancev. Prav tako med
                     Nemci in partizani ni bilo nobenih bojev, trdi Franc Skumavc.</p>

                  <figure>
                     <graphic url="slike_z_70/z_70_21.png"/>
                     <head>Rekar Terezija (1906), sežgana v Radovni 20. septembra 1944</head>
                  </figure>
                  <p>S pobijanjem so, podobno kot drugod, pričeli Slovenci že prve mesece okupacije.
                     Tako kot v začetku vojne v Radovni tudi v Gorjah ni bilo čutiti posebne mržnje
                     do Nemcev. Kovač Florijan Ulčar je odobraval njihov smisel za red in
                     natančnost. Komunisti, ki so se poleti 1941 že pričeli organizirati, so vedeli,
                     da morajo ljudem Nemce osovražiti. V domači hiši je komunistični likvidator
                     Andrej Žvan avgusta 1941 Ulčarja ustrelil. Tega dogodka se danes spominjajo vsi
                     starejši Gorjanci in takratni otroci žrtev komunističnega nasilja. Ulčarja so
                     govorice razglasile za izdajalca. Mnogi so verjeli, nihče pa ni vedel, da je
                     bil ta strel nekakšen uvodni akord v množično pobijanje med vojno in po njej
                     ter pričetek revolucije. Ivan Jan – Srečko o Ulčarjevi likvidaciji takole
                     zapiše: »V noči od 25. na 26. avgust so partizani prvič uresničili grožnjo s
                     smrtno kaznijo za vse 'izvržke', ki so bili pripravljeni za judeževe groše
                     pljuniti na svojo narodno čast in nacističnim krvolokom pomagati pri
                     zasledovanju partizanov in pristašev osvobodilnega gibanja. V tej noči so
                     ustrelili prvega kaznovanega izdajalca Ulčarja, kovača iz Gorij. Dva dni za tem
                     so Nemci kot povračilni ukrep ustrelili pet talcev, ki so jih pripeljali iz
                     Begunj« (Med Gorenjskimi partizani, Kranj 1956).</p>
                  <p>Za pristaše osvobodilnega gibanja je bilo streljanje nedolžnih talcev »pomembna
                     prelomnica«, kot je zapisal Ivan Jan - Srečko (Boj pod Triglavom, Zbornik,
                     Gorje pri Bledu 1966,</p>
                  <p>Gorenjski tisk Kranj). Prelomnica tudi za domačine. Ves dan so zgroženi in
                     prestrašeni hodili gledat trupla talcev, privezana h kolom. Med talci so bili
                     trije domačim iz Gorij. Takrat so Nemce zasovražili in se jih pričeli bati.</p>
                  <p>Prvi, takrat še redki komunisti, ki so se zbirati na Pokljuki in Mežaklji
                     (Ulčar partizana verjetno še videl ni), so se po tem dogodku poskrili, nam
                     dalje pojasnjuje Ivan Jan. »Obveščevalna mreža, sicer še rahla in
                     neorganizirana, je poskrbela, da so v tistih dneh ušli nemškim zankam brata
                     Kocjančič in potem Anton Amrožič – Rado, eden prvih organizatorjev OF in KP v
                     gorjansko-blejski okolici ter Ivan Bassaneze. Priključili so se partizanom na
                     Pokljuki.«</p>
                  <p>Naslednji udar revolucionarjev je bila t. i. decembrska vstaja. Prebivalce
                     Gorij, okolice Gorij vse do Bohinja in sam Bohinj z okolico, bi kmalu zadela
                     usoda »decembrske vstaje« kot se je to zgodilo na Dovjem in v Mojstrani (Zaveza
                     št. 68). Tudi gorjanski in bohinjski komunisti so s propagando hoteli
                     prepričati večino ljudi, da je Nemčija poražena, da bo vojske kmalu konec, zato
                     naj ljudje zgrabijo za orožje in odidejo v gozdove. Na srečo se komunistom
                     bohinjska vstaja ni posrečila, sicer bi bili še tukajšnji možje in fantje že
                     decembra 1941 množično odvedeni v begunjske zapore, v Dachau ali
                     ustreljeni.</p>
                  <p>Psnakov Lojz je prepričan, da se je z ustrelitvijo petih nedolžnih talcev
                     pričelo sovraštvo do Nemcev tudi v Radovni. Zanimivo je, da se niti on niti
                     mnogi drugi še danes ne vprašajo, zakaj so pričeli pobijati domačini in to ne
                     Nemcev, temveč svoje sosede, znance, rojake. Na to, da so s tem pristaši t. i.
                     osvobodilnega gibanja pričeli z revolucijo, še pomislili niso. Morda je še
                     danes ne priznajo.</p>
                  <p>Po streljanju talcev se je sovraštvo do Nemcev samo še stopnjevalo. Marca 1943
                     so Nemci nekaj vaščanov iz Radovne poslali v Dachau. Tudi v begunjskem zaporu
                     se je kdo znašel. Julija 1943 je bilo vpoklicanih v nemško vojsko pet mladih
                     fantov iz Radovne. Kar trije so padli po nemških bojiščih, vrnila sta se le
                     dva. Poleg Požrvovega Franca le še Gogalov Franci.</p>
                  <p>V Radovni so vsi simpatizirali in sodelovali s partizani. Precej fantov je
                     odšlo v partizane. Pridobivali so mlada dekleta, da so z njimi sodelovale, in
                     fantiče, da so bili njihovi obveščevalci. Za svoje delo in podporo so vsi
                     domačini dobili priznanje na partizanskem spomeniku v Srednji Radovni:
                     »Prebivalci Radovne so podpirali partizane že leta 1941, leta 1943 pa je vsa
                     vas aktivno sodelovala pri odporu proti nemškemu okupatorju.« Seveda, tudi
                     kakšna izjema se je našla. Znano je, da so blizu Psnakove žage v grmovju našli
                     truplo ubite Marjete Rekar iz Zgornje Radovne. To se je zgodilo januarja 1943.
                     Ko je enkrat, podobno kot že tolikokrat prej, oddala pošto za gestapo, so pošto
                     prestregli in jo kmalu za tem likvidirali. Njen sin je padel pri partizanih.
                     Baje je tudi ona spočetka delala za partizane, pa so jo Nemci zaprli v Begunje,
                     pridobili zase in izpustili.</p>
                  <p>Tudi so vsi v Radovni partizane hranili. »Za Požrvovo hišo je bila partizanska
                     steza,« piše Požrvov sin Franc Skumavc. »Zlasti v zadnji zimi in na pomlad leta
                     1945 so se oglašale večje skupine partizanov – včasih premočenih in
                     premraženih, skoraj vedno lačnih. Ne samo to: včasih je isti dan prišla naokrog
                     tudi lačna in žejna nemška patrulja. Mati mi je pozneje pripovedovala, kako je
                     bila prepričana, da se je kruh kar čudežno množil, ko ga je kos za kosom rezala
                     od velikih hlebov. Prav tako se je godilo z mlekom.</p>
                  <p>Ker je bila za vsako pomoč partizanom zagrožena smrtna kazen, je res čudež, da
                     so ljudje v takih razmerah ostali pri življenju. Nekoč so mater klicali na Bled
                     na zaslišanje. Osumljena je bila, da je partizanom dala teleta. Čudila se je,
                     kako pogumno se je zagovarjala, ker ga je res dala. Šele ko je prišla domov, so
                     se ji začela tresti kolena.«</p>
                  <p>Psnakov Lojz je l. 1943 pri šestnajstih letih postal kurir. Kurirske poti so iz
                     Cerkna preko </p>
                  <p>Jelovice, Pokljuke in Radovne vodile v Karavanke in naprej na Koroško. Naj kot
                     zanimivost povem, da so pred vojno iz Primorske preko Črne prsti, Radovne do
                     Bele peči in na Višarje romali ljudje k višarski Materi Božji. Skumavčev Franc
                     ve povedati: »Božja pota, zlasti </p>
                  <p>Marijina, so igrala veliko vlogo v življenju naših prednikov. Tja se niso
                     zatekali le iz verskih nagibov ali ob nadlogah v življenju. Romali so tudi iz
                     bolj naravnih razlogov. Ker niso poznali počitnic, kot jih imamo mi, so hodili
                     na božja pota tudi za razvedrilo ali iz družabnih nagibov. </p>
                  <p>Tudi pred poroko mojih staršev je božja pot odigrala pomembno vlogo.«</p>
                  <p>Na pročelju 250 let stare Psnakove hiše sta še danes dve freski, ena upodablja
                     višarsko Mater Božjo, ki naj bi romarjem kazala pot na Višarje. V spodnjem
                     desnem kotu pa so v letih po vojni namestili partizansko obeležje, da je v hiši
                     delovala relejna kurirska postaja G – 8. Med vojno so romanja skozi Radovno do
                     Višarij zamrla. Zdaj je Radovna postala 'romarska' pot mnogih požrtvovalnih in
                     idealnih mladih fantov – kurirjev. Tudi 16-letni Psnakov Lojz se je znašel med
                     njimi.</p>

                  <figure>
                     <graphic url="slike_z_70/z_70_22.png"/>
                     <head>Rekar Helena, hči Antona (1922) in Terezije Rekar, sežgana v Radovni
                        septembra 1944</head>
                  </figure>
                  <p>V Radovni in na Mežaklji so bile skupno tri kurirske postaje. Lojz je deloval v
                     postaji G – 8. Med seboj so bile vse tri močno povezane. Kurirji so raznašali
                     pošto in manjše pakete, namenjene v bolnico Pavlo na Mežaklji ali v Franjo na
                     Primorskem. Pa tudi partizanski tisk, saj je bila v skrivališču na Mežaklji
                     partizanska tehnika. Ko je bila septembra 1944 splošna mobilizacija, je pričela
                     delovati t. i. transportna linija. Kurirji te linije so vodili mobilizirane
                     može preko Mežaklje in Jelovice v razne partizanske odrede in brigade. Kurirji
                     so se srečevali na javkah; o dogajanjih v partizanskih štabih niso bili
                     seznanjeni, še manj o partizanskih likvidacijah na Mežaklji in v Radovni, npr.
                     pri Debelem kamnu, kjer so med drugimi ubili nekdanjega orožnika Svobodo iz
                     Gorij.</p>
                  <p>Psnakov Lojz še danes o likvidacijah ne ve ničesar. Zatrdil mi je, da so se
                     kurirji morali strogo držati konspiracije: čim manj si vedel, tem bolje je
                     bilo; najbolje pa, da nisi ničesar vedel, še manj, da bi se za kaj zanimal,
                     najmanj pa za likvidacije. »Nisi smel biti radoveden in razgledan. Če si se
                     preveč zanimal, so te poslali v brigado ... « Ni mi mogel odgovoriti na
                     vprašanje, ali je bil strah župnika Hitija, da bi utegnili v Radovni partizani
                     likvidirati Resmanovo Anico, upravičen ali ne.</p>
                  <p>Nek drug domačin mi je omenil, da je bilo ob nedeljah popoldne v Radovni zelo
                     živahno. Kuririji so vodili partizane do sorodnikov, ki so jih obiskali; ali pa
                     so kuririji sprejemali od sorodnikov za partizane pošto in pakete. »V Radovno
                     si Nemci sploh niso več upali,« je bahavo dodal.</p>
                  <p>Partizani so imeli Radovno za osvobojeno ozemlje. V Enciklopediji Slovenije
                     piše, da so pomladi 1944 partizani prepovedali Nemcem izvoz lesa. Nekaj
                     partizanov je 27. maja 1944 pobilo nemško stražo in uničili so električno
                     centralo v Spodnji Radovni.</p>
                  <p>V partizanskem štabu na Mežaklji so se sestajali aktivisti jeseniškega okrožja
                     OF in drugih organizacij, kot so bili VDV, SKOJ in okrožni komite. Nastanjeni
                     so bili v desetih novo zgrajenih barakah. To izvemo od Franca Konoblja –
                     Slovenka (Pod Mežakljo in Karavankami so se uprli, Jesenice 1954). V zadnjem
                     letu vojne, tako pravijo domačini, je nemška patrulja le občasno prišla v
                     Radovno, mnogi vojaki so bili že starejši in še vedno je bilo med njimi veliko
                     Korošcev.</p>
               </div>
               <div type="div3">
                  <head>Nemški zločin</head>
                  <p>Kaj pa mi danes lahko pove Psnakov ata, nekdanji kurir, o nemškem požigu
                     Srednje Radovne zgodaj zjutraj 20. septembra 1944. leta, ko so zgorele vse hiše
                     z nedolžnimi vaščani vred. Strahoten zločin okupatorja, ki sem ga zaznala že
                     dekletce na šolski proslavi!</p>
                  <p>»O požigu se ni nič govorilo, niti slutili nismo, da so Nemci kaj takega
                     nameravali,« pripoveduje Lojz. »Tisto noč sem spal doma. Ko smo se prebudili,
                     bila je še tema, se je proti Zgornji Radovni valil gost dim. Nedolgo zatem je
                     prihitel v vas delavec iz Srednje Radovne, Kos se je pisal. Nemci požigajo
                     Srednjo Radovno! je šlo od ene domačije do druge. Kos je bil že buden, ko je
                     zaslišal ropot avtomobilov in nemške vojake, ki so obkoljevali vas. Posrečilo
                     se mu je pravočasno pobegniti.</p>
                  <p>Kasneje smo zvedeli, da vsi niso imeli take sreče. Iz Mežaklje so partizani in
                     nekateri kurirji z daljnogledi opazovali dogajanje v dolinici pod njimi! Videli
                     so dekle, ki je skušalo pobegniti, a so ji Nemci prestrelili noge in jo vrgli v
                     ogenj! Slišalo se je le malo strelov, zato so sklepali, da ljudje niso mogli
                     bežati in so živi zgoreli ali se v dimu zadušili. Ko so po vojni eno od hiš
                     obnavljali, so v peči našli lobanjo gospodarja. Ena od njegovih hčera je
                     zgorela v postelji, drugi je uspelo pobegniti. Takoj pred vstopom v vas, danes
                     je na novo pozidana, stoji kot spomenik ohranjeno zidovje ene od pogorelih
                     domačij, to je bila Smolejeva, in ob njej spominska plošča z napisom in imeni
                     požganih. Lahko si vse to ogledate, je prijazno končal pripoved Psnakov
                     Lojz.</p>
                  <p>S tem mi je dal tudi vedeti, da ne more odgovoriti na moje vprašanje, zakaj so
                     Nemci vas požgali. Ali je bil ta zločinski požig vasi z ljudmi vred eden od
                     nemških povračilnih ukrepov na partizanska izzivanja, kot se je to redno
                     dogajalo med NOB?</p>
                  <p>»Čeprav tega nemškega zločina ne more opravičiti prav nobena stvar, se ne morem
                     znebiti vtisa, da so imeli Nemci razlog za to dejanje, čeprav preveč
                     strahotno,« sem hotela od Psnaka zvedeti še to. Že vnaprej sem namreč vedela,
                     da pravega razloga za požig iz napisa na spominski plošči ne bom mogla
                     razbrati. »Vse to boste lahko prebrali na spomeniku,« me je ponovno zavrnil </p>
                  <p>Psnakov. Zdaj razumem, da se Psnakov Lojz konspirativnemu molku, ki mu je
                     zaprisegel v kuririskih letih in živel v njem vse življenje, ne bo nikoli
                     odpovedal.</p>
                  <p>Nekaj o dogodkih strašnega požiga mi je povedala tudi domačinka Kristina
                     Lipovec, po domače se je reklo pri Gašperju iz Zgornje Radovne. Takrat je bila
                     stara dvanajst let. Njen brat Stanko, ki je drvaril, se je z volovsko vprego
                     mudil v bližini Srednje Radovne en teden pred nemškim požigom vasi. Takrat so
                     na Frčkovem rovtu partizani iz zasede napadli Nemce, ki so peljali drva iz
                     Srednje Radovne. Komaj je poskrbel, da je spravil na varno vola, že so mu nad
                     glavo pričele frčati krogle iz partizanskega mitraljeza. Brat se je po drugi
                     poti nemudoma vrnil domov in ni vedel, kako se je napad končal.</p>
                  <p>Vedela mi je povedati, da je iz goreče vasi teden dni po tem napadu poleg Kosa
                     uspelo pobegniti tudi Šancovi Majdi in njeni prijateljici Seljakovi Rozki, po
                     domače Klemenčkovi. Obe sta bili sodelavki partizanov. Šancovi so bili lastniki
                     Krede in tisto noč so Majdini starši prespali na Bledu. Po vojni so še naprej
                     ostali lastniki. Pangerčevi, imeli so eno najpremožnejših kmetij, pa so noč
                     prespali nekje zunaj. Nemci so jim porušili hišo že naslednji dan po
                     partizanskem napadu. Pangerčeva hiša je bila vso vojno partizansko zatočišče.
                     Sin in hčerka sta bila pri partizanih.</p>
                  <p>Ker je bil Psnakov Lojz skop v pripovedi, Kristana Lipovec pa ve le določene
                     stvari, ki jih je slišala od ljudi, bom nekaj o usodi tistih nesrečnikov, ki
                     jih omenjata, citirala iz že omenjene knjige Boj pod Triglavom ( Zbornik 1941–
                     1945, Gorje pri Bledu 1966, Gorenjski tisk Kranj). Avtorji različnih člankov so
                     večinoma nekdanji borci.</p>
                  <p>Jože Koželj – Gašper v svojem članku med drugim piše: »Dne 20. septembra 1944
                     že ob treh zjutraj je Srednjo Radovno obkolilo kakih štiristo Nemcev. Vse
                     presenečene stanovalce so nagnali iz stanovanj. V že minirano Pangerčevo hišo
                     so pripeljali Volkovo iz Lazov, ki je služila pri Klemenu , ter njeno 15-letno
                     nečakinjo, Pangerčevega pastirja Rada Štajerja in Jožeta Vončino, ki je bil
                     pastir pri Klemenu, in zažgali hišo, da so zgoreli v njej.« Naj omenim, da sta
                     oba pastirčka imela komaj štirinajst let in sta bila vso vojno partizanska
                     obveščevalca!</p>

                  <figure>
                     <graphic url="slike_z_70/z_70_23.png"/>
                     <head>Začasni grob radovniških žrtev pri Tončkovi hiši</head>
                  </figure>
                  <p>»Majda Šanca in Rozka Seljak sta na pol oblečeni pobegnili in stekli k vodi. Že
                     ju je hotel nemški vojak ustreliti, pa mu je brzostrelka odpovedala. Tam blizu
                     je stal nemški oficir, ki sta se ga na smrt upehani dekleti trdo oklenili in
                     tako ostali živi; kdo ve, zakaj ju oficir ni pustil ustreliti. Odgnali so ju na
                     Bled v Park hotel, potlej pa izpustili. Očeta Klemenčka so našli v kmečki peči
                     lastne domačije. Najbrž seje skril vanjo pred podivjanimi Nemci, medtem ko je
                     hči Marica zgorela v postelji.« Imela je šestnajst let in je bila tako kot
                     sestra Rozka partizanska aktivistka.</p>
                  <p>Pretresljiv je tudi primer Tončka Rekarja, po domače se je reklo pri Tončku,
                     očeta sedmih otrok; starejša Tonček in Jože sta bila pri partizanih. O tej
                     družini mi je povedala prav tako Kristina Lipovec. »Ob požigu vasi je bil oče
                     zdoma, v Kotu je pripravljal drva, da je kaj zaslužil. V Srednji Radovni sta
                     bili dve veliki kmetiji, ostali vaščani so bili večinoma gozdni delavci. V Kotu
                     je imel Rekarjev ata majhno kolibo, da je lahko prespal. Vsak dan mu je od doma
                     v Srednji Radovni, tri ure hoda, prinašala hrano njegova desetletna hčerkica
                     Francka. Dobro se je spominjam, bila je drobna deklica. Tistega dne, 20.
                     septembra, je ni bilo. Ata je zaskrbelo. Prišel je do nas: 'Francke ni', je
                     povedal. Zelo ga je skrbelo in je spraševal, če se je morda spotoma Francka
                     ustavila pri nas. Naš sosed, Biščkov ata, mu je rekel: 'Je nikoli več ne bo!
                     Vsi so pogoreli!' Kdo vsi? Tončkova žena Reza in otroci: 22-letna Helena,
                     10-letna Francka, petletni Vinko, triletni Viktor in devetmesečni Primož.
                     Tončkov ata je kar sedel in nas nepremično gledal. Naš ata mu je govoril, da
                     lahko pride vsak dan k nam jest in tudi prespi lahko pri nas. Nič ni Tončkov
                     ata odgovoril. Bilo je že pozno zvečer, ko se je nenadoma dvignil in odšel ven. </p>
                  <p>Mislili smo, da gre na stranišče. Pa ga ni bilo nazaj. Nikjer ga nismo našli.
                     Mislili smo, da je iz strahu pobegnil, ker lahko Nemci požgejo še Zgornjo
                     Radovno. Ampak doživel je le šok. Morda se mu je zmešalo. Cel teden ga ni nihče
                     videl. Čez sedem dni pa je pričel vpiti z vrha Srednje gore nad našo hišo.
                     Takoj so ga šli moški iskat in ga prinesli na nosilih. Sami so jih naredili v
                     gozdu. Tončkov ata je tako oslabel, ker ves teden ni nič jedel. Ostal je pri
                     nas, dokler ni prišel malo k sebi. Potem pa je spet šel nazaj na Srednjo goro,
                     kjer je imel kolibo in nosili smo mu jesti. Ves čas je ostal kar gor. Ko je
                     bilo vojske konec, mu je ata govoril: 'Vojske je konec, pridi zdaj dol.' Ni
                     verjel in ni prišel. Šele ko je prišel iz gozda njegov sin Jože, ga je ta
                     prepričal, da je vojske res konec. Ampak 'domov' v Srednjo Radovno se Tončkov
                     ata ni več vrnil. Naš ata mu je podaril majhno parcelo, da si je na njej
                     zgradil leseno bajtico. Sin Jože je dobil vojno odškodnino, da si je postavil
                     na pogorišču nov dom.«</p>
                  <p>Skupaj z Rekarjevo družino je zgorela še njihova stara mama Zefa. Kakšna
                     ironija! Po rodu je bila Nemka in niti slovensko ni dobro znala. V vsej dolini
                     Radovne so jo poznali. Če jo je bolel zob, se spominja Požrvov Franc, je zavila
                     lica v veliko ruto in kadila pipo. V najlepšem jutru si jo srečal z dežnikom
                     pod pazduho. »Delam vreme; če vzamem s seboj dežnik, gotovo ne bo dežja,« je
                     dejala.</p>
                  <p>Zvedela sem še, da so pred zažigom Nemci pripeljali v Rekarjevo hišo družino
                     Janka Šetine, kmeta v Srednji Radovni, njegovo ženo, 19-letno hčerko Pepco in
                     18-letnega sina Janka. Hišo so minirali in skupaj z obema družinama
                     zažgali.</p>
                  <p>Ob koncu vojne se je iz gozda vrnil samo Rekarjev sin Jože, starejšega Tončka
                     ni bilo. Ta udarec je ata ponovno zelo prizadel. V omenjeni knjigi Boj pod
                     Triglavom, je poleg fotografije sina Tončka iz otroških let in rojstnih
                     podatkov enostavno zapisano: »Razglašen za mrtvega 9. maja 1945, kraj smrti
                     neznan.« Ali se je Tonček morda preveč zanimal, zakaj so septembra 1944
                     partizani napadli Nemce, izzvali njihovo strahotno maščevanje, da je izgubil
                     mamo, bratce, sestri in dom? Ali pa ga je celo zanimalo, zakaj partizani tega
                     gorja niso preprečili? Po vojni se je Jože skrivaj veliko zanimal za okoliščine
                     bratove smrti, vsaj za njegov grob bi rad zvedel. Pa ni zvedel nikoli
                     ničesar.</p>
                  <p>Nekaj časa je Tončkov ata še samotaril, ko pa si je postavil leseno kolibo v
                     Zgornji Radovni pod Srednjo goro, se je poročil. V zakonu sta se mu rodila sin
                     in hčerka. Sina so krstili za Tončka, hčerko za Heleno. Odrasla sta, toda prav
                     nikoli jima ata ni govoril o nesreči, ki ga je tako hudo prizadela. Tudi jima
                     ni nikoli omenil skrivnostne smrti njunega polbrata. Kadar je Jože obiskal ata,
                     sta se zaprla v sobo in se dolgo pogovarjala. Vedno na samem in pritajeno, da
                     nihče ne bi ujel kake besede. Do konca življenja.</p>
               </div>
               <div type="div3">
                  <head>Prikrivanje resnice</head>
                  <p>Od Psnakovih sem se takoj odpeljala v Srednjo Radovno pred spomenik, kamor me
                     je dobrohotno napotil Psnakov ata. Prebrala sem na njem besedilo in obstala
                     pred uganko. Tudi bralci boste lahko le ugibali, zakaj je v resnici prišlo do
                     požiga. Takole piše: »11. 9. 1944. so prišli s štirimi pari konj z Bleda v
                     Srednjo Radovno po drva nemški vojaki. Partizanski mitraljezec jih je
                     prestregel in ubil dva konja. Zajeta sta bila dva nemška vojaka. Naslednji dan
                     so Nemci domačine nagnali na Frčkovo, kjer sta ležala ubita konja. Z grožnjo o
                     poboju vseh prebivalcev Radovne so v roku osmih dni zahtevali vrnitev vojakov.
                     Ker se nista vrnila, so Nemci in njihovi domači pomagači 20. 9. 1944. iz
                     maščevanja Radovno zažgali . V 12 požganih hišah je zgorelo 24 domačinov.
                     Najmlajši je bil star 7 mesecev, najstarejši pa 81 let. Na tragedijo Radovne
                     spominjajo ostanki požgane Smolejeve domačije in spomenik žrtvam, odkrit leta </p>
                  <p>1961.«</p>
                  <p>Gotovo se boste tudi vi najprej vprašali, kaj se je zgodilo z »zajetima«
                     nemškima vojakoma? Zakaj se v roku osmih dni kljub strašni nemški grožnji nista
                     vrnila? Zakaj partizani niso posvarili domačinov, da dveh nemških vojakov ne
                     morejo vrniti?</p>
                  <p>Spet sem se morala zadovoljiti le z domnevami posameznih domačinov, npr.:
                     Partizani so hoteli napraviti kupčijo: za zajeta nemška vojaka naj bi gestapo
                     iz Begunj odpustil določeno število jetnikov. Zakaj se niso mogli pogoditi?
                     Zakaj se partizani niso držali besede, saj so vedeli za nemški maščevalni bes?
                     Kot da jim ne bi bilo mar življenja nedolžnih ljudi, ki so jih ves čas zvesto v
                     vsem podpirali?</p>
                  <p>Druga domneva je, da so partizani od zajetih Nemcev hoteli, da se jima
                     pridružita v hosti. Kaj se je tam zgodilo, ne vedo.</p>
                  <p>Končno sem naletela na nekdanjega domačina iz Srednje Radovne, ki se je
                     verjetno najbolj približal resnici. Povedal mi je sledeče: »Med napadom so se
                     nemški vojaki poskrili za vozovi. Dva so partizani zajeli, eden od njiju je bil
                     med napadom ranjen. Odpeljali so ju na Pokljuko. Ranjenec je kmalu podlegel
                     ranam, drugi paje hotel med potjo zbežati in so ga na begu ustrelili.« Na koncu
                     pa je še dodal: »Zakaj pa so nam prišli krast drva?«</p>
                  <p>Prav ta opomba mi je dala največ misliti. Ali so bila tista polena več vredna
                     kot človeška življenja in požgane domačije? Ali so torej napadli Nemce iz čiste
                     arogance in nadutosti. Zakaj so izzvali Nemce k maščevanju nad prebivalci
                     Radovne, saj so vsi domačini delali zanje in imeli sinove in hčere v gmajni.
                     Čigava pa so bila drva, mi je povedal nekdo tretji. Posekana so bila v Krmi, na
                     tistem gozdnem pobočju Pokljuke, ki je danes vrnjeno cerkvi. Torej so bila
                     cerkvena last.</p>
                  <p>Nekdanja prebivalka iz Gorij mi je povedala, da je bil med prebivalci Srednje
                     Radovne in partizani sklenjen dogovor, da Nemcev ne bodo napadali, ker so se
                     vaščani bali nemškega maščevanja. Toda dogovora se partizani niso držali. Med
                     napadom so bili celo pijani.</p>
                  <p>Nikoli ne bom mogla razumeti, zakaj partizani niso upoštevali prošenj njim
                     naklonjenih domačinov, naj ne napadajo Nemcev. Ali jim tudi za svoje ljudi ni
                     bilo nič mar?</p>
                  <p>Odgovora na vprašanje, kaj se je v resnici zgodilo z zajetima Nemcema in zakaj
                     požig vasi, nisem iskala le pri domačinih. Pobrskala sem še v Enciklopediji
                     Slovenije, izdani leta 1996, ko bi morali iz časovne razdalje dogodki postati
                     bolj pregledni in kričijo po resnici. Toda žal spet ista uganka. Vprega osmih
                     konj, ki so jo spremljali nemški vojaki, ki so prišli po drva, se v
                     Enciklopediji spremeni v »patruljo bataljona Brandenburg«. Takole lahko
                     preberemo: »Ko je 11. septembra prišla patrulja bataljona Brandenburg po drva v
                     Srednjo Radovno, so partizani dva konja ustrelili in dva vojaka odvedli.« In
                     ponovno smo pred isto uganko o »odvedenih« vojakih, kajti o njuni nadaljni
                     usodi besedilo spet molči. Zamolči pa tudi to, da so naslednji dan Nemci
                     zagrozili s pobojem vseh domačinov, če se v roku osmih dni odvedena nemška
                     vojaka ne vrneta! Takole beremo naprej: »Nemška enota je naslednjega dne 1 hišo
                     požgala, vaščani pa so se pred sovražnikom umaknili. V noči na 20. september je
                     okupatorski bataljon z Bleda razstrelil in požgal 12 domačij, v katerih je
                     zgorelo 24 domačinov, med njimi več otrok (najmlajši star 7 mesecev).
                     Okupatorje požgal tudi senike na Pernikih, naropano blago in živino pa
                     odpeljal.« Od kod le se je vzelo teh 24 domačinov, lahko ponovno ugibamo, če
                     pred tem preberemo, da so se </p>
                  <p>»pred sovražnikom umaknili.«</p>
                  <p>Med Radovničani so se kasneje slišali očitki, zakaj partizani niso branili
                     vaščanov pred nemškim napadom. Danes nam je znano, da partizani nikoli niso v
                     borbi zaščitili prebivalcev pred okupatorjem, nemškim ali italijanskim.
                     Partizani so dobro vedeli, da se bodo čez osem dni prišli Nemci maščevat nad
                     domačini, ker jim »odvedenih« nemških vojakov ne bodo mogli izročiti. Toda
                     partizani si s tem niso belili glave, niso hoteli 'vznemirjati' vaščanov, ker
                     so slutili, da bi s tem priznanjem dregnili v osje gnezdo. Hladnokrvno so se
                     umaknili v svoje bunkerje na Mežaklji. Zjutraj pa so z daljnogledi opazovali
                     strahoten zločin v dolinici pod njimi in prisluškovali obupanim krikom
                     domačinov.</p>
                  <p>Ali bi lahko vse te uganke in domneve, ki nam jih v zameno za resnična dejstva
                     enobejevska zgodovina še danes brezsramno poriva pod nos, rešili s trditvijo,
                     ki jo sicer težko izrečem: domačije in nedolžni ljudje v njih so zgoreli tudi
                     po krivdi tistih partizanov, ki so jih sprva v Radovni vsi imeli za borce proti
                     okupatorju, kasneje pa je kdo le sprevidel, da mnogi med njimi niso nič boljši
                     od SS-ovcev.</p>
                  <p>V Enciklopediji je tudi zapisano, da je Tretji minersko – 1944 zajel v Radovni
                     nemško patruljo in 17. maja prepovedal izvoz lesa. Kakšno prazno hvalisanje:
                     okupatorju prepovedovati! Po isti logiki bi lahko OF Nemcem in Italijanom že
                     maja 1941 prepovedala okupacijo. Lahko pa bi OF vsaj zaščitila civilno
                     prebivalstvo pred nasiljem okupatorja, namesto da ga je nasilju celo
                     izpostavljala! Ne enkrat, nič kolikokrat!</p>

                  <figure>
                     <graphic url="slike_z_70/z_70_24.png"/>
                     <head>Spomenik žrtvam Srednje Rodovne</head>
                  </figure>
                  <p>Oglejmo si še, kaj je o katastrofi v Radovni zapisal eden od takratnih borcev
                     Krišpin Ogris – Pero v že omenjeni knjigi Boj pod Triglavom. »Srednja Radovna
                     je bila za partizane nekakšno osvobojeno ozemlje in pomembno križišče. V tej
                     dolini najbrž nikoli več ne bo tako živahno, kakor je bilo takrat. Nemcev nismo
                     videli že dolgo. Zasede so prihajale le do Krnice. Ob cesti je bilo zloženih
                     več metrov drv, last gozdne uprave. Septembra 1944 so se Nemci spomnili na ta
                     drva in se pripeljali ponje s štirimi pari konj. Ko so odhajali z naloženimi
                     vozmi, jih je na Frčkovem prestregel naš mitraljezec. Ubil je dva konja, dva
                     vojaka iz brandenburških vrst pa se nista vrnila v svojo enoto. Zaradi tega
                     napada je pozneje prišel oddelek vojakov. Minirali so Pangerčevo hišo, dve
                     drugi pa so hoteli požgati. Vse ljudi, kolikor so jih sploh še dobili, so
                     odgnali na Frčkovo, kjer sta ležala ubita konja. Oficir jim je govoril ter
                     grozil : Če v osmih dneh vojakov ne vrnete v njuno enoto, bomo pobili vse
                     prebivalce.</p>
                  <p>Znana nam je bila okupatorjeva okrutnost, vendar te grožnje le nismo jemali
                     resno. Dne 19. septembra me je še obiskal org. sektretar oblastega komiteja
                     Jaka Štucin – Cvetko in mi sporočil, da bo zvečer važna seja OK. Ker sem težko
                     hodil, je sejo sklical kar v mojem stanovanju. Zvečer pa smo si le premislili
                     in raje odšli v bunker, kjer smo se čutili varnejše. Seja je trajala do druge
                     ure ponoči. Navsezgodaj pa smo že zaslišali brnenje avtomobilov. Hitro smo
                     vstali in vse listine spravili na varno. Vasica je bila že obkoljena. Kmalu smo
                     zaslišali prve strele in ženske krike ... Zvečer smo ugotovili, da so zločinski
                     policisti požgali vseh dvanajst hiš z gospodarskimi poslopji. Samo v skednjih
                     dveh kmetij je bilo nad 160 voz krme, sena, otave in slame.« Po tem opisu
                     Krišpin Ogris konča s stavkom: »Tedaj se je okrožni komite preselil na
                     Pokljuko, v Lemovce, kjer je dočakal tudi osvoboditev.«</p>

                  <figure>
                     <graphic url="slike_z_70/z_70_25.png"/>
                     <head>Anton Rekar</head>
                  </figure>
                  <p>Zdaj šele lahko bolje razumemo dogajanje in mišljenje med vodilnimi partizani v
                     pričakovanju nemškega maščevanja: grožnje niso jemali resno; zaradi varnosti so
                     se po izteku osmih dni skrili v bunker in med važno in dolgo sejo okrožnega
                     komiteja sklenili, da se komite preseli na Pokljuko, kjer so verjetno še naprej
                     sestankovali do konca vojne. Krišpin Ogris – Pero je gornjemu sestavku dal
                     naslov »Srednja Radovna – naš dom in naša rana«. Cinizem brez primere,
                     kajne?</p>
                  <p>Na spominski slovesnosti ob 60-letnici požiga Radovne konec septembra 2004, ki
                     jo je verjetno organizirala Zveza borcev iz Gorij, je bil slavnostni govornik
                     zgodovinar dr. Božo Repe, po rodu iz Gorij. Morda bomo pa po šestdesetih letih
                     končno le izvedeli resnico, sem upala. Toda še vedno ne! V članku novinarke
                     Renate Škrjanc z naslovom Pomnik nesmiselnega nasilja v Gorenjskem glasu lahko
                     preberemo povzetek Repetovega govora. Po njegovem so se Nemci maščevali
                     domačinom v požgani Radovni »za dva ubita konja«. Dveh »odvedenih« oziroma
                     »zajetih« nemških vojakov, ki se nista »vrnila v svojo enoto« sploh ne omenja
                     več! Tudi ne grožnje okupatorja!</p>
                  <p>In še naprej navaja novinarka povzetek Repetovega govora: »Poudaril je, da je
                     šlo v krajih, kot je Radovna, za eksistenčni boj, za zaustavitev izseljevanja,
                     prisilne mobilizacije in germanizacije, za preživetje in za ohranitev rodu«.
                     Ali so vosovci, knojevci, vedevejevci in drugi junaki OF v barakah po Mežaklji
                     in z daljnogledi v rokah k temu kaj prispevali? Ali so s 24 nedolžnimi žrtvami,
                     tudi otrok in mladih, kaj prispevali »za ohranitev rodu«?</p>
                  <p>Predsednik krajevnega odbora Zveze borcev Gorje Božo Pančur pa je posvaril, da
                     je spomin na »krvavi dogodek hkrati opomin, da se slovenskemu narodu, če ne bo
                     spravljen, enoten in svoboden, to lahko spet ponovi«, navaja novinarka. Kljub
                     temu, da še nismo spravljeni in enotni, upamo, da se nam »to« ne bo ponovilo.
                     (Pančur verjetno misli na »krvavi dogodek« ob požaru.) Ponavljajo pa se laži,
                     zavajanja, prikrivanje resnice, krivice, psihično nasilje. Resnično žalostna
                     dediščina, ki nam jo zapuščajo revolucionarji in njihovi idejni nasledniki in
                     priskledniki. Kaj pa je do zdaj storila Zveza borcev, da bi bil slovenski narod
                     »spravljen, enoten in svoboden«, kot je ob spomeniku v Radovni svaril Božo
                     Pančur? Kako dolgo še bomo poslušali tako govorjenje?</p>
               </div>
               <div type="div3">
                  <head>Po vojni</head>
                  <p>Videli smo, da je Lojz Lipovec, po domače Psnakov, s šestnajstimi leti postal
                     partizanski kurir. Po vojni je zbolel za tuberkulozo. Pozdravil se je in iskal
                     zaposlitev kot mnogi drugi, ki so pomagali osvobajati domovino. Mnogi drugi so
                     jo dobili, on ne, ker se ni vpisal v partijo in ker je že zaradi tradicije
                     občasno hodil ob nedeljah k maši. Postal je nosač na Kredarico. Kljub težki
                     bolezni, ki ga je doletela pred leti, je današnji osemdesetletnik še vedno
                     delaven in krepak.</p>
                  <p>Kaj pa Franc Skumavc, po domače Požrvov? V svoji knjigi »Po enosmerni poti«
                     opiše vse strahote nemške fronte in ruskega ujetništva, srečno vrnitev, mnoga
                     ustrahovanja in zaslišanja ter končno ponižujoče služenje vojaškega roka v JLA.
                     Ob tem spozna, da v domovini ne bo mogel uresničiti svojega življenjskega sna,
                     da bi postal duhovnik. Skrivaj pobegne na Koroško in končno v Kanado, kjer je
                     bil po letih študija posvečen v duhovnika in ostal tam do svoje smrti.</p>
                  <p>Kaj pa njegovi domači, ki so vsa vojna leta rezali zalogaje kruha od velikega
                     rženega hleba lačnim, premraženim in mokrim partizanom, pa tudi nemškim
                     vojakom? In mnogo živine in drugih stvari so darovali partizanom.</p>
                  <p>Odprimo omenjeno knjigo in preberimo, kaj nam piše o tem sin Franc: »Naj bo tu
                     mimogrede povedano, kako je po atovi smrti mama pripovedovala, da ga je videla
                     jokati samo enkrat v življenju in to leta 1950. Takrat sem jaz izginil neznano
                     kam, ne da bi komu črhnil besedo, kam grem. Šele čez nekaj dni so dobili vest o
                     meni iz Avstrije. Poleti 3. junija je brat Marijan utonil v Ljubljani, star 20
                     let. V jeseni pa je oblast terjala toliko mleka in drugih pridelkov, da jih
                     nikakor ni bilo mogoče dati. Ko so tedaj še atu grozili, da ga bodo poslali na
                     prisilno delo v Kočevje (72 let starega), če ne izpolni zahtev, se je razjokal.
                     Moj bratranec Janez Rabič, Pucov iz Mojstrane, eden najbolj zaslužnih in
                     junaških partizanov na Gorenjskem, poštenjak, vedno pripravljen vsakemu
                     pomagati, je šel posredovat zanj s kolesom iz Mojstrane na Krajevni urad v
                     Radovljico. Trdno prepričan, da bo uspel vse urediti, je skušal dopovedati, da
                     so Požrvovi med vojno veliko žrtvovali za partizane, jim dali mnogo živine in
                     drugih stvari, poleg tega, kar so morali dajati Nemcem, ter da zato zdaj ni
                     bilo dovolj mleka za obvezno oddajo. Dobil je odgovor: »Če ne bi imeli, ne bi
                     mogli dajati.« Kakšen »odgovor«! Neverjetno, a vendar res! K sreči so nekje
                     dobili 15.000 dinarjev v zameno za oddajo: en sam dan, preden bi moral ata v
                     Kočevje!</p>
               </div>
            </div>
            <div type="div2">
               <head>Potovanje v Titovo jugoslavijo</head>
               <docAuthor>Alojzij Pozelnik</docAuthor>
               <div type="div3">
                  <p>S slovensko narodno vojsko sem se tudi jaz umaknil pred partizansko premočjo v
                     varstvo zavezniške vojske na Koroško. Od tam, z Vetrinja, kjer je bila
                     slovenska narodna vojska nastanjena, je po angleškem povelju odšel prvi
                     transport, v katerem sem bil tudi jaz, dne 27. 5. 1945. V ta transport so bile
                     odrejene po večini samo neborbene enote. Kam gremo, ni nihče od nas nič točnega
                     vedel. Govorili pa smo med seboj, da gremo v Italijo, zato smo bili kar pri
                     korajži. Približno do osme ure smo se vkrcali na kamione in se začeli pomikati
                     proti kolodvoru v Podrožci. Tukaj smo bili približno uro v ograjenem, od
                     angleških vojakov zastraženem, prostoru. Angleški vojaki so pri nas vršili
                     preiskavo zaradi orožja, pa ni bilo opaziti, da bi ga pri kom dobili. Nato so
                     nas vodili na kolodvor, nas naložili na vlak, kjer smo čakali, da so drugič
                     pripeljali moštvo iz Vetrinja. Z nami je bilo okrog 200 srbskih četnikov, od
                     katerih je eden vprašal vlakovodja, kam vlak pelje. Odgovor je bil, da v
                     Slovenijo proti Ljubljani. Zato so začeli Srbi protestirati, da v Titovino ne
                     gredo. Pričeli so bežati, ker pa so Angleži uporabili orožje, se je posrečilo
                     ubežati samo dvema četnikoma, ki sta, kakor smo pozneje zvedeli, šla nazaj v
                     Vetrinj, da rešita druge s tem, da povesta, kam smo se mi odpeljali. Ko se je
                     vse pomirilo, so vagone zaprli. Kmalu so pripeljali še drugo skupino, ki so jo
                     tudi naložili, nato je vlak odpeljal. Približno do polovice druge postaje so
                     nas spremljali angleški vojaki. Ko se je vlak ustavil, so se neopaženo
                     izmenjali, kakor da bi se spremenili v partizane. Ta predaja je bila okrog 15.
                     ure in vlak nas je spet odpeljal dalje. Takoj po prevzemu so partizani stopili
                     v akcijo. Hodili so od vagona do vagona in nas vse obiskali. Pobirali so nam
                     vse vredne stvari, sezuvali čevlje, slačili obleke in kar je bilo pač komu
                     všeč. Ni bil pa noben partizan brez brzostrelke in gumijevke v rokah. Ko so nas
                     pozdravljali z nesramnimi psovkami in kletvicami, so obenem padali krepki
                     udarci po glavah. Najhuje je bilo dati opasač. Čim boljši je bil, hujši udarec
                     je z njim imetnik dobil po glavi. Nekomu se je od udarca vlila kri iz nosa in
                     jo je moral polizati, češ da ne sme biti krvav v vagonu. Tako so se hitro
                     množili ranjenci. Spočetka smo se bali, eden bolj kot drugi, skrivali smo se
                     drug za drugega, nihče ni hotel biti pri vratih, a smo se kmalu privadili. Do </p>
                  <p>Jesenic smo še vedno imeli upanje, da bomo morda krenili proti Beljaku. Ko smo
                     pa videli, da se peljemo proti Ljubljani, smo bili kot omamljeni od
                     razočaranja. Nastala je tišina in vsak je razmišljal svoje. Tako smo se
                     pripeljali okrog 19. ure v Kranj. Ko se je vlak ustavil, smo zaslišali zopet
                     novo pozdravljanje. Bil je strašen sprejem. Ko so odprli vagone, so se iz
                     zadnje strani na vagone vsuli partizani z gumijevkami v rokah in gorje je bilo
                     tistim, ki so se tiščali v ozadju. Na kolodvoru nas je čakala velika množica
                     partizanov in civilistov, ki so kričali: »Ste prišli pravici v roke,
                     švabobranci, slovenski izdajalci, pobijalci,« itd. Ob cesti je stal partizanski
                     kordon, straža pa nas je spremljala na obeh straneh na vsaka dva koraka. Bilo
                     je vpitja in streljanja kot v največji borbi. Vodili so nas na severovzhodno
                     stan Kranja, kjer so bile barake, napolnjene z Nemci in slovenskimi civilisti.
                     Tam smo bili na prostem, v ograjenem in dobro zastraženem prostoru. Med potjo
                     so povpraševali po njim bolj poznanim osebam, npr. za generalom Rupnikom,
                     podpolkovnikom Šturmom, kapelanoma Grumom in Pircem, poročnikom Hlebcem,
                     policijskim komisarjem Lohom, Dolinarjem in za drugimi, ki so jim bili posebno
                     pri srcu. Ko smo šli na odrejeno mesto, smo bili kakor na razstavi. Shajali so
                     se namreč sami partizanski oficirji z gumijevkami v rokah in ni ga bilo med
                     nami, ki je ne bi okusil. Dobro so si nas privoščili. Bili pa so partizanom
                     nekateri fantje poznani. Te so skoraj do mrtvega pretepali v pričo nas po
                     dvakrat ali trikrat na dan; jih povabili v pisarne, pretepli do nezavesti, jih
                     zdravili in tako naprej ponavljali. Strašne so bile noči, ko so nas neprestano
                     pretepali, vpili nad nami in z orožjem grozili. Zgodilo se je, da je našel
                     partizanski kapetan svojega brata in mu je bila prva beseda v pozdrav: »Prasec,
                     zdaj pa boš dobil, kar si zaslužil.« In res je prejel plačilo v Kočevskem Rogu.
                     Dne 28. 5. zjutraj so nam pobrali hrano, ki smo jo imeli s seboj in vse druge
                     vrednosti ter ločili od nas oficirje in podoficirje. Jesti smo dobili vsak dan
                     kozarček juhe iz pesnega listja. Dne 29. 5. ob 21. uri so privedli slovenske
                     topničarje, ki so jih prav tako neusmiljeno pretepali in preganjali do 5. ure
                     zjutraj. Ko je nekdo omagal, so ga pred postrojem ustrelili. Dne 31. 5. so
                     klicali mladoletnike in vse tiste, ki so pobegnili od partizanov ali se dali
                     zajeti od domobrancev. Niso pa se vsi taki odzvali, ker so se nekateri
                     posvetovali s partizani, seveda s kakim takim, ki je bil šele na novo
                     mobiliziran, in ti so jim svetovali, da bo za mladoletnike bolje, slabše pa bo
                     za pobegle partizane, ker da jih imajo za dezerterje. Poznal sem nekoga od
                     tistih, ki so se na ta poziv javili, pa je bil pozneje s poročnikom Hlebcem
                     usmrčen. Proti večeru so ostalo moštvo formirali v bataljone in čete. Za
                     komandante so odredili naše fante in jim zapovedali, da so oni odgovorni za red
                     in da nikogar ne zmanjka. Dali so nalog, da moramo biti zjutraj do 7. ure
                     pripravljeni na odhod, da gremo nekam na delo. Isti večer je prišel med nas
                     neki partizanski kapetan, in ko smo videli, da se je voljan pogovarjati z nami,
                     smo stopili okrog njega in se spustili v debato. Nekdo izmed naših fantov ga je
                     vprašal, kaj on misli, da bo z nami. Rekel je, da se nam ni treba nič bati, ker
                     da ne morejo brez nas obnoviti Jugoslavije, da je z nami vsa inteligenca, da pa
                     so pri njih vsi nižji in višji oficirji sami hlapci, ki sploh nimajo pojma o
                     uradovanju. Govoril je, da bo sojen le tisti, ki ima krvave roke. In to le
                     največ eno leto dela. Ostali pa bodo šli na svoje domove. Izjavil je, da je bil
                     pri četnikih in da mu je dobro znano, kdaj smo mi s četniki vred propadli.</p>
                  <p>Dne 1. 6. 1945 okrog 7. ure je prikorakal en bataljon do zob oboroženih
                     partizanov za spremstvo. Ko je bila straža razporejena, smo krenili proti
                     kolodvoru. Kakor vsak dan so tudi sedaj nad nami krožila angleška letala.
                     Izgledalo je, da so nas hoteli partizani skriti , ker pa to ni bilo mogoče, so
                     na ustavili za toliko časa, da so letala odletela. Potem so nas vkrcali na
                     vlak, s katerim smo se peljali do Medvod. Zaradi porušenega mostu smo šli iz
                     Medvod do Šentvida peš. Na dvorišče zavoda smo prišli okrog 13. ure. Tudi tukaj
                     so nas oficirji željno ogledovali. Med njimi sem jih nekaj poznal. Ob 16. uri
                     pa so nas spet vkrcali na vlak in smo se peljali do ljubljanske mestne
                     klavnice. Ker je bil dolenjski most porušen, smo morali prestopiti čez most za
                     pešce na drugo stran Ljubljanice, kjer nas je spet čakal vlak. Ob progi na
                     mostu je stal kordon partizanov z orožjem in gumijevkami. Prehod je bile zelo
                     ozek, tako da so nekateri od navala in sile popadali in niso mogli vstati, zato
                     smo hodili kar po njih. Bili so zelo obupni trenutki. Okrog 19. ure je z dobro
                     zastraženimi in zaplombiranimi vagoni odpeljal vlak proti Kočevju. Vozil je
                     tako počasi, da smo prišli šele zjutraj 2. 6. ob 5. uri zjutraj v Kočevje.
                     Tukaj so nas izkrcali in odvedli v gimnazijo. Čim so nas natlačili po sobah, so
                     takoj začeli z zelo natančno preiskavo. Najstrožje je bilo glede lir, nožev in
                     britev. Govorili so, da bomo zaslišani od domačih delegatov, da oni niso taki
                     kot domobranci, ki bi pobijali ljudi in da so vse premilo ravnali z nami, da
                     smo si vse hujše zaslužili. Takoj po končani preiskavi so vodili po dvajset mož
                     v skupinah v zadnji dve hiši na desno pri bloku proti Dolgi vasi. Na vrsto je
                     prišla tudi naša soba, ki je bila predzadnja. Čim smo stopili v hišo, smo že
                     vedeli, da smo na zadnji poti. Zagledali smo polno pritličje nahrbtnikov in
                     videli, da jih je že precej odšlo pred nami. Morali smo v prvo nadstropje in
                     zopet v preiskavo, kjer so nas pregledali, da ne bi imel kdo v obleki všitega
                     denarja. Ko smo morali tudi mi odmetati nahrbtnike, je vprašal nekdo od nas,
                     kako bomo brez opreme. Dobil je odgovor, da bomo v taborišču dobili vsega
                     dosti. Nato so nam zvezali z žico roke za hrbet in še po dva moža skupaj,
                     rekoč, da sta dva od nas pobegnila in da nas morajo zato zvezati, da pa bomo v
                     taborišču zopet prosti. Ko smo zvezani čakali na odhod, sem videl moža, ki sem
                     ga osebno poznal, da je šel prosit partizanskega kapetana za pomilostitev, češ
                     da ni nič zakrivil, da je bil samo v mizarski delavnici in da ima ženo in
                     majhne otroke. Na vse to mu je kapetan odgovoril z gumijevko po glavi, tako da
                     se je mož onesvestil, potem pa ga je še surovo suval s čevlji. Ko je kmalu
                     ozdravil, so ga zvezali skupaj z bratom in ju z nami odpeljali. Kmalu nato smo
                     prišli na vrsto za kamione, ki jih je okrog sedem neprestano vozilo. Ker si
                     nismo mogli sami dosti pomagati, so zapeljali kamione prav do stopnic, tako da
                     smo lažje vstopili. Na kamionu se nas je peljalo 40 mož, morali smo klečati
                     naprej sklonjeni z glavami dol, da ni mogel nihče videti, kam se peljemo.
                     Moštvo se je voljno pokoravalo, vdano molilo in se pripravljalo na najhuje. Le
                     tu in tam se je slišalo jokanje posameznikov, ki pa so zato dobili s puškinimi
                     kopiti po glavah, da je moral vsak takoj obmolkniti. Vozili smo se približno 50
                     minut po cesti skozi Šalkovo vas proti Kočevskemu Rogu. Med potjo je bilo
                     čutiti, da smo se peljali mimo dveh morišč, pri tretjem pa smo se sami
                     ustavili. Ko so nas spehali s kamiona, je eden izmed partizanov s kleščami še
                     tesneje privil vezi na roki, čeprav smo bili že prej tako tesno zvezani, da so
                     bile roke čisto modre in jih sploh nisem več čutil. Nato sem moral s tovarišem,
                     ki je bil z menoj zvezan sesti, da so nam čevlje zrezali z nog. Prerezal mi je
                     tudi nogavico, ampak noge, hvala Bogu, mi ni ranil. Potem so nas zvezali še po
                     sedem parov skupaj tako tesno, da se nismo mogli niti prestopiti. Vse okoli nas
                     je bila straža, mož pri možu, z brzostrelkami in pištolami. Tisti, ki so z nami
                     opravljali, so imeli rokave zavihane, v rokah pištole in nože, nekateri pa kole
                     približno kot roka debele in poldrugi meter dolge, ki so bili na koncu že
                     scefrani od udarcev. Od pretesnega vezanja nam ni bilo mogoče hitro stopiti do
                     jame, zato so nas neusmiljeno pretepali, da so nekateri padli v nezavest in smo
                     jih kar s seboj vlekli. Do jame je bilo približno 40 korakov, vodilo pa nas je
                     14 mož. Ker smo ves čas molili, so nas partizani še posebej zasmehovali, češ,
                     naj le molimo k Bogu, da nam pomagata škof Rozman in general Rupnik. Med potjo
                     je bilo opaziti, da so imeli partizani po skupinah vsak svoje delo. Nekateri so
                     nosili tudi apno, s katerim so posipavali mrtve. Streljali so jih v jami s
                     pištolami v tilnik in je neprestano pokalo, kakor bi počasi štel. Včasih je
                     zaropotala tudi brzostrelka. Nekateri partizani so tudi klali z noži, kakor si
                     je pač kdo zaželel. Meni je nekdo od spremljevalcev obetal, da me bo ravno on
                     zaklal. Imel je krvav nož v roki kakor mesar. Pri jami pa ne morem drugače
                     reči, kakor da me je sam Bog rešil. Bil sem zelo mirnih živcev, malokdaj tako
                     in nisem nič mislil na to, da bi me usmrtili, in tudi ne, da bi pobegnil. Pred
                     jamo sem lahkomiselno ganil z roko in si desno roko rešil vezi. Ker smo bili
                     skupaj zvezani z jermeni, sem zrahljal jermen in se je cela skupina razpustila.
                     Ko je partizan to opazil, nas je drugič še trdneje zvezal, jaz pa sem dal roko
                     na hrbet, tako da sem samo markiral vezanje. Ko sem videl, da se partizan moti
                     s pretepanjem, sem zopet zrahljal vez in skupina se je zopet razsula. Levo
                     roko, ki je bila zvezana s tovariševo desno, sem tudi potegnil iz žice in rekel
                     tovarišu: »Zbogom France, jaz grem, kar bo, pa bo.« Rekel mi je: »Lojze, ne!«
                     Vse to se je vršilo v sekundah. Bilo je okrog 15. ure, ko sem v hipu zagledal,
                     da na stezi, ki je vodila mimo, ni bilo partizana, čeprav je straža stala mož
                     pri možu in sta tudi na vsaki strani steze stala po en partizan. Naglo sem
                     skočil mimo njih. To je bilo v majhnem bukovem gozdu v dolinici. Po tleh je
                     bila tu obleka, tam spet čevlji. Z božjimi podobicami in rožnimi venci je bilo
                     kar nastlano okoli jame. Ko sem šel dalje po stezici, sem prišel v drugo
                     dolino, ki je bila zasekana s suhimi bukvami in preraščena z robido. Ker se mi
                     je suhljad pod nogami lomila, sem v bližini trikrat padel in se zapletel v
                     goščo. Pri prvem padcu sem slišal klice: »Stoj.« Zasledovalec tudi ni imel
                     lahke poti. Ko sem moral iz doline preplezati hribček in skalo, mi je bil blizu
                     in je izstrelil tri rafale za menoj. Krogle niso padale v bližino mene. Ko sem
                     prišel čez hribček in nato navzdol, sem bil kmalu na cesti, kjer so stali
                     kamioni in na njih partizani. Ker mi ni kazalo iti nazaj, sem moral naprej. Tu
                     sem rožni venec, ki sem ga pobral takoj po pobegu iz jame, vzel v roki in šel
                     dalje. Bil sem bos in sem tako naglo smuknil pod kamion, da me partizani niso
                     opazili. Prišel sem čez cesto zopet v dolino, potem pa sem moral v hrib. Ko sem
                     prišel do polovice hriba, sem zagledal človeka, ki se mi je umaknil za bukev in
                     sem posumil, da je morda straža. Ni mu bilo opaziti puške, a vseeno sem krenil
                     na desno, tako da sem prišel nad njega in opazil, daje bil najbrž civilist, ki
                     je opazoval, kaj se je v dolini dogajalo. Tisti dan je bil oblačen, zato nisem
                     mogel najti prave smeri. Šel sem samo toliko daleč, da se ni preblizu slišalo
                     pokanje. Ko je prišla noč, sem legel med skale in tako prespal do jutra. Dne 3.
                     6. 1945 so me prebudile tri srne, ki so mi bile prav domače. Ko sem molil rožni
                     venec, se mi je bližala po moji sledi lisica. Tudi naslednji dan je bil oblačen
                     in se po soncu nisem mogel orientirati. Hodil sem ves dan inob 16. uri spet
                     prišel na hribček pri morišču. Streljanje je bilo tako kot prejšnji dan, vpitje
                     pa je bilo močnejše, slišal sem tudi ženski glas. Čeprav me je skrbelo, kako bo
                     s hrano, sem vseeno moral nedaleč od tukaj prespati. Dne 4. 6. 1945 sem
                     nadaljeval svojo pot in tudi ta dan se je slišalo pokanje na morišču. Ko se je
                     razjasnilo, sem videl, da sem prvi dan hodil v napačno smer. Huda je bila
                     lakota, a še hujša žeja in vročina. Opešan sem bil tako, da sem vsakih deset
                     korakov moral počivati. Jedel sem gozdno deteljico, ki pa mi ni šla prav v tek.
                     Noge sem imel tako otekle, da jih sploh nisem čutil. Ko sem šel mimo starih
                     partizanskih taborišč, sem našel v stari konzervni škatli malo deževnice, s
                     katero sem se vsaj malo odžejal. Zvečer sem prišel v prvo vas in prosil za malo
                     mleka. Ljudje so se me ustrašili in sem s težavo izprosil od njih kozarec mleka
                     in vode, da sem se je napil. Šel sem dalje in nedaleč od tam prespal. Dne 5. 6.
                     sem hodil še z večjo težavo, kar naravnost čez hribe, ker je bilo bolj skrito
                     pred partizani. Hodil sem ves dan, šel skozi dve vasi, a v njih ni bilo
                     nobenega človeka. Voda je bila povsod pokvarjena, v njej so plavale mrtve
                     podgane, žabe in belouške, a vendar sem se je pošteno napil. Pozno zvečer sem
                     prišel do vasi, ki mi je bila poznana in sem šel prosit živeža, a sem s težavo
                     dobil malo mleka, ker je bila partizanska postojanka pet minut iz vasi. Zato
                     sem moral naglo oditi in sem v bližini spet prespal. Dne 6. 6. sem šel dalje in
                     okrog ene ure spet prišel v neko vas, kjer so mi pa lepo postregli, tako da jih
                     ne bom nikdar pozabil. Zvečer sem prišel v domačo vas. Bil sem tako opešan, da
                     me domači niso spoznali. Tako sem si rešil golo življenje.</p>

                  <figure>
                     <graphic url="slike_z_70/z_70_26.png"/>
                     <head>Slovenija <name type="author">Mirko Kambič</name></head>
                  </figure>
                  <p>Vse se je vršilo brez vsakega zasliševanja in sodbe. Vlak, s katerim smo se
                     vozili, je štel 32 vagonov in se je vozilo v njem točno 1500 mož. Po izjavah
                     železničarjev je peljalo v Kočevje devet vlakov, od katerih je bilo pet vlakov
                     Srbov in ustašev, štirje pa slovenskih vojakov in civilistov. Vsak vlak je štel
                     najmanj 10 vagonov, največ pa 37. Po izjavah Janeza Lunderja, partizanskega
                     kapetana iz Dol. Poljan, je padlo v Kočevskem Rogu 21.000 žrtev. Pozneje, ko
                     sem bil doma, sem slišal od kočevskih civilistov, da so v Kočevskem Rogu jame,
                     ki so bile polne mrličev, polili tudi z bencinom in zažgali.</p>
                  <p>Prosim tudi tole: Naj nihče ne dvomi, da je to resnica. Kar sem sam videl,
                     lahko trdim in tudi dokažem na licu mesta. Bil sem ves čas trezen in pri polni
                     zavesti. Opisujem pa rajši bolj pičlo kakor obilno.</p>
                  <p>Servigliano, dne 12. 10. 1945</p>
               </div>
            </div>
            <div type="div2">
               <head>Vojak v tuji vojski</head>
               <docAuthor>Milan Nograšek</docAuthor>
               <div type="div3">
                  <p>30. 7. 1943, ko sem bil star sedemnajst let, sem šel k vojakom v Laindetaju
                     (blizu Brna) na Češkem. Tam smo vadili samo z lopatami. Neznosno so nas gnali.
                     Fantje so od napora in izmučenosti jokali. Nikoli nismo korakali, zmeraj smo
                     morali teči. Tam sem bil tri mesece.</p>
                  <p>Nato sem šel v Dunajsko Novo mesto, kjer je bila protiletalska enota, ki so jo
                     sestavljali mladi fantje – stari 15 let. Tam sem ostal 3 mesece. Zidali smo
                     jedilnico. Potem so nas poslali v </p>
                  <p>Mistelbach, kjer smo bili vojaki, saj smo dobili puške. Bilo pa je kar
                     dobro.</p>
                  <p>30. 7. 1944 smo šli na fronto na Poljsko v bližini Krakova in Tarnova. Iz
                     Poljske smo se umikali nazaj proti Slovaški. Takrat se je vojna končala.</p>
                  <p>7. maja 1945 sem zadnjič jedel konjski golaž. Vzel sem ga dvakrat, da sem bil
                     sit. Od takrat naprej sem bil lačen, dokler nisem 24. 11. 1945 prišel domov.
                     Nato sem šel v gozd. Bilo je popoldne. Postavil sem minomet in tam prespal.
                     Pošteno me je zeblo. 8. maja sem bil še tam. 9. maja ob 11. uri je prišel gor
                     po grapi komandant čete in začel vpiti, da je vsega konec, da gremo naprej.
                     Čudno se mi je zdelo, da bo sredi dneva premik, do zdaj smo se zmeraj premikali
                     ponoči. Ko sem prišel v vas, je bilo tam že kakšnih 20 vojakov. Ti so prihajali
                     z vseh stani. Zmeraj več nas je bilo. Nato pa je prišel komandant in prebral,
                     da je vojne konec in da se bomo borili skupaj z Američani proti Rusom. Nisem
                     razumel, kaj to pomeni. Ko se je znočilo, smo šli naprej. Prespali smo v neki
                     šoli. Zjutraj, 10. maja, je prišel komandant in nam povedal, da je konec vojne,
                     da gre vsak, kamor hoče. Kako je bilo to grozno! Kam naj grem? Vsi smo tavali
                     sem in tja. Nato sva se srečala z nekim Slovencem in sva šla skupaj v neko vas.
                     Tam sva ljudem povedala, da sva iz Jugoslavije, da ne bi šla rada v rusko
                     ujetništvo, da bi tukaj delala pri kakšnem kmetu. Vzela naju je neka ženska.
                     Šla sva k njej v hišo. Rekla je, da nama bo prinesla kruh. Midva sva čakala,
                     ženske pa ni bilo od nikoder. Pa sva pomislila, da če koga pripelje, naju bodo
                     pobili. Tako sva šla nazaj v vojaško kolono.</p>

                  <figure>
                     <graphic url="slike_z_70/z_70_27.png"/>
                     <head>Milan Nograšek</head>
                  </figure>
                  <p>Samo dva dni sem taval sem in tja kot ovca brez pastirja. 12. maja 1945 so me
                     Rusi ujeli na Slovaškem v bližini Trnave. Rekli so, naj pridem gor na travnik.
                     Tam je že bilo kakih 200 vojakov. Popoldne ob petih sem se ulegel na tla in
                     zaspal. Ko sem se zjutraj zbudil, nas je bilo okoli 5000. Nato smo šli na cesto
                     in smo začeli marširati. En ruski vojak je jezdil na čelu kolone, drugi je bil
                     na koncu. Marširali smo do noči, 5 dni. Hranili so nas tako, da je mimo peljal
                     tovornjak, s katerega so metali koščke kruha. Vsi ga niso dobili. Podnevi so
                     nam Slovaki prinašali vodo, pa Rusi niso dovolili, da bi jo pili. Ko se je
                     stemnilo, so dovolili, da so nam dali vodo. To so bili samo moški, ženske so se
                     Rusov bale. Veliko ujetnikov je pomrlo.</p>
                  <p>17. maja sem prišel v taborišče Trnava na Slovaškem. Tam sem po 10 dneh dobil
                     eno zajemalko kuhane koruze. En mesec sem ostal tam in vsak dan sem dobil samo
                     eno zajemalko kuhane koruze in košček kruha. Vsak dan je šlo 2000 ujetnikov na
                     vlak za Rusijo. Vsak dan jih je toliko prišlo v taborišče. Pri vhodu je bila
                     nemška godba na pihala. Ves dan je igrala. To so bili prav tako ujetniki.
                     Taborišče je bilo v velikem samostanu. Patre so nagnali ven. Nam so rekli, da
                     smo internacionalci, da bomo šli domov. Pa se to ni zgodilo. Ravno tako smo šli
                     v Rusijo. Videl sem vlak z živinskimi vagoni. V njem so bili otroci in ženske.
                     Šli so nazaj domov v Nemčijo.</p>
                  <p>Nato smo šli v Bratislavo. Tam smo dobili eno zajemalko debelo mlete koruze na
                     dan. Po 14 dneh smo šli na transport za Rusijo. To je bilo 5. 7. 1945. Nihče ni
                     vedel, kam nas peljejo. Vlak je drvel. Vsak tretji dan se je ustavil, da je
                     lokomotiva dobila vodo in premog. Takrat smo dobili eno vedro ješprenja in eno
                     vedro vode za 45 ljudi. Bili smo zaprti v vagonih, prepreženih z bodečo žico. V
                     tleh vagona smo imeli luknjo, da smo šli lahko na stran. Ko smo prišli v
                     Budimpešto na Madžarskem, so na postaji čakale ženske in klicale svoje može.
                     Rusi niso dovolili, da bi se približale vagonom, od daleč so vpile, vendar so
                     se spoznali. Ko smo se peljali naprej, so Madžari ušli iz vagonov. Nato se je
                     vlak ustavil. Ruski vojaki so šli v vas in pripeljali toliko civilistov,
                     kolikor ujetnikov je ušlo. V vsakem vagonu je bil eden od ujetnikov poveljnik. </p>
                  <p>Vse tiste, ki so jim ušli Madžari, so takoj ustrelili. Tisti, ki smo imeli od
                     vojske kakšen košček kruha in kakšno konzervo, smo preživeli, drugi so večinoma
                     pomrli.</p>
                  <p>Ko smo se pripeljali do reke Volge, je vlak ustavil. Tam je bil še en vlak
                     vlasovcev. (General Vlasov se je uprl Stalinu.) Vsi tisti vojaki so šli v težke
                     rudnike v Sibirijo. Oni so imeli samo 400 g juhe na dan, drugi ujetniki pa 600
                     g. Noben vlak ni šel podnevi čez reko Volgo, vsi so šli ponoči. Kakšen je bil
                     most, ne vem, saj nisem nič videl.</p>
                  <p>Ko smo se peljali čez gorovje Ural, sem videl majhno jezero. Na njem sta se v
                     čolnu peljala dva moža. Eden je igral harmoniko. Melodija je bila taka, kot da
                     bi igral Slovenec.</p>
                  <p>Ko smo se pripeljali v Omsk, to je glavno mesto Sibirije, je vlak ustavil.
                     Gledal sem skozi špranjo. Bile so same tračnice, druga pri drugi v neskončnost.
                     Ne vem, kako velika je bila železniška postaja. Ko smo se pripeljali do mesta
                     Čeljabinsk, so nas od tam peljali v puščavo kakšnih 8- do 10.000 kilometrov
                     proč. 3. 8 1945 sem stopil na sibirska tla. Nihče ni mogel hoditi. Vsi smo
                     popadali na tla, ker smo bili en mesec zaprti v vagonih. Komandir nas je pustil
                     pri miru. Ko smo prišli k sebi, smo šli v taborišče. Hodili smo kakšno uro.
                     Taborišče je bilo tako kot v Nemčiji – vse je bilo prepreženo z bodečo žico,
                     stolpi z lučmi. Vse to je bilo brez pomena, kam pa naj bi ušel v to puščavo.
                     Madžari so ušli, pa so čez tri dni prišli nazaj. Takoj so jih postrelili. V tem
                     taborišču ni bilo nobene vode niti stranišča. Zunaj je bil skopan jarek za
                     stranišče. Na stran sem šel tako samo enkrat na teden. To blato je bilo kot
                     konjska figa. Nič ni smrdelo. Konjska figa se drži skupaj, to pa je razpadlo,
                     tako slabo hrano smo imeli. Baraka je bila velika, brez oken. Ni bilo nobenega
                     poda. Na tleh je bil samo gramoz (šoder). Na njem smo imeli deske, na tistih
                     smo spali, brez vsake odeje, samo čevlje sem sezul. Zjutraj ob petih smo
                     vstajali in smo dobili eno zajemalko črne ameriške kaše in en košček kruha.
                     Kruh je bil takšen kot goba, ki jo imajo otroci v šolah za brisanje table. Če
                     si ga stisnil, je prišla iz njega voda. Dobil sem ga enkrat na dan. To je bilo
                     dobro, da sem ga dobil tako malo. To ni bila pšenica. V tem kraju ni bilo pitne
                     vode, bila je nafta, pomešana z vodo. Pokrajina je bila velika kot Evropa. To
                     vodo so prekuhavali. Zmeraj smo pili vročo vodo. Bila je vsa cinkasta. Na
                     površini je plavala nafta. Dobili smo jo samo dvakrat na dan po eno skodelico.
                     V rudniku, kjer smo delali, smo bili dvanajst ali trinajst ur. Bili smo brez
                     hrane. Vsak dan sta eden ali dva umrla. Pa so prišli štirje delavci, ga prijeli
                     in odnesli kakih 300 do 500 metrov stran in ga vrgli v grmovje. Nikoli niso
                     nikogar pokopali. Nobene lopate niso imeli pri sebi. Pojedla ga je kakšna
                     žival. Če bi kdo prišel in mu dal košček kruha in eno skodelico mleka, bi
                     ostal. Pa tega ne bi bilo. Ko smo zvečer prišli v taborišče, smo spet dobili
                     eno zajemalko črne ameriške kaše. Vsa hrana je bila iz Amerike. To je bilo
                     dvakrat na dan. Nikoli nič drugega, zmeraj enaka hrana.</p>
                  <p>Tu ni rasla nobena smreka in nobena bukev, samo jelševo grmovje. Ni bilo nobene
                     ceste, nobene živali. Bili so ljudje, stari od 20 do 40 let, tako moški in
                     ženske. Videl sem žensko, ki ni imela ne krila ne hlač. Imela je samo vrečo
                     ameriškega Unrrinega paketa ovito okrog pasu. Bila je še mlada. Vse ženske v
                     taborišču so bile brez modrčkov in brez spodnjih hlač. Vse so bile oblečene kot
                     moški. Če bi katera rodila, bi otroka uničili.</p>
                  <p>Tu so znanstveniki leta 1937 odkrili rudnik premoga, nato so naredili železnico
                     in postavili barake in naselili ljudi. V tem rudniku so bili samo ameriški
                     stroji. Bager je bil tako velik, da je naenkrat dvignil 6 kubičnih metrov
                     zemlje. Tu je bil dnevni kop. Vso zemljo so vozili proč. Kakšnih 100 metrov
                     globoko na drugi strani je stal vlak in bil napeljan tekoči trak. Nanj so
                     nametavali premog. Ko se je napolnil, so odpeljali. Mi smo prestavljali progo.
                     V Rusiji so bili za vojake in ujetnike samo živinski vagoni, potniškega vlaka
                     ni bilo, ga nisem videl. Eden od vojakov meje vprašal, od kod sem doma. Rekel
                     sem, da iz Jugoslavije, pa ni nič vedel. Rekel sem, da sem iz Evrope, pa tudi
                     ni nič vedel. Vprašal me je, če je pri nas sonce. Pa sem mu rekel, da bolj
                     sveti kot tu, pa ni tudi nič vedel. Potem sem ga vprašal, od kod je doma. Rekel
                     je, da iz Leningrada. Vedel je samo to, da je tam, kjer on živi, zemlja in
                     sonce, drugod je vesolje. Bil je mlad fant, star kakšnih 20 let.</p>

                  <figure>
                     <graphic url="slike_z_70/z_70_28.png"/>
                     <head>Vojaška slika – Milan Nograšek 1943</head>
                  </figure>
                  <p>Tu so bile majhne njive krompirja in zelja, ki so jih stražili. Na koncu njive
                     je stala ženska z brzostrelko. Enkrat smo šli plet zelje. Poveljevala je
                     ženska. Mi smo v sredini vse zelje potrgali in pojedli. To so bile same vehe.
                     Ni bilo nobene glave. Ženska nas je potem zelo zmerjala. Konec septembra je
                     padel sneg. Pa smo šli kopat krompir brez motik, samo steblo sem potegnil, ki
                     je gledalo iz snega. Tri četrt krompirja je ostalo v zemlji. Prosili smo
                     stražarja, da nam je dovolil, da smo ga malo skuhali in pojedli. Ko smo šli
                     domov, smo ga pobrali in dajali v žepe. Ko smo se peljali mimo vojašnice, smo
                     morali krompir zmetati iz žepov. Pojedli so ga vojaki, saj so bili enako lačni
                     kot mi.</p>
                  <p>Govorili so nam, da bo prišla mrzla zima, 50 do 60 stopinj pod ničlo. Mi pa
                     nismo imeli ne obleke ne odej. Če bi prišel mraz do 30 stopinj, bi vsi
                     zmrznili. Delavci so rekli komandirju rudnika, kaj je z nami, da tako umiramo.
                     Prišel nas je pogledat. Rekel je, da smo lačni, da moramo dobiti hrano. In se
                     je zgodilo. Vsak dan smo od dvanajstih do dveh dobili en košček kruha in za en
                     ocvirk slanine. Takoj sem rekel, naj mu Bog da nebesa, saj je priznal, da smo
                     tudi mi ljudje. Ko smo dobili to hrano, sem šel jaz čez pet dni domov. Sicer
                     smo bili samo nekakšen odpadek, ki se ne popravlja, se samo odstrani. V našem
                     taboru sem videl enega, ki ni imel nobene skodelice ne žlice, samo pest je
                     nastavil, pa mu je na roke vlil kašo. Ker je stekla na tla, ga čez en teden ni
                     bilo več. Moral je umreti. Brez hrane ni mogel živeti. V nemških taboriščih si
                     dobil žlico in skodelico, tu pa nič.</p>
                  <p>Tu v Sibiriji so bile vse lokomotive na elektriko, zaradi mraza je bilo vse
                     prepreženo z elektriko. Stebri pa so bili samo leseni.</p>
                  <p>6. oktobra 1945 smo šli domov samo "internacional«, to smo bili iz vseh
                     evropskih držav. Samo Nemci so ostali tam. Cel dan smo bili brez hrane. Ko smo
                     sedli na vlak, smo dobili enega slanika, vode pa nič. Nikoli prej in ne potem.
                     To je bila sama sol. Zaprli so nas v vagone in vlak je drvel 5 dni. Tudi za
                     minuto se nismo ustavili. V vagonu je bila popolna tišina, brez govorjenja.
                     Rekli smo, da gremo domov. Niso pa povedali v kakšen dom. Vsi smo imeli v sebi,
                     da gremo v večni dom. Ko smo se pripeljali do Celjabinska in smo šli iz
                     vagonov, smo vsi popadali po tleh. Če bi se peljali še kakšna dva dni, bi bilo
                     vse končano. Veliko jih je ostalo v vagonih. Te so zmetali ven, ne vem kje.
                     Dali so nam malo kruha in vodo. Nato smo šli na drug vlak za Evropo. 5 dni smo
                     bili brez hrane in vode. Komandanta sta se prepirala. Eden je rekel, da moramo
                     biti svobodni, drugi da ne. Pa je zmagal prvi. Na vsaki postaji smo šli ven iz
                     vagonov. Ko smo se pripeljali do Evrope, so na vseh postajah čakali civilisti
                     in so nam dajali hrano.</p>
                  <p>Ko sem prišel iz Madžarske v Subotico, so nas vse zaslišali, od kod smo doma.
                     Dobili so vse podatke, kaj so naši očetje. Tiste, ki so bili proti partizanom,
                     so v Subotici postrelili. Vprašali smo, kje so. Rekli so, da so šli v drugo
                     taborišče.</p>
                  <p>Tako seje končalo. 24. novembra 1945 sem prišel domov.</p>
                  <p>V taborišču je bilo samo šest Slovencev. Ko smo šli domov, je bil eden bolan in
                     nam je 1. 11. 1945 umrl v Romuniji. Bili so Štajerci. Vsi starejši od mene. O
                     nikomer nisem nič vedel. Če si lačen, te nič ne zanima. Najbrž ni nihče več
                     živ. Smo pa Slovenci med najbolj trdnimi na svetu.</p>
                  <p>Rečeno je bilo, da se moram, ko pridem domov, takoj javiti na občino. Drugi dan
                     sem se javil. </p>
                  <p>Tam me je možakar začel spraševati, kdaj sem šel k vojakom in kje sem bil. Jaz
                     sem mu vse povedal. Vprašal meje, kdaj sem se dal ujeti Rusom. Rekel sem, da
                     ne, če se je dal kdo ujeti, so ga ubili. Kdo se bo ukvarjal z ujetnikom! Ko je
                     to slišal, je vstal in bi me najraje ustrelil kar v pisarni. Nato sem šel
                     domov. Takoj sem bil pod nadzorom Udbe. Če bi bil prišel domov dva meseca prej,
                     bi šel takoj v kočevske jame. Potem je bilo to že vse prepovedano. Nisem imel
                     nobene pravice. Kar sem prosil, so mi odklonili. Nisem dobil nobenega posojila.
                     Velikokrat sem bil poklican na policijo. V Kamniku, Ljubljani in Kranju so me
                     zasliševali. Po 20 letih sem bil poklican v Ljubljano na notranjo upravo. Neka
                     ženska mi je povedala, da sem bil 20 let pod kontrolo Udbe. Takrat se je to
                     končalo.</p>
                  <p>Na milijone ljudi je pomrlo v sibirskih taboriščih zaradi lakote. Vsa taborišča
                     so bila brez zdravnikov. Nihče ni bil bolan več kot dva dni. Prišli so, ga
                     odnesli in vrgli v grmovje. Stalin je bil največji strateg za uničevanje ljudi
                     v zgodovini človeštva. 1000 let se ne bo rodil takšen, kot je bil Stalin.</p>
               </div>
            </div>
         </div>
         <div type="div1">
            <head>Aktualnosti</head>
            <div type="div2">
               <head>Orlovski Stadion za Bežigradom</head>
               <docAuthor>Marijan Smolik</docAuthor>
               <div type="div3">
                  <p>V zadnjem času je več zanimanja in pisanja o Stadionu za Bežigradom v
                     Ljubljani, ki ga pisci različno imenujejo: Bežigrajski, Plečnikov, Ljubljanski,
                     kar je sicer vse prav, a označuje le delno resnico. Morda bo koristno, če
                     osvetlimo njegov začetek pred desetletji, ko je splošno veljal za orlovski
                     Stadion.</p>
                  <p>Njegovo zgodovino in pomen je leta 1940 opisal telovadec Ivo Kermavner
                     (1897-1970), načelnik Jugoslovanske Orlovske zveze, pod naslovom »Naš Stadion«
                     v knjigi »Naš Bežigrad v luči zgodovine, kulture, gospodarstva« (str. 78-83),
                     ki jo je založila Stavbna zadruga »Bežigrajski dom«, uredila pa sta jo
                     bežigrajska gimnazijska profesorja Vilko Fajdiga (katehet) in France Jesenovec
                     (slavist). Pozdravne besede knjigi in Bežigradu sta napisala ljubljanski škof
                     dr. Gregorij Rozman, ki je prav takrat na prostoru nekdanjega ljubljanskega
                     pokopališča pri Sv. Krištofu zidal novo Baragovo semenišče, in župan dr. Juro
                     Adlešič.</p>
                  <p>Kermavner je zapisal, daje Stadion »last vseh katoliških slovenskih fantov in
                     deklet«, ker po smrti kralja Aleksandra leta 1934 ni bilo več Orlov.</p>
                  <p>Kermavner je najprej opisal prostor, na katerem je takrat že stal Stadion:</p>
                  <p>»Ko so hodili Posavci pred svetovno vojno v Ljubljano in ko so meščani hodili
                     na izlet na Jezico, ni nihče slutil, da bo iz zapuščene jame med Dunajsko in
                     Vodovodno cesto zraven topničarske vojašnice nastala mogočna stavba, ponos
                     vsega slovenskega naroda, naš prekrasni Stadion. Smeti so odlagali v tej jami,
                     kjer so nekoč kopali gramoz in kjer se je pozneje kak kosec spomnil, da je
                     treba pokositi travo, ki je tamkaj rastla.« (str. 78-79) Zaradi bližine
                     smodnišnice tam niso hoteli zidati hiš, kakor so jih v drugih manjših jamah
                     bliže mesta.</p>
                  <p>V reviji Mladost, glasilu slovenskih Orlov, je bil v 16. letniku leta 1923
                     (str. 120-121) objavljen načrt za zgraditev trajnega telovadišča v Ljubljani,
                     ki so ga po grških objektih za šport imenovali stadion. Ker se je zanimanje za
                     šport povečevalo, so sklenili, »kako bi se dalo zgraditi trajno telovadišče,
                     pravi grški stadion, prvi v Sloveniji, ki bi delal čast orlovski organizaciji,
                     njeni podjetnosti, požrtvovalnosti in naprednosti. Mislili smo: za tisti denar,
                     s katerim postavimo ob potrebi ogromne lesene tribune, ki jih moramo nato zopet
                     podirati in morda z izgubo prodajati, zgradimo pol trajnega stadija.« Osnovali
                     so posebno Stavbno zadrugo Stadion, ki naj bi ga zgradila. V najem so za »dolgo
                     dobo let« vzeli svet ob Dunajski cesti, »ki ima to prednost, da je pogreznjen
                     za nekaj metrov v zemljo, rob pa tvori že naravne tribune«, kar je pocenilo
                     gradnjo. Načrt za stadion je izdelal »odličen arhitekt« (=Jože Plečnik).
                     Objavili so ga v isti reviji že takrat, pozneje pa še večkrat, tudi v
                     Ilustriranem Slovencu (1936, 62). Za gradnjo je zadruga seveda potrebovala
                     denar, ki so ga začeli takoj zbirati med člani in članicami Orla. Zlasti
                     bližnje pa so povabili, naj sodelujejo s prostovoljnim delom (kulukom, kakor so
                     takrat uporabljali arabsko besedo za tako tlako): »Sto in sto rok rabimo in
                     imamo jih po naših orlovskih odsekih ... Nikogar ne silimo, čast pa zahteva, da
                     izvršimo, kar smo začeli ... Bog živi orlovski kuluk! Stadion je velika
                     preizkušnja naše discipliniranosti, naše moči in vztrajnosti, je pa tudi naša
                     častna zadeva. Pred očmi cele Slovenije smo začeli z zgradbo, ki bo prva v naši
                     državi (= Jugoslaviji), vsa Slovenija – nam naklonjena in nenaklonjena – bo
                     zrla na nas, če bomo dovršili, kar smo začeli. Po stadionu nas bodo merili: ali
                     smo res to, kar pravimo, ali pa so samo velike besede.« Tudi orlice so
                     sodelovale pri teh akcijah. Njihova revija Vigred je o tem večkrat
                     poročala.</p>
                  <p>Še nedograjeni Stadion je že služil svojemu namenu.</p>
                  <p>Prva zemeljska dela so omogočila, da je že leta 1923 na zravnanem terenu
                     bodočega stadiona lepo uspel peti Katolišld shod (prejšnji so bili na manjšem
                     alojzijeviškem vrtu ali na Kongresnem trgu), na katerem so 26. avgusta z
                     velikim telovadnim nastopom sodelovali tudi orli in orlice. V naslednjem
                     letniku Mladosti (1924, str. 20) je predsednik Orlovske podzveze dr. Jože Basaj
                     (1887-1973) zapisal: »Kdo bo gradil Stadion? Tisti, komur bo Stadion služil;
                     tisti, ki si bo s Stadionom postavil trajen spomenik. To pa je katoliško
                     slovensko ljudstvo in v prvi vrsti katoliška slovenska mladina (v tem članku so
                     začeli pisati Stadion z veliko začetnico, op. M. S.).</p>
                  <p>Širiti je treba zavest, da mora za Stadion vsak naš človek nekaj prispevati.«
                     Kljub gospodarskim stiskam naj ne bi bili slabši kot naši predniki, ki so
                     postavili toliko cerkva, ki so trajni spomeniki njihove in naše vere.</p>
                  <p>Nadaljevanje gradnje Stadiona, na katerem so načrtovali več velikih prireditev
                     v naslednjih letih, je zahtevalo nova sredstva, ki naj bi jih Zadrugi Stadion
                     pomagali zbirati tudi orli in orlice. Po svojih odsekih naj bi vplačevali
                     zadružne deleže, da bo tako Stadion prišel v orlovske roke. »Vsakdo mora
                     vedeti, kaj je Stadion ... Kdor vplača osnovni kamen (= 1000 Din), bo za celo
                     življenje dobil pravico do brezplačnega vstopa na vse prireditve, ki se bodo
                     vršile na Stadionu.« (str. 57) Dr. Basaj je v več številkah spodbijal ugovore
                     in malodušnost glede nabiranja darov. V novembrski številki je zapisal, da se
                     tudi časovno mudi: »Moramo vsaj v glavnih obrisih dograditi Stadion za
                     slovanski orlovski tabor v avgustu 1925. Vse delo vodi Stavbna zadruga Stadion
                     v Ljubljani, član zadruge in s tem tudi upravičen do soodločanja pa postane
                     vsak, ki vplača en delež, to je 100 Din. Stadion bo last zadruge, torej njenih
                     članov, in če bodo v večini orli člani zadruge, bo Stadion last orlov ... Stadion
                     je za nas orle tako važen, da moramo imeti pri njem odločilno besedo.« (str.
                     150)</p>
                  <p>Omenjeni Tretji slovanski orlovski tabor so napovedali za dneve od 14. do 17.
                     avgusta 1925, pokrovitelja sta bila oba slovenska škofa Anton Bonaventura
                     Jeglič in Andrej Karlin (Mladost 1925, 30). Bil je v dneh 14., 15. in 16.
                     avgusta in pokazal velik telovadni napredek. V slavnostnem sprevodu je korakalo
                     1500 orlov in 850 orlic v brezhibnih krojih, beremo na str. 192-196 v pri nas
                     komaj znani Zgodovini slovenskega Orla, ki jo je napisal France Pernišek, izšla
                     pa je 1969 v Buenos Airesu kot izdaja Slovenske kulturne akcije s posvetilom:
                     »Slovenski mladini ob 60-letnici nasilnega razpusta slovenskega Orla.« Dr.
                     Basaj je na občnem zboru Orlovske podzveze 17. 9. 1925 (Mladost 1925, 161-167)
                     poročal, da zbiralna akcija ni potekala brez ovir. Zadružne deleže bodo še
                     naprej zbirali, v letu 1926 pa bodo organizirali tudi »efektno loterijo« za
                     Stadion (Mladost 1926, 8). Zelo dobro je uspela, v letu 1928 so napovedali še
                     novo loterijo, spet so prodali vse srečke. V Mladosti 1926,10 so javno zapisali
                     tudi ime in pomen »genijalnega arhitekta in profesorja Josipa Plečnika«. Takrat
                     so bili postavljeni že ograjni zidovi, ki zapirajo ves prostor. V vsaki
                     številki revije Mladost leta 1927 je bil na platnicah reproduciran tudi njegov
                     portal.</p>
                  <p>Na prostoru Stadiona je bila 27. junija 1926 javna telovadba, na kateri so
                     nastopile tudi orlice. Prav tako spet 3. julija 1927. Od 28. junija do 1.
                     julija 1928 je bil na njem Slovenski orlovski tabor. Za sklep v nedeljo 1.
                     julija je po Ljubljani od Ljudskega doma na Streliški ulici do Stadiona
                     korakalo 2397 orlov in orlic v novih krojih po zamisli J. Plečnika (Pernišek
                     211), gledalcev na tribunah pa je bilo 15.000. Sv. mašo z ljudskim petjem je
                     dopoldne daroval škof Jeglič, popoldne pa je bil telovadni nastop ob sklepu
                     Orlovskega tabora.</p>
                  <p>Aprilska številka zadnjega letnika Mladosti 1929 je bila posvečena novo
                     imenovanemu ljubljanskemu pomožnemu škofu s pravico nasledstva (koadjutorju)
                     dr. Gregoriju Rozmanu, ki je bil dolgoletni član predsedstva Jugoslovanske in
                     Slovenske orlovske zveze. Izrazili so mu »veselje, spoštovanje in hvaležnost,
                     zvestobo in vdanost«, ko je Orlom napisal vrsto vzgojnih člankov. Škof se je od
                     Orlov poslovil v julijski številki Mladosti. Pesem Alojzija Mava pa tudi z
                     zunanjo grafično podobo izraža škofu njihovo hvaležnost (Mladost 1929, 74).</p>
                  <p>V času šestojanuarske diktature (1929-1934) je bil Orel razpuščen, zato (pa
                     morda tudi zaradi gospodarske krize) niso več nadaljevali z gradnjo Stadiona po
                     Plečnikovih načrtih. V zadnji številki revije Mladost je bil decembra 1929
                     objavljen Aleksandrov zakon o ustanovitvi Sokola kraljevine Jugoslavije, ki je
                     v čl. 12 odločal, da se ukinejo vsa »dosedanja društva za telesno in moralno
                     vzgojo«, če se ne vključijo v Sokol. Namesto Mladosti je z novim letom 1930
                     začel izhajati list Kres z enakim podnaslovom Fantovski list, a v njem ni bilo
                     več poročil ali spodbud za nadaljevanja dela pri Stadionu.</p>
                  <p>Na Stadionu pa so se v naslednjih letih dogajala različna slovesna praznovanja,
                     ki jih moram vsaj omeniti, ker so še živo v spominu starejših bralcev
                     Zaveze:</p>
                  <p>Leta 1933 je bila na njem slovesna proslavitev 1900-letnice našega Odrešenja,
                     ki so jo združili z biserno mašo takrat naslovnega nadškofa Jegliča. V Kresu so
                     ob tem zapisali: »To pot so se zbrali na štadionskem (!) prostoru možje in
                     fantje, žene in dekleta z vseh strani slovenske domovine. V množicah je živela
                     misel, da smo sinovi in hčere katoliškega slovenskega naroda.« </p>
                  <p>(str. 153)</p>
                  <p>Za II. jugoslovanski evharistični kongres poleti 1935 so uredili zidane sedeže
                     na treh straneh tribun in postavili veličastno tribuno na zahodni strani. To je
                     bilo tudi nekakšno simbolično znamenje konca diktature. Katoliška mladina se je
                     spet lahko organizirala v novi Zvezi fantovskih odsekov (ZFO) in Zvezi
                     dekliških krožkov (ZDK). Nove kroje za fante in dekleta je zasnoval mladi
                     arhitekt Marjan Šorli (Pernišek 242-245).</p>
                  <p>Stadion so spet napolnili za mladinski tabor leta 1938 in za mednarodni
                     mladinski tabor leta 1939, ko so 29. junija ob dvajsetletnici Jugoslavije
                     telovadno nastopili fantje in dekleta.</p>
                  <p>Urejevanje Stadiona so dokončali do VI. mednarodnega kongresa Kristusa Kralja
                     1939, ko je bil v zraku že strah pred novo vojno.</p>
                  <p>Ob verskih kongresih so verni obiskovalci zasedli ne samo tribune, ampak tudi
                     areno, kjer so našli prostor desettisoči, ki so dejavno sodelovali z molitvijo,
                     ljudskim petjem in prejemanjem sv. obhajila. Tako je bilo tudi 30. julija 1939
                     med dopoldansko sv. mašo kardinala legata Avgusta Hlonda.</p>
                  <p>Višek dotlej nevidenega na Stadionu je bila pred sklepom kongresa Kristusa
                     Kralja 29. julija večerna Igra o kraljestvu božjem, ki jo je spisal Niko Kuret,
                     režiral Ivo Peršuh, režiser zborov pa je bil Davorin Petančič. Vsi udeleženci
                     smo besedilo veličastne množične igre s petjem, glasbo in svetlobnimi efekti
                     dobili v knjižici (49 str), ki je bila hkrati vstopnica, da smo lahko
                     sodelovali z vzkliki in petjem. Nismo pa vedeli, da so bili glede te igre pred
                     izvedbo zapleti glede vsebine, ker je Kraljeva banska uprava dovolila
                     uprizoritev šele 10. julija, kot piše na knjižici, prvotno drugačno besedilo pa
                     je bilo tudi tiskano v posebni knjižici (40 str.) Ohranil jo je katehet dr.
                     Janez Oražem in je zdaj v Zbirki slovenskega verskega tiska v Semeniški
                     knjižnici v Ljubljani (verjetno tudi kje drugod). Tukaj seveda lahko le
                     opozorim na glavno razliko, ki je v drugem delu, ko je avtor ob stran
                     Antikrista postavil personificirane »naglavne grehe« napuh, lakomnost,
                     nečistost, nevoščljivost, požrešnost, jezo in lenobo. V prvi varianti je bilo
                     npr. agitatorjem Antikrista položeno v usta besedilo: »Proletarci vseh dežel –
                     združite se!« in še: »Razpihajte pepel! Razplamtite žerjavico!«, »Naj udari
                     gnev na dan – do tistih – ki vas izrabljajo!« Naštevali so tudi vrste orožja v
                     18. prizoru, ki je v izvedenem besedilu seveda spremenjeno. Nadangel Mihael je
                     vodil vse, ki so se upirali Antikristu in hoteli ostati zvesti Bogu.</p>
                  <p>Ker pišem to za Zavezo, ko je bila v nedeljo 1. junija 2008 v Kočevskem rogu
                     vsakoletna spominska slovesnost, mi prihaja na misel, koliko tistih mladih, ki
                     zdaj ležijo v različnih grobiščih, je samo šest let prej navdušeno sodelovalo
                     pri tej igri in na kongresu.</p>

                  <figure>
                     <graphic url="slike_z_70/z_70_29.png"/>
                     <head>Mladost 1929, št. 4, str. 74</head>
                  </figure>
                  <p>Na tem stadionu so se med zadnjo vojno dogajale tudi stvari, ki niso bile v
                     zvezi z orlovstvom in o katerih je bilo že veliko zapisanega, zato ne čutim
                     dolžnosti, da bi kaj pisal o tem.</p>
                  <p>Morda bo ta strnjeni pogled v zgodovino slovenskega orlovstva spodbudil katero
                     od naših založb, da bi oskrbela ponatis knjige Franca Perniška: Zgodovina
                     slovenskega Orla, ki je najbrž doslej edini podrobnejši pregled tega zanimivega
                     obdobja naše zgodovine. Slikovno gradivo je prevzeto iz takratnih objav, oba
                     kongresa pa sta seveda dokumentirana v posebnih knjigah z bogatim slikovnim
                     gradivom, a tu ni prostora za vse.</p>

                  <figure>
                     <graphic url="slike_z_70/z_70_30.png"/>
                     <head>Orlovski kuluk <name type="author"/>(Mladost, 1923, 8/123, foto: Avgust
                        Zaletel)</head>
                  </figure>

                  <figure>
                     <graphic url="slike_z_70/z_70_31.png"/>
                     <head>Kongres Kristusa Kralja 1939. Prapori Zveze fantovskih odsekov</head>
                  </figure>

                  <figure>
                     <graphic url="slike_z_70/z_70_32.png"/>
                     <head>Kongres Kristusa Kralja 1939. Članice dekliških krožkov</head>
                  </figure>

                  <figure>
                     <graphic url="slike_z_70/z_70_33.png"/>
                     <head>Kongres Kristusa Kralja 1939. Pogled s tribune proti areni Stadiona med
                        mladinsko prireditvijo</head>
                  </figure>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Iz Voranca, drame Daneta Zajca</head>
               <docAuthor>Dane Zajc</docAuthor>
               <div type="div3">
                  <lg>
                     <l>Ko se razkadijo meglice, </l>
                     <l>vidim domačijo na vrhu gore, </l>
                     <l>trdno domačijo s trdnimi poslopji.</l>
                  </lg>
                  <lg>
                     <l>Takrat si mislim:</l>
                     <l>Dokler bom videl dim nad tvojo streho, </l>
                     <l>tudi v moji peči ne ugasne ogenj. </l>
                     <l>Dokler bo v tvojih piskrih vrelo mleko, </l>
                     <l>tudi moje hiše ne odnesejo metulji ognja.</l>
                  </lg>
                  <lg>
                     <l>In bi zavpil ti, od veselja ti zaklical,</l>
                     <l>čez široko dolino bi zavpil: Si še?</l>
                     <l>Se še držiš na svislih hriba?</l>
                     <l>O še prižigaš luč v glavi hriba,</l>
                     <l>še je mirno moje srce,</l>
                     <l>ko vidim, da sva dva na višinah,</l>
                     <l>dva na samoti, dva, ki kljubujeva</l>
                     <l>postavam, ki se kradejo okoli naju,</l>
                     <l>ki naju vohajo. A tudi tebe?</l>
                     <l>Tudi tebe zalezujejo? Tudi tebi brskajo po hiši,</l>
                     <l>tudi tebi razmetavajo beračijo hribovsko?</l>
                     <l>A tudi ti visiš na nitki, ki jo vsak trenutek lahko</l>
                     <l>prestrižejo njihove zlovešče škarje?</l>
                  </lg>

                  <figure>
                     <graphic url="slike_z_70/z_70_34.png"/>
                     <head>Dane Zajc <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Svet razklan na dvoje</head>
            <div type="div2">
               <p>Aleksander Solženicin</p>
               <div type="div3" subtype="intro">
                  <p>V svojem znamenitem harvardskem govoru je nobelovec Aleksander Solženicin
                     opozoril Evropo in Ameriko na nekatere probleme, ki so še danes, trideset let
                     pozneje, enako žgoči. Solženicin je živo čutil, da sta Evropa in Amerika »v
                     istem čolnu«, kakor se je pred tedni na slovenski nacionalki izrazil
                     veleposlanik Ernest Petrič. Spričo te aktualnosti smo se odločili, da s tem
                     govorom seznanimo tudi bralce Zaveze. Besedilo je priskrbel naš ameriški
                     prijatelj Edi Gobec. Težave z dolžino smo rešili tako, da smo iz prvega,
                     večjega dela povzeli poglavitne misli, zadnji, krajši in tematsko zaključeni
                     del pa prevedli v celoti. Prvo delo je opravil JANKO MAČEK, drugega pa KATARINA
                     BOGATAJ GRADIŠNIK. Obema smo ponovno in radi hvaležni.</p>
               </div>
               <div type="div3">
                  <head>Življenje in delo Aleksandra Solženicina</head>
                  <p>3. avgusta letos je v Moskvi v 89. letu življenja umrl najpomembnejši ruski
                     pisatelj 20. stoletja Aleksander Solženicin. Njegov oče Isaj je bil oficir
                     carske vojske, po rodu s Kavkaza. Aleksander je bil rojen leta 1918 kot peti
                     otrok v družini in še pred rojstvom je izgubil očeta. Mati, ki se ni nikoli več
                     poročila, je v težkih razmerah skrbela za otroke. Skrivaj jih je vzgajala v
                     pravoslavni veri in navajala k branju ruske literature. Kljub temu je
                     Aleksander v času šolanja postal komsomolec in marksist. Študiral je
                     matematiko, dopisno pa tudi filozofijo, zgodovino in literaturo. Čas druge
                     svetovne vojne je preživel na fronti kot topniški oficir. Tu je postal kritičen
                     do političnih komisarjev in režima nasploh. Proti koncu druge svetovne vojne so
                     ga na fronti aretirali in odpeljali v Moskvo. Bilje obsojen na osem let
                     taborišča. Prav ta leta hudega trpljenja in ponižanja pa so bila zanj čas
                     velikega zorenja in globokih spoznanj.</p>
                  <p>Po prestanem taborišču je Solženicin živel v izgnanstvu na jugu Kazahstana. Bil
                     je zaposlen kot računovodja zadružne trgovine in učitelj matematike na osnovni
                     šoli. Začel se je ukvarjati s pisanjem in leta 1962 je izšel njegov roman En
                     dan v življenju Denisa Denisoviča, ki je bil pravi šok, saj je bilo prvič, da
                     je nekdo spregovoril o življenju v taboriščih. Čeprav so bila v Sovjetski zvezi
                     vsa Solženicinova dela prepovedana, je za ta roman leta 1970 dobil Nobelovo
                     nagrado za literaturo. Podelitve se ni udeležil, ker se je bal, da mu bodo
                     preprečili vrnitev v domovino, ki je nikakor ni hotel zapustiti. Nagrado je
                     prevzel šele leta 1974, po izgonu iz Sovjetske zveze. Najpomembnejše njegovo
                     delo pa je dokumentarni roman Arhipelag Gulag, s katerim »je postavil spomenik
                     vsem, ki niso mogli preživeti, da bi to povedali«, kot je sam zapisal. Ko je
                     leta 1973 pretihotapil na Zahod prvi del tega velikega romana, so oblasti v
                     Moskvi pobesnele, mu odvzele državljanstvo in ga izgnale iz države. Na Zahodu
                     je do leta 1976 končal še drugi in tretji del, nato pa se z družino preselil v
                     ZDA, kjer je potem živel do vrnitve v domovino leta 1994. Že dolgo pred svojo
                     resnično vrnitvijo se je vračal domov s svojimi knjigami, ki so jih tihotapili
                     po različnih kanalih in so dosegale visoke cene, primerljive le s ceno prav
                     tako pretihotapljenega Svetega pisma.</p>
               </div>
               <div type="div3">
                  <head>Solženicinovo predavanje na Harvardu v Zda</head>
                  <p>8. junija 1978 je imel veliki oporečnik, pisatelj in Nobelov nagrajenec, ki je
                     bil tedaj že znan kot »vest Rusije in človeštva«, odmevno predavanje na
                     Harvardu. Hladna vojna je bila tedaj sicer že končana, vendar je med Zahodom in
                     Vzhodom še zijal globok prepad. Predavatelj se je tega dobro zavedal hkrati pa
                     imel pred očmi, da govori ameriškim poslušalcem. Kljub tridesetletni časovni
                     odmaknjenosti je marsikatera misel njegovega predavanja še danes aktualna,
                     druge pa je treba pogledati skozi prizmo tedanjih razmer. Prvi del predavanja
                     bomo skušali predstaviti z nekaj povzetki in citati kot uvod v natančno
                     prevedeni drugi del.</p>
                  <p>Predavanje se začne z mislijo o razdvojenosti, razklanosti sveta, kjer si
                     stojita nasproti dve velesili, ki lahko vsak trenutek uničita druga drugo.
                     Zmotno je misliti, da je ta razdvojenost le politična in da jo je mogoče
                     odpraviti z diplomatskimi pogajanji in z uravnoteženjem oboroženih sil. Ta
                     nevarni prepad je namreč mnogo globlji in sega tudi na druga področja
                     življenja. </p>
                  <p>- Govorimo o tako imenovanem tretjem svetu. Vsaka stara, globoko zakoreninjena
                     kultura, posebno če obvladuje široko področje, oblikuje avtonomen svet. Pod
                     tako kategorijo je tisoč let spadala Rusija, vendar je Zahod sistematično
                     zanikal njen avtonomni značaj in je zato nikoli ni razumel, kot tudi danes ne
                     razume njene ujetosti v komunizem.</p>
                  <p>Tesnoba zaradi razdvojenosti sveta je sprožila teorijo o pomnjenju med
                     vodilnimi zahodnimi državami in Sovjetsko zvezo. Ta teorija je pomirjujoča, žal
                     pa ne upošteva dejstva različnosti svetov, da ni mogoče enega spremeniti v
                     drugega, ne da bi uporabili silo. Poleg tega pa zbližanje pogojuje tudi sprejem
                     pomanjkljivosti druge strani, kar pa ni zaželeno.</p>
                  <p>Zahodni svet kot celota in kot posameznik je izgubil svoj civilni pogum – v
                     vsaki deželi, vsaki vladi, vsaki politični stranki in v Združenih narodih.
                     Pešanje poguma je posebno vidno med vodilnimi skupinami in intelektualno elito,
                     kar daje vtis pešanja poguma v celotni družbi. Ali bo kdo opozoril, da upadanje
                     poguma že od starih časov naprej velja za začetek konca?</p>
                  <p>Z ustanovitvijo modernih zahodnih držav je bilo uveljavljeno načelo, naj bo
                     oblast v službi človeka in naj bo človek svoboden, da doseže srečo. Desetletja
                     tehničnega in socialnega napredka so ustvarila družbo blaginje. »Vendar pa so v
                     tem procesu spregledali sledeči psihološki detajl: stalna želja imeti več in
                     živeti bolje in prizadevanje za dosego tega na marsikaterem zahodnem obrazu
                     zariše skrbi in celo potrtost. - Večini ljudi je zagotovljeno blagostanje, o
                     katerem njih očetje in dedje niso mogli niti sanjati.« Ker so se ljudje
                     navezali na te dobrine, niso več pripravljeni tvegati za obrambo splošnih
                     vrednot in podobno. Celo biologija pozna primere, ko stalna ekstremna varnost
                     in blagostanje škodljivo vplivata na organizem.</p>
                  <p>Zahodna družba si je postavila svojim ciljem primerno organizacijo, temelječo
                     na črki zakona. Meje človekovih pravic so določene z zakonskimi predpisi, ki pa
                     so zelo splošni in ljudje so postali izredno spretni pri njihovi razlagi in
                     uporabi. Pripravljenost, da bi se kdo odrekel svojim pravicam, se zdi skoraj
                     absurdna. Večina se spušča do skrajnih meja zakonskih okvirov. Proizvajalec
                     prehrambenega izdelka, na primer, zastruplja izdelek, da mu poveča rok
                     trajanja, in je opravičen s tem, da imajo ljudje pravico, da takega izdelka ne
                     kupijo. »Celo svoje življenje sem prebil pod komunističnim režimom in vem, daje
                     brezpravje nekaj groznega, toda tudi družba, ki pozna samo zakone je
                     vprašljiva. Črka zakona je preveč hladna, da bi blagodejno vplivala na družbo.
                     Kadarkoli v življenju prevladajo legalistični odnosi, nastane vzdušje moralnega
                     povprečja, ki ohromi plemenite človeške nagibe. Obramba individualnih pravic je
                     dosegla take ekstreme, da se družba kot celota ne more več braniti proti
                     določenim posameznikom. Na Zahodu bi se bilo treba zavzeti za spoštovanje
                     človekovih dolžnosti, ne pa za spoštovanje pravic. Destruktivna in neodgovorna
                     svoboda je zavzela ogromen prostor. (Pedofilstvo, pornografija, kriminal in
                     nasilje). Protiutež proti temu naj bi bila v tem, da imajo mladi pravico, da ne
                     gledajo oziroma ne sprejmejo. Legalistično organizirano življenje je s tem
                     pokazalo svojo nesposobnost za obrambo pred zlom.</p>
                  <p>In kaj bomo rekli o temni sferi kriminalitete kot take? Zakonski okviri
                     (posebno v ZDA) so toliko široki, da spodbujajo ne samo svobodo posameznika,
                     ampak tudi nekatere individualne zločine. Krivec navadno ostane nekaznovan. Ko
                     oblast resno nastopi proti terorizmu, jo javno mnenje takoj napade zaradi
                     omejevanja civilnih pravic teroristov.</p>
                  <p>Pa še nekaj o medijih, ki uživajo najširšo svobodo. In kakšna je ta svoboda?
                     Tudi tukaj je glavna skrb, da ne bi prestopili meje zakona. Nobene moralne
                     odgovornosti ni za sprevrženost ali neuravnoteženost. Kakšno odgovornost ima
                     novinar do bralca oziroma do zgodovine? Koliko primerov javnega priznanja ali
                     popravka poznamo? Saj bi to škodilo prodaji! Narod je lahko žrtev take napake,
                     novinar pa se vedno izvleče in samozavestno nadaljuje svoje neodgovorno
                     delo.</p>
                  <p>Koliko nezrelih, površnih in zavajajočih sodb, ki bralca begajo in niso nikoli
                     verificirane, je objavljenih vsak dan! Tako lahko vidimo heroiziranje
                     teroristov ali razkrivanje skrivnosti, ki se nanašajo na narodno obrambo, ali
                     nesramno vdiranje v zasebnost javnih oseb pod sloganom, da ima vsak pravico
                     vedeti. Toda to je napačen slogan, značilen za napačno dobo, kajti ljudje imajo
                     tudi pravico ne vedeti, pravico, da njihove duše niso obtežene s čenčami,
                     nesmisli in praznim govorjenjem. Naglica in površnost sta duševni bolezni 20.
                     stoletja in bolj kot kjerkoli drugje se kažeta v medijih. Mediji so postali
                     najmočnejša sila Zahoda, močnejša kot zakonodaja. Na komunističnem Vzhodu je
                     novinar, preprosto rečeno, državni uradnik. Toda kdo je zahodnim novinarjem dal
                     njihovo moč in komu so odgovorni?</p>
                  <p>Nekoga, ki pride z Vzhoda, kjer so mediji popolnoma enotni pa čaka še eno
                     presenečenje. Postopoma namreč odkrije, da je vsem medijem skupen neki trend,
                     ki bi ga lahko imenovali moda. Modni trendi so brez cenzure skrbno ločeni od
                     nemodnih; nič ni prepovedano, toda če ni v modi, bo le težko prišlo v medije.
                     Ni nobenega opaznega pritiska kot na Vzhodu, pa vendar mnogi neodvisno misleči
                     ljudje ne morejo dati svojega prispevka javnemu življenju.</p>
                  <p>Pa še nekaj besed o socializmu. Na splošno velja, da Zahod kljub kaotični
                     inflaciji zadnjih let celemu svetu kaže pot uspešnega ekonomskega razvoja.
                     Seveda pa niso vsi ljudje zadovoljni s svojo družbo. Očitajo ji, da je obtičala
                     pod nivojem razvoja, ki ga je doseglo človeštvo. Del teh nezadovoljnežev seje
                     zatekel v socializem, ki pa je napačna in nevarna ideja. »Upam, da me nihče od
                     navzočih ne bo osumil, da kritiziram zahodni sistem, ker bi kot alternativo rad
                     ponudil socializem. Ker sem ga okusil na lastni koži, je ta nevarnost
                     izključena. Znani sovjetski matematik Šafarevič, član Sovjetske akademije
                     znanosti, je napisal briljantno knjigo z naslovom Socializem; to je globoka
                     analiza, ki dokazuje, da vsak socializem vodi k destrukciji človeškega duha in
                     propadu človeštva.</p>
                  <p>Toda če bi me kdo vprašal, ali bi predlagal sedanji zahodni sistem za mojo
                     deželo, bi odgovoril negativno. Ne, ne bi ga priporočil. V času velikega
                     trpljenja je naša dežela dosegla intenziven duhovni razvoj, da duhovno
                     izpraznjeni zahodni sistem zanjo ne more biti zanimiv. Seveda družba ne more
                     ostati v brezpravju, kot je trenutno naša dežela, vendar bi bilo zanjo
                     poniževalno sprejeti vašo legalistično uglajenost. Po tolikih letih trpljenja
                     človeška duša pričakuje nekaj višjega, čistejšega in toplejšega.«</p>
                  <p>Zaključimo ta povzetek s Solženicinovo mislijo, ki sicer ni iz predavanja na
                     Harvardu, je pa aktualna za nas in za naš čas: »Ne bo se odprla nobena pot (za
                     ureditev Rusije), dokler bo komunistična – leninistična partija še imela
                     kakršenkoli vpliv v gospodarskem in političnem življenju in dokler ne bo
                     zapustila vodstva na vseh področjih in krajih našega življenja. In želeti je,
                     da se to ne zgodi po kakšnem zunanjem posegu, temveč kot posledica javnega
                     priznanja krivde in kesanja.«</p>
               </div>
               <div type="div3">
                  <head>Izgubljena moč volje</head>
                  <p>In vendar – nobeno orožje, naj bo še tako silno, ne more pomagati Zahodu,
                     dokler ta ne premaga dejstva, da je izgubil moč volje. V stanju psihološke
                     opešanosti postane orožje breme za tisto stran, ki popušča. Da se ubraniš,
                     moraš biti pripravljen tudi umreti; maloje take pripravljenosti v družbi, ki je
                     bila vzrejena v kultu gmotne blaginje. Tedaj ne preostaja nič drugega kakor
                     popuščanje, poskusi, pridobivati čas, in izdajstvo. Tako so na sramotni
                     Beograjski konferenci svobodni zahodni diplomati v svoji šibkosti odstopili od
                     linije, na kateri </p>
                  <p>
                     <emph>zasužnjeni člani helsinških skupin žrtvujejo svoje življenje</emph>.</p>
                  <p>Zahodno mišljenje je postalo konservativno; položaj na svetu naj za vsako ceno
                     ostane, kakršen je, tu ne sme priti do sprememb. Ta izčrpavajoči se status quo
                     je simptom družbe, ki je v svojem razvoju prišla do konca. Toda človek mora
                     biti slep, če ne vidi, da oceani nič več ne pripadajo Zahodu, pri tem ko se
                     kopno pod njegovo oblastjo vztrajno krči. Dve tako imenovani svetovni vojni (te
                     dve še zdaleč nista imeli svetovnih razsežnosti, še ne) sta pomenili notranje
                     samouničenje malega, naprednega Zahoda, ki si je tako sam pripravil konec.
                     Naslednja vojna (ki ne bo nujno atomska in tudi ne verjamem, da bo) prav lahko
                     za vselej pokoplje zahodno civilizacijo.</p>
                  <p>Spričo take nevarnosti, s takimi zgodovinskimi vrednotami v naši preteklosti,
                     pri tako visoki ravni uresničene svobode in očitne privrženosti svobodi – kako
                     je mogoče do take mere izgubiti voljo do obrambe?</p>
               </div>
               <div type="div3">
                  <head>Humanizem in njegove posledice</head>
                  <p>Kako je prišlo do tako neugodnega razmerja sil? Kako da se je Zahod od svojega
                     zmagovitega pohoda izpridil do svoje sedanje bolehnosti? So bili v njegovem
                     razvoju usodni preobrati in izgubljene smeri? Kaže, da ni bilo tako. Zahod je
                     družbeno vztrajno napredoval v skladu s svojimi razglaševanimi namerami, oprt
                     na bleščeč tehnični napredek. In nato se je čisto iznenada znašel v svojem
                     sedanjem klavrnem stanju.</p>
                  <p>To pomeni, da mora biti napaka pri korenini, prav v temelju človekovega
                     mišljenja v minulih stoletjih. S tem mislim na prevladujoči zahodni pogled na
                     svet, ki se je najprej rodil v renesansi in našel svoj politični izraz v dobi
                     razsvetljenstva. Postal je temelj vladanja ter družbene vede in opredelimo ga
                     lahko kot racionalistični humanizem ali humanistično avtonomijo: kot razglašeno
                     in uveljavljeno neodvisnost človeka od sleherne višje sile nad njim. Lahko bi
                     ga imenovali tudi antropocentrizem, ki vidi človeka kot središče vsega, kar
                     obstaja.</p>
                  <p>Preobrat, ki ga je prinesla renesansa, je bil očitno zgodovinsko neogiben.
                     Srednji vek je prišel do naravnega konca od izčrpanosti, ko je postal neznosen
                     z nasilnim zatiranjem človekove telesne narave v prid duhovni. Tedaj smo pač
                     obrnili duhu hrbet in z nezmerno in nebrzdano vnemo sprejeli vse, kar je
                     materialno. Ta novi način mišljerga, ki nam je vsilil svoje vodstvo, ni
                     dopuščal obstoja zla prav v človekovi notranjosti, pa tudi ni videl nobene
                     višje naloge kakor dosego sreče na zemlji. Moderno zahodno civilizacijo je
                     utemeljil na nevarni težnji k čaščenju človeka in njegovih gmotnih potreb. Vse,
                     kar je onkraj čutnega ugodja in kopičenja gmotnih dobrin, vse druge človekove
                     potrebe in značilnosti bolj tankočutne in višje narave, vse to je ostalo zunaj
                     območja, kateremu velja pozornost družbenih sistemov, kakor da človeško
                     življenje ne bi imelo nobenega višjega smisla. To je omogočilo dostop zlu, ki v
                     naših dneh doteka neovirano in nenehno. Samo svoboda niti najmanj ne rešuje
                     problemov človeškega življenja in celo dodaja kar nekaj novih.</p>

                  <figure>
                     <graphic url="slike_z_70/z_70_35.png"/>
                     <head>Aleksander Solženicin</head>
                  </figure>
                  <p>Vendar pa so bile v zgodnjih demokracijah, kakršna je bila ameriška demokracija
                     ob času svojega rojstva, zagotovljene vse individualne človekove pravice, ker
                     je človek božja stvaritev. Se pravi, svoboda je bila posamezniku dodeljena
                     pogojno, s predpostavko njegove stalne religiozne odgovornosti. Taka je bila
                     dediščina predhodnih tisoč let. Pred dvesto ali celo pred petdeset leti bi se v
                     Ameriki zdelo čisto nemogoče, da bi bila lahko posamezniku dodeljena brezmejna
                     svoboda kratko malo zato, da bi zadovoljeval svoje nagone ali muhavosti.
                     Pozneje pa so bile vse take omejitve vsepovsod na Zahodu zavržene; prišla je
                     popolna osvoboditev od moralne dediščine krščanskih stoletij z njihovimi
                     nakopičenimi skladi milosti in žrtve. Državni sistemi so postajali čedalje bolj
                     in do kraja materialistični. Zahod je končal tako, da je resnično, včasih celo
                     pretirano, uveljavil človekove pravice, toda človekov čut za odgovornost do
                     Boga in družbe je postajal čedalje bolj meglen. V minulih desetletjihje
                     legalistično sebični vidik zahodnega stališča in mišljenja dosegel svojo končno
                     razsežnost in svet se je zvijal v hudi duhovni krizi in politični
                     brezizhodnosti. Vsi poveličevani tehnični dosežki Napredka, z osvojitvijo
                     vesolja vred, ne morejo nadomestiti moralne revščine dvajsetega stoletja,
                     kakršne si še v devetnajstem stoletju nihče ne bi bil mogel predstavljati.</p>
               </div>
               <div type="div3">
                  <head>Nepričakovano sorodstvo</head>
                  <p>Ko je humanizem v teku svojega razvoja postajal vse bolj materialističen, je
                     postajal čedalje bolj dovzeten za špekulacije in manipulacije najprej
                     socializma in nato komunizma. In tako je Karl </p>
                  <p>Marx leta 1844 lahko rekel, da je »komunizem naturalizirani humanizem«.</p>
                  <p>Izkazalo se je, da ta trditev ni bila povsem nesmiselna. Zares vidimo v
                     temeljih razduhovljenega humanizma in socializma mnoge iste kamne: brezmejni
                     materializem; osvobojenost od religije in religiozne odgovornosti, ki pod
                     komunističnimi režimi doseže stopnjo protiverske diktature; usreditev na
                     družbene strukture z navidezno znanstvenimi stališči. (To je tipično za
                     razsvetljenstvo v 18. stoletju kakor tudi za marksizem.) Ni naključje, da se
                     vse prazne obljube in prisege nanašajo na Človeka z veliko začetnico in na
                     njegovo zemeljsko srečo. Na prvi pogled se to zdi grda primerjava: ali ne gre
                     za skupne poteze v mišljenju in načinu življenja današnjega Zahoda in
                     današnjega Vzhoda? Vendar taka je logika materialističnega razvoja.</p>
                  <p>Tudi medsebojno razmerje je takšno, da se tok materializma, ki je najbolj na
                     levi, zmerom izteče tako, daje močnejši, privlačnejši in bolj zmagovit, ker je
                     pač doslednejši. Humanizem brez svoje krščanske dediščine se v taki tekmi ne
                     more upirati. Ta proces zapažamo v minulih stoletjih in zlasti v minulih
                     desetletjih v svetovni razsežnosti, ko postaja položaj vedno bolj dramatičen.
                     Liberalizem je bil neogibno izpodrinjen od radikalizma, radikalizemje moral
                     podleči socializmu in socializem se nikakor ni mogel upirati komunizmu.
                     Komunistični režim na Vzhodu je lahko zdržal in se širil zavoljo navdušene
                     podpore pri velikanskem številu zahodnih intelektualcev, ki so se mu čutili
                     sorodni in hudodelstev komunizma niso marali videti. Ko niso mogli več tako, so
                     jih skušali opravičevati. V naših vzhodnih deželah je komunizem doživel popoln
                     ideološki poraz; je ničen in manj ko ničen. Toda zahodni intelektualci še vedno
                     gledajo nanj z zanimanjem in razumevanjem in prav zavoljo tega se Zahod tako
                     neznansko težko postavi po robu Vzhodu.</p>
               </div>
               <div type="div3">
                  <head>Pred preobratom</head>
                  <p>Na tem mestu ne bom razpravljal o primeru razdejanja v svetovni vojni in o
                     spremembah, ki jih to povzroči v družbi. Dokler se vsako jutro prebujamo pod
                     miroljubnim soncem, moramo živeti vsakdanje življenje. Obstaja pa neko
                     razdejanje, ki se napoveduje že kar nekaj časa. V mislih imam porazno stanje
                     razduhovljene in brezbožne humanistične zavesti.</p>
                  <p>Za tako zavest je človek preskusni kamen pri presojanju in vrednotenju vseh
                     stvari na zemlji. Nepopolni človek, ki ni nikoli brez napuha, sebičnosti,
                     nevoščljivosti, nečimrnosti in ducata drugih napak. Zdaj doživljamo posledice
                     napak, ki na začetku popotovanja niso bile zapažene. Na poti od renesanse do
                     naših dni smo obogatili našo izkušnjo, izgubili pa smo pojem Najvišjega
                     Popolnega Bitja, ki je poprej brzdalo naše strasti in našo neodgovornost.
                     Preveč upanja smo stavili na politične in družbene reforme, potem pa smo
                     spoznali, da smo oropani naše najdragocenejše lastnine: našega duhovnega
                     življenja. Na Vzhodu ga uničujejo postopki in mahinacije vladajoče stranke. Na
                     Zahodu težijo komercialni interesi k temu, da bi ga zadušili. V tem je resnična
                     kriza. Razklanost v svetu je manj zastrašujoča kakor bolezen, ki pesti njegove
                     glavne dele.</p>
                  <p>Če bi humanizem imel prav, ko razglaša, da se človek rodi za to, da bi bil
                     srečen, ne bi bil rojen za to, da umre. Ker je njegovo telo obsojeno na to, da
                     bo umrlo, mora biti njegova naloga na zemlji očitno bolj duhovne narave. Ne
                     more biti neomejeno uživanje vsakdanjega življenja. Ne more biti iskanje
                     najboljših načinov, da si pridobi gmotne dobrine in jih potem veselo kar
                     najbolj izkoristi. Biti mora izpolnjevanje nenehne resne dolžnosti, tako da
                     more človekovo življenjsko popotovanje postati izkušnja moralne rasti, tako da
                     more človek zapustiti življenje kot boljše človeško bitje od tistega, ki ga je
                     začelo. Nujno je treba preveriti tabelo široko razprostrtih človeških vrednot.
                     Njena sedanja oporečnost je osupljiva. Ni mogoče, da bi bila ocena
                     predsednikovega dela poenostavljena na vprašanje, koliko denarja kdo zasluži
                     ali na neomejeno dostopnost bencina. Samo prostovoljna, navdihnjena
                     samoomejitev lahko vzdigne človeka nad svetovni tok materializma.</p>
                  <p>Bilo bi nazadovanje, če bi se danes oklepali okostenelih obrazov
                     razsvetljenstva. Družbeni dogmatizem nas pušča povsem nemočne pred preskušnjami
                     našega časa.</p>
                  <p>Tudi če nam je prizaneseno z vojnim razdejanjem, se bo moralo naše življenje
                     spremeniti, če hočemo življenje rešiti pred samouničenjem. Ne moremo se
                     izogniti preverjanju temeljnih opredelitev človeškega življenja in človeške
                     družbe. Ali drži, da je človek vzvišen nad vsem? Ali ni nad njim nobenega
                     Najvišjega Duha? Ali je prav, da mora človekovo življenje in družbene
                     dejavnosti vnaprej določati predvsem materialni razmah? Ali je dopustno tak
                     razmah spodbujati na škodo naše duhovne integritete?</p>
                  <p>Če svet še ni prišel do svojega konca, pa se je približal pomembnemu preobratu
                     v zgodovini, ki je po učinkovanju enakovreden preobratu iz srednjega veka v
                     renesanso. Ta bo od nas zahteval duhovni zagon, povzpeti se bomo morali na novo
                     vizionarno višino, na novo raven življenja, kjer naša telesna narava ne bo
                     prekleta kakor v srednjem veku, in kar je še celo bolj pomembno, naše duhovno
                     bitje ne bo poteptano kakor v moderni dobi. To vzdigovanje kvišku bo podobno
                     vzpenjanju na naslednjo antropološko stopnjo. Nikomur na zemlji ne preostaja
                     druga izbira kakor – kvišku.</p>
                  <p>(Besedila znamenitih govorov na harvardski univerzi.)</p>
               </div>
            </div>
            <div type="div2">
               <head>Obletna srečanja za žrtve protikomunističnega odpora</head>
               <docAuthor>Ivanka Kozlevčar</docAuthor>
               <div type="div3">
                  <p>Za nami je prvi del srečanj v spomin žrtvam protikomunističnega odpora, ki jih
                     organizira Nova </p>
                  <p>Slovenska zaveza: srečanje na Hrastniškem hribu, v Rogu in na Lajšali. Na teh
                     srečanjih je najpomembnejši del sveta maša s petjem. Gre pravzaprav za obletne
                     maše, kot jih darujejo družine v spomin svojim pokojnim. Na njih se člani
                     družine in sorodstva dobijo, da skupaj molijo in se spominjajo svojih dragih,
                     po maši pa se ob srečanjih o njih tudi pogovarjajo, osvetljujejo njihovo mesto
                     v svojem življenju in izmenjavajo misli o življenju, o aktualnem dogajanju.
                     Pogosto se vprašajo, npr. kaj bi oče ali mati rekla ob tem ali onem, kaj bi v
                     določenih okoliščinah naredila, kako sta razmišljala ipd.</p>
                  <p>Omenjena osrednja srečanja niso take družinske narave in se dogajajo v naravnem
                     okolju, na krajih, kjer je bilo pobitih največ ljudi, ob znamenjih, ki jih je
                     postavil zdajšnji rod, bolj ali manj domišljeno, in nanja naj bi prihajali
                     ljudje iz vse Slovenije. To naj bi bili dragoceni romarski kraji zaradi
                     nepredstavljivega trpljenja žrtev, pa tudi razlogov, zaradi katerih so se
                     uprli. Temu primerni so tudi nagovori in pogovori na njih. Ne govori se o
                     posameznih osebah, pač pa o množici, ki je bila v tako kratkem času in na tako
                     okruten način pokončana. Nujno se razmišlja o ujmi, ki je tako ali drugače
                     prizadela vse ljudi, in seveda o tem, kdo so bili ljudje, ki so zločin
                     izvršili, in ljudje, nad katerim je bil ta izvršen, kako so ti ljudje
                     razmišljali in delovali, kakšni so bili njihovi postopki in cilji; kakšne so
                     bile razmere in okoliščine, v katerih je do tega prišlo; razbira se posledice v
                     vseh plasteh narodovega življenja in se poskuša osvetliti dogajanje v našem
                     času, da bi razkrili jedra, ki bi lahko kdaj prinesla novo tragedijo.</p>
                  <p>Doživeli smo in doživljamo, da je v določenih okoliščinah vse mogoče, da padejo
                     vse meje in se zlo razbohoti čez vse mere, da se zdi, kot da ni več ljudi, ki
                     dobro v srcu mislijo. Vendar, hvala Bogu, ni tako, kot da deluje davna OBLJUBA
                     NEKOGA, in normalno življenje po vsem trpljenju vedno znova premaga uničenje.
                     Pomembno se je spominjati, da se zlo oblači v lepe besede in mamljive obljube,
                     ki privabijo veliko ljudi, cele narode, in tako dobi moč. Naj navedem
                     razmišljanje Janeza Jezerska, v preteklem spopadu zmagovalca, v knjigi
                     Arhipelag Goli (Cankarjeva založba 1989). »Moje misli so blodile daleč v
                     preteklost, v mladost, ko sem se srečal s partijo, ko sem se ogrel za njene
                     ideje, ko sem živel samo za našo stvar, kot smo rekli takrat, za svobodo, za
                     pravico slehernega, da lahko odkrito pove, kaj misli. V trenutkih, ko je ista
                     partija tako surovo obračunavala z menoj, sem se spraševal, kaj me je
                     preslepilo, da sem se tako navdušil zanjo, da sem bil pripravljen žrtvovati
                     življenje. Sem res samo zaradi mladostne neizkušenosti spregledal, da se bije
                     boj za oblast nekaterih, ne ljudskih množic ali delavskega razreda? Sedaj sem
                     okusil na lastni koži, kako neusmiljeno znajo nastopiti nekateri proti vsem, ki
                     so jim v napoto ali jih samo ne potrebujejo več, kaj vse je mogoče spraviti pod
                     skupni imenovalec razrednih sovražnikov in izdajalcev ljudstva. Vrnilo se je
                     odrešujoče občutje osvobojenega nevernika in z njim trpko občutje spoznanja, ki
                     je prišlo zame prepozno.«</p>
                  <p>Naj ob tem za primerjavo navedem, kako je vlogo prvega v slovenski Cerkvi v
                     svojem času pojmoval škof Gregorij Rozman, ki je v očeh tedanje oblasti veljal
                     za zločinca. Na dan njegovega pogreba 23. nov. 1959 je bilo v Lemontu prebrano
                     njegovo pismo, ki je od 9. nov. 1945 čakalo zapečateno. V njem pravi: »Povem
                     Vam skrivnost, ki je doslej še nihče ne ve – niti moj spovednik ne – menda mi
                     Bog to ne bo štel v zlo, da jo odkrijem. Ko sem silno težko sprejel crucis
                     pondus ob posvečenju, v tistih slavnostnih urah je bila moja duša zavita v
                     vihar – temnih slutenj – od tod moje škofovsko geslo – tedaj sem se Bogu dal na
                     razpolago za vse žrtve, ki mi jih namerava naložiti, edino to sem ga prosil:
                     naj kraljestvo božje v dušah in v zunanjem svetu med verniki ne trpi zaradi
                     moje nesposobnosti in nevrednosti nobene škode. Tedaj sem Bogu daroval tudi
                     sledeče: naj umrjem v zaničevanju in pozabljenju, naj bo moj grob neznan, naj
                     me zgodovina še tako črno in krivično slika in naj ostane tak spomin name v
                     zgodovini ali pa naj moje ime čisto izgine, da se nikjer in nikdar ne omenja
                     več – samo da bi kraljestvo božje rastlo, se utrjevalo v dušah, samo da bi se
                     čim več duš zveličalo, samo da bi božja čast rastla in se večala.« (Božja
                     beseda. Versld mesečnik, Toronto 1.1. 1960, str. 4)</p>
                  <p>Njegovi žlahtni skromnosti v tem pismu ni kaj dodati. Kako rodovitno in
                     spoštljivo pa mi sprejemamo njegovo podaritev, je pa tudi naša stvar in o tem
                     moramo razmišljati.</p>
                  <p>Poleg vseslovenskih spominskih srečanj imamo spominske obletne maše tudi po
                     mnogih farah, zlasti tam, kjer so farani sprejeli žrtve svoje fare s farnimi
                     ploščami v svoje občestvo. Ta srečanja so bolj podobna družinskim obletnim
                     mašam. Pokojniki imajo ime in priimek in povedano je, iz katerega kraja je kdo.
                     Takoj po odkritju spominskih plošč so jih še mnogi hranili v svojem spominu in
                     so o njih vedeli mnogo povedati. Živi so bili še bratje, sestre, če že njihovi
                     starši ne več. Zavedati se pa moramo, da rod, ki je z njimi živel, odhaja,
                     ostali bodo le daljni sorodniki in rojaki; ti pa bodo lahko ohranjali le
                     izročilo, ki jim ga bomo mi zapustili, zato je tako pomembno, da o vsakem kaj
                     povemo in so brošure s fotografijami in osnovnimi podatki, ki so jih izdali v
                     nekaterih krajih, zelo primerne, ker bodo še dolgo omogočale pogovore o
                     pokojnih.</p>

                  <figure>
                     <graphic url="slike_z_70/z_70_36.png"/>
                     <head>Farne spominske plošče</head>
                  </figure>
                  <p>Za ohranjanje spomina so obletne maše po župnijah zelo dragocene in hkrati
                     najlepše možno spominjanje. Potekajo pa lahko na določen način. Za primer bom
                     predstavila, kako je v Višnji Gori.</p>
                  <p>Prispevek za mašo dá navadno eden od sorodnikov, lahko bi ga dala tudi vsako
                     leto druga vas ali pa tisti vaščani, ki čutijo povezavo z žrtvami, kar bi imelo
                     večjo simbolno vrednost. Gre za zelo majhen prispevek in pri tem ni bilo nikoli
                     težav. Sama sveta maša je navadno na nedeljo po spominskem srečanju v Rogu.
                     Tako se lahko spominjajo svojih tudi tisti, ki v Rog ne morejo iti. Pred
                     začetkom sv. maše postavijo pred oltarno mizo ikebano in toliko prižganih sveč,
                     kot je vasi, tako se pokaže na udeleženost vseh vasi. Na začetku duhovnik pove
                     namen sv. daritve in kakšno duhovno misel. Z namenom je uglašena tudi pridiga.
                     Po maši vzamejo možje, predstavniki vasi, vsak svojo svečo, kaka ženska pa
                     ikebano in se postavijo v sprevod, za njimi gredo mašni strežniki in duhovnik
                     in nato še verniki in se vsi razvrstijo pred farnimi ploščami. Tja dajo rože in
                     sveče, duhovnik opravi molitve, pevski zbor zapoje nekaj primernih pesmi in
                     nekdo pove v krajšem govoru še nekaj misli. Sodelujoči gredo nato v župnijsko
                     dvorano na skromno okrepčilo, ljudje se pa še malo pogovorijo.</p>
                  <p>Pri tem spominjanju je poudarek na sveti maši, na duhovni povezanosti s
                     pokojnimi. Bili so verni fantje. V Višnji Gori je bilo v tistem času okoli sto
                     fantov članov Marijine družbe, dva sta bila bogoslovca, nekateri so peli pri
                     cerkvenem fantovskem in mešanem zboru ali sodelovali pri godbi. Nad sto jih je
                     napisanih na ploščah. Upamo, da so umirali kljub grozotni preizkušnji
                     krščansko, saj so take zglede imeli doma, in da imamo v njih priprošnjike pri
                     Bogu. Tega velikega zaklada bi se morali zavedati, da ne bi stali na majavih
                     nogah.</p>
                  <p>Ali je bila škofova žrtev in žrtev teh fantov zaman, se včasih sprašujemo, ko
                     moramo prenašati vsemogoče obtožbe, natolcevanje, pa tudi resnične napake. V
                     zunanjem svetu, kot pravi Rozman, božje kraljestvo kar raste, cerkveni objekti
                     so obnovljeni ali se obnavljajo, verskih prireditev je dosti, verski tisk
                     bogat, v družbenem življenju pa ima bolj malo besede in verouk zajame malo
                     otrok. Drugo pa je božje kraljestvo v dušah. Čedalje manj ljudi je praktičnih
                     vernikov in čedalje več versko brezbrižnih in omejenih samo na svoje dobro. Na
                     kakšno žrtev ali darovanje je pripravljen sodobni človek, tudi o tem mora
                     razmisliti vsak pri sebi na spominskih srečanjih.</p>
               </div>
            </div>
         </div>
         <div type="div1">
            <head>Aktualistika</head>
            <div type="div2">
               <head>Obsodba zločinske preteklosti v trojni izjavi</head>
               <docAuthor>Anton Drobnič</docAuthor>
               <div type="div3">
                  <p>Ustanovitev samostojne in neodvisne Republike Slovenije je bila utemeljena na
                     ugotovitvi, da je naša prejšnja država Jugoslavija, sad medvojnega
                     boljševiškega nasilja, bila totalitarna, pravno neurejena država, ki je hudo
                     kršila človekove pravice in pravice narodov in jim ni omogočala političnega in
                     gospodarskega razvoja. Ta dejstva so bila 21. junija 1991 zapisana v Temeljno
                     ustavno listino o neodvisnosti in samostojnosti Republike Slovenije in ta
                     temeljna ugotovitev od samega začetka določa uradni pogled naše države na
                     polpreteklo zgodovino našega naroda. To je naš lastni, notranji razlog za
                     obsodbo nekdanjega zločinskega sistema, njegovih nosilcev in njegovega
                     medvojnega izvora, pa tudi za odpravo njegovih učinkov, ki so v nasprotju s
                     splošnimi pravnimi in moralnimi načeli, kot jih priznavajo mednarodna skupnost
                     in civilizirani narodi.</p>
                  <p>Zunanji razlog, da mora naša država obsoditi nekdanji državni in družbeni
                     sistem, odpraviti posledice boljševiškega terorizma in kaznovati zločince so
                     mednarodni predpisi, zlasti konvencije o vojnih zločinih in zločinih zoper
                     človečnost in tudi resoluciji skupščine Sveta Evrope št. 1096 in 1481, s
                     katerima je takšna obsodba in odprava posledic od držav članic izrecno
                     zahtevana. Poleg teh pravnih dokumentov obsodbo totalitarnega komunizma zahteva
                     tudi politična resolucija Kongresa Evropske ljudske stranke – EPP v Bruslju 5.
                     februarja 2004.</p>
                  <p>Kljub jasnim in odločnim pravnim in političnim zahtevam mednarodne skupnosti je
                     Slovenija na tem področju naredila zelo malo, morda najmanj med vsemi iz
                     nekdanjega komunističnega sveta. Razen že navedene temeljne ugotovitve v
                     ustanovitvenem aktu samostojne Slovenije o totalitarnosti nekdanje Jugoslavije
                     in nekaterih zakonov, ki samo deloma odpravljajo zločinske posledice, zlasti
                     premoženjske, bistvenega premika v Sloveniji ni bilo. Državo in javnost še
                     naprej v veliki meri obvladujejo nekdanji komunisti in njihovi dediči, nobene
                     lustracije ni bilo, niti eden od številnih vojnih zločincev ni bil predan v
                     kazenski pregon, pomorjeni nasprotniki še naprej brez imen in grobov ležijo v
                     breznih in gozdnih grapah, niti mrtve niti žive žrtve boljševizma še vedno
                     nimajo vseh ustavnih pravic, njihovi krvniki pa so še vedno nagrajeni za
                     »revolucionarne zasluge«, kot imenujejo partizanske zločine. Komunistična
                     prevara je res velika, slepota ljudstva je res strašna! Država Slovenija niti
                     po dveh rodovih ni sposobna, da bi obsodila in dosledno odpravila vsaj očitne
                     posledice boljševiškega napada in polstoletne diktature.</p>
                  <p>Med skupnostmi, ki so bile prve in največje žrtve boljševiškega napada in
                     dolgoletne komunistične diktature, je poleg države bila Katoliška Cerkev in
                     njene ustanove, njeni številni duhovniki in verniki. Pričakovanje, da vsaj
                     Katoliška Cerkev v Sloveniji ob pravem času razločno in odločno opredelila in
                     podala svoj pogled na obdobje boljševiškega nasilja, se zato zdi več kot
                     upravičeno. Dejansko pa stvari niso bile tako jasne in razumljive. Samo za
                     ilustracijo: v čast največjega jugoslovanskega zločinca, morilca in preganjalca
                     slovenskih katoličanov Josipa Broza so ob njegovi smrti glasno zadoneli vsi
                     ljubljanski zvonovi. V spomin in čast njegovih žrtev se kaj takega še ni
                     zgodilo!</p>
                  <p>Nova Slovenska zaveza je tako v javnih nastopih kot v raznih listinah in
                     pogovorih večkrat spodbujala razmišljanja o skupni opredelitvi cerkvenega
                     vodstva do totalitarne preteklosti v Sloveniji in opozarjala na nujnost jasne
                     obsodbe boljševiškega napada na slovenski narod v času sovražne okupacije.
                     Predlagala je celo, da bi po dolgih desetletjih začeli s pripravami za nov
                     slovenski katoliški shod, ki bi razjasnil pogled na preteklo stoletje
                     totalitarizma in očistil pot naprej.</p>
                  <p>Pismo predsedniku Slovenske škofovske konference mariborskemu škofu dr. Francu </p>
                  <p>Krambergerju z dne 8. 8. 2005 je NSZ končala s pozivom:» ... sprožite razpravo o
                     teh vprašanjih tudi pri Slovenski škofovski konferenci in njenih ustanovah,
                     kajti po šestdesetih letih je čas, da se ta huda izkušnja slovenskega naroda,
                     katoličanov in Cerkve zaokroži z jasnimi opredelitvami in na podlagi trdnih
                     stališč išče pot v prihodnost.«</p>
                  <p>V memorandumu z dne 29. 3. 2008 o Kočevskem Rogu je NSZ pisala Slovenski
                     škofovski konferenci: »S tem pisanjem vas želimo seznaniti z našim gledanjem na
                     mesto, ki ga imajo v slovenski zavesti različna dogajanja, ki jih v enoto
                     povezujemo z metaforo Kočevski Rog. Duhovne, moralne, kulturne in politične
                     razmere, ki obstajajo v Sloveniji že vse od teh dogodkov, so takšne, da niso
                     omogočile, da bi se Kočevski Rog naselil v naši zavesti v pomenu, ki bi
                     ustrezal njegovi zgodovinsko presežni velikosti. Dve stvari branita, da bi
                     slovenska zavest mogla sprejeti Kočevski Rog v njegovih prvinskih razsežnostih:
                     na eni strani je to stanje duha, ki bi mu lahko rekli <emph>totalitarna
                        poškodovanost</emph>, na drugi pa postmoderni relativizem, ki ne dovoljuje,
                     da bi se nujno pokorili pripovedi, pa naj bo še tako neznanskega obsega in
                     pomena. S tem, da slovenska misel ni registrirala velikega umora, je ta misel
                     povedala o sebi reči, ki bi se jih morali zelo ustrašiti.«</p>

                  <figure>
                     <graphic url="slike_z_70/z_70_37.png"/>
                     <head>Pridobitev narodnoosvobodilnega boja – Oznovec toži, oznovec sodi <name
                           type="author">Vlastja Simončič</name></head>
                  </figure>
                  <p>V cerkvenih krogih je bilo nekaj razmišljanj in poskusov, da bi prišli do nujno
                     potrebne skupne izjave o naši boljševiški preteklosti. Tako so pri Slovenski
                     škofovski konferenci že marca 1995 obravnavali osnutek skupne izjave o pogledu
                     na medvojno in povojno totalitarno obdobje. Kakšnega vidnega uspeha teh
                     prizadevanj pa nismo dočakali, čeprav so slovenski škofje posamezno dajali
                     številne izjave, ki so dokaj enotno in jasno govorile o nedavni preteklosti.
                     Tudi v zadnjem letu smo slišali ali brali toliko jasnih in skladnih škofovskih
                     izjav, da bi bile dobro izhodišče za izjavo cerkvenega vodstva o bližnji
                     preteklosti. Te pa razen dveh izjav Komisije pravičnost in mir iz leta 1999 in
                     2001 vendar ni bilo.</p>
                  <p>Letos spomladi smo iz sredstev javnega obveščanja izvedeli, da so tri komisije
                     »Pravičnost in mir« hrvaške, slovenske in bosansko-hercegovske škofovske
                     konference dne 13. maja 2008 v Zagrebu podpisale in objavile izjavo »Pravica do
                     pokopa in dolžnost pietete«. V slovenskem prevodu jo je pod naslovom »Izjava
                     treh Komisij pravičnost in mir o medvojnih in povojnih dogodkih« dne 25. 5.
                     2008 objavila Družina.</p>
                  <p>Dobre in koristne strani te izjave je opisal in komentiral že Bogomir Štefanič
                     ml. v članku »Za spravo in odpuščanje«, ki je objavljen v zgoraj navedeni
                     številki Družine. Zato se bomo tukaj ozrli samo na nekatere druge, bolj
                     dvomljive navedbe in vprašanja, ki jih vzbuja kritično branje te skupne
                     izjave.</p>
                  <p>V uvodu komisije navajajo, da izjavo izdajajo v skladu z Deklaracijo o obsodbi
                     zločinov, storjenih v času komunističnega režima od 1945 do 1990, ki jo je leta
                     2006 izdal Hrvaški zbor, in z Zakonom o vojnih grobiščih, ki ga je leta 2003
                     sprejel slovenski Državni zbor. Že to kaže, da se izjava treh komisij ukvarja
                     samo s povojnimi zločini in žrtvami, saj hrvaška deklaracija že z naslovom
                     kaže, da gre samo za povojne zločine. Tudi slovenski Zakon o vojnih grobiščih,
                     ki ga je sprejela postkomunistična koalicija ob pomoči kramarske Slovenske
                     ljudske stranke, govori samo o povojnih »usmrtitvah in dogodkih« in ne pozna
                     zločinov in grobišč medvojnega partizanskega nasilja. Zakaj Cerkev, ki je
                     ločena od države, svoje izjave podreja in usklajuje s slabimi, lažnivimi
                     državnimi akti? O laži in protiustavni ter nečloveški diskriminaciji mrtvih kot
                     nesprejemljivi podlagi Zakona o vojnih grobiščih je bilo že mnogo povedanega in
                     zapisanega tako v časopisih in revijah (n.pr. Zaveza, Ampak, Demokracija), tudi
                     v Družini, ne samo od katoliških piscev, ampak tudi od nasprotnih, kot je dr.
                     Tine Hribar in drugi. Nujna sprememba tega lažnivega zakona že več let čaka v
                     državnem zboru, vendar ji postkomunistične stranke in njihovi sopotniki v
                     vladni koaliciji, zagovorniki trajnega sovraštva, nikakor ne pustijo v
                     življenje. Cerkvena izjava pa takšen zloglasni zakon vzame za svoje izhodišče,
                     za svojo referenčno točko!</p>

                  <figure>
                     <graphic url="slike_z_70/z_70_38.png"/>
                     <head>Eden izmed hudobnih obredov holjševiške justice <name type="author"
                           >Vlastja Simončič</name></head>
                  </figure>
                  <p>Tudi drugače je zelo vprašljivo, zakaj so tri komisije, kot v uvodu navajajo,
                     svojo moralno dolžnost, da dajo izjavo, čutile samo glede na resolucije
                     Parlamentarne skupščine Sveta Evrope, njena opozorila, poudarke in priporočila.
                     Ali Katoliška Cerkev sama v sebi in iz sebe nima več toliko moralne moči,
                     vedenja in spoznanja kot pretežno liberalni Svet Evrope, da mora svoje izjave
                     izvajati, jih zagovarjati in opirati na njegove resolucije? Vemo, čudna se nam
                     zdijo pota Gospodova, vendar nismo prepričani, da so to njegova pota! Ali tri
                     komisije niso našle nobene cerkvene listine, da bi jo navedle za podlago svoje
                     izjave, niti misli iz Svetega pisma ali vsaj katere od božjih zapovedi? Zakaj
                     so teologi opustili teologijo in se oprli le na pravo in politiko?</p>
                  <p>Izjava omenja vojne, politične ali uradniške pripadnike različnih struktur,
                        »<emph>ki so v vojni sodelovale s totalitarnimi silami in so nasprotovale
                        partizanskemu gibanju</emph>«. V Sloveniji ni bilo nobene strukture, ki bi
                     sodelovala »s totalitarnimi silami«. Z Nemci in Italijani v Sloveniji ni razen
                     komunistov nihče sodeloval zato, ker so bili totalitarna sila, ampak samo zato,
                     ker so bili začasno edina legalna oblast, ki je bila po mednarodnem pravu
                     dolžna skrbeti za varnost ljudi in premoženja. Tudi ni bilo nobenih struktur,
                     ki bi kar tako »nasprotovale partizanskemu gibanju«. Pač pa je najprej spontano
                     in nato organizirano nastal odpor proti grozovitemu partizanskemu nasilju in
                     zločinom nad domačimi prebivalci, proti boljševiškemu napadu na slovenski narod
                     in njegovo civilizacijo, proti komunistični zločinski revoluciji.</p>
                  <p>Izjava navaja, da so po partizanskem zavzetju posameznega področja »<emph>brez
                        sodnih postopkov </emph>
                     <emph>...</emph>
                     <emph> največji davek na številnih moriščih </emph>
                     <emph>...</emph>
                     <emph> plačali predvsem Hrvati in pripadniki drugih narodov </emph>
                     <emph>...</emph> «. Zakaj izjava obravnava samo povojne zločine in ne tudi in
                     zlasti tistih na začetku vojne in med vojno? V Sloveniji so bili številni
                     partizanski zločini in boljševiško nasilje v začetku vojne, to je v prvem letu
                     okupacije, odločilni za nastanek odpora proti revolucionarnemu nasilju in za
                     oblikovanje protikomunističnih oboroženih enot. Tudi ni nobenega razloga, da
                     izjava pozna samo zločine »brez sodnih postopkov«, ko komunistični sodni umori
                     niso bili nič manj zločinski, ampak samo še bolj zastrašujoči in sramotni.
                     Zakaj slovenske žrtve boljševizma v izjavi niso omenjene po imenu tako kot
                     hrvaške, ampak so skrite med »pripadnike drugih narodov«, je posebno vprašanje
                     slovenski komisiji. Tudi besede »plačali so največji davek na številnih
                     moriščih« je nepotrebna zameglitev in izogibanje pravemu imenovanju množičnih
                     umorov.</p>

                  <figure>
                     <graphic url="slike_z_70/z_70_39.png"/>
                     <head>Veseli diktator – Zločini se ga niso dotaknili <name type="author"
                           >Vlastja Simončič</name></head>
                  </figure>
                  <p>Izjava govori tudi o pripadnikih »<emph>poražene </emph>
                     <emph>...</emph>
                     <emph> slovenske </emph>
                     <emph>...</emph>
                     <emph> vojske</emph>«. Slovenska narodna vojska, druge razen komunističnih
                     partizanov ni bilo, ni bila poražena. Če kdo trdi drugače, bi moral povedati, v
                     kateri bitki, kdaj in kje je bila poražena. Slovenska narodna vojska se je brez
                     boja in zato brez poraza ali zmage umaknila pred premočno Jugoslovansko armado
                     v Italijo in na Koroško pod zaščito zahodnih zaveznikov. Ne gre torej za
                     poraženo, ampak za komunistom po angleški prevari izdano slovensko vojsko.</p>
                  <p>Izjava pravi, da je komunistični režim »<emph>v tem času</emph>«, torej po
                     okupaciji, »<emph>izvajal teror in represijo nad lastnimi narodi kot t. i.
                        "drugo fazo revolucije"</emph>«. To velja za Hrvaško in BiH, nikakor pa ne
                     za Slovenijo. V Sloveniji se je nasilje kot druga faza revolucije začela že na
                     začetku sovražne okupacije in ne šele po njenem koncu, formalno 16. septembra
                     1941 z razglasitvijo komunističnega monopola nad odporom proti okupatorju in z
                     obsodbo vseh, ki se ne pokoravajo komunistični Osvobodilni fronti, za narodne
                     izdajalce, ki jih čaka smrtna kazen, dejansko pa že prej s partizanskimi in
                     VOS-ovskimi grozovitimi umori zlasti vernih Slovencev, tudi številnih
                     duhovnikov, kar je prvi vrh doseglo že spomladi 1942 in drugega jeseni
                     1943.</p>
                  <p>Izjava omenja zločine »<emph>lokalnih zaveznikov</emph>« fašizma in nacizma.
                     Tudi to lahko velja samo za Hrvaško, kjer je formalno neodvisna ustaška država
                     bila zaveznik držav fašistično – nacistične osi. V Sloveniji ni bilo nobenih
                     vlad in nobenih nacističnih zaveznikov. Smeli bi govoriti samo o zločinih
                     domačih varnostnih enot.</p>
                  <p>Izjava dalje govori, da so za storjene zločine odgovorni tudi »<emph>vodje
                        poraženih režimov, ki so zapovedali umik stotisočem vojakom in civilistov,
                        sami pa so pobegnili in pustili brezglavo vojsko in begunce njihovi na
                        žalost predvidljivi usodi</emph>«. Ni videti, da bi to imelo kakšno zvezo s
                     Slovenijo. V Sloveniji, ki je bila razdeljena na tri, malo celo na četrtega,
                     hrvaškega okupatorja, med vojno ni bilo nobene samostojne države ali vlade, kot
                     je to bilo na Hrvaškem, kjer so med vojno imeli svojo državo in vlado. Zato
                     tudi ni bilo vodij režima, ki bi ukazali umik in nato pobegnili. Tudi
                        »<emph>partizanskih nacionalistično motiviranih zločinov</emph>«, ki jih
                     navaja izjava in so bili tipični za Hrvaško in BiH, v Sloveniji med vojno – z
                     izjemo nekaj sto ciganov – ni bilo. V Sloveniji so partizani pod slovenskim
                     poveljstvom morili Slovence iz ideoloških in političnih motivov. Ideološko
                     motivirani zločini pa se v Sloveniji niso »začeli že pred zaključkom vojne«,
                     kot navaja izjava, ampak že kar na začetku vojne leta 1941.</p>
                  <p>Izjava treh komisij na koncu odločno obsoja vse tri totalitarizme in pravi, da
                     so tako storili mnogi dobri ljudje, tudi redovniki, duhovniki in škofje,
                        »<emph>posebej zagrebški nadškof bl. Alojzij Stepinac, mostarski škof
                        Alojzij Mišic in generalni vikar ljubljanske škofije Anton Vovk</emph>«.
                     Komisija še opozarja, da je »<emph>očiščenje spomina krščanska
                     dolžnost</emph>«. Ali so zaradi »očiščenja spomina« po krščanski dolžnosti
                     zamolčali zasramovanega škofa dr. Gregorija Rozmana in ga nadomestili z, v
                     zadnjem času manj oblatenim, generalnim vikarjem Antonom Vovkom? Ali je Rozman,
                     ki je kot edini škof v zasedeni Evropi pri fašističnem okupatorju pisno
                     ugovarjal njegovemu nasilju, premalo obsojal totalitarizem? Najbrž pa gre le za
                     to, da hoče izjava očistiti spomin samo na povojno nasilje, ko škofa Rozmana ni
                     bilo več tukaj. O medvojnih dogodkih ima Hrvaška zaradi ustaštva in
                     nacionalističnega nasilja pač precej razlogov za molk.</p>
                  <p>Še marsikaj bi se dalo reči o izjavi treh komisij, vendar je za potrebno
                     spoznanje dovolj povedanega. Očitno je, da so izjavo sestavili hrvaški avtorji
                     po hrvaških razmerah in potrebah. Slovenijo in Slovence so samo tu in tam
                     formalno vstavili brez prave vsebine in znanja o naši polpretekli zgodovini. Ta
                     pa je bila v mnogih stvareh bistveno drugačna od hrvaške. Že dejstvo, da na
                     Hrvaškem med vojno ni bilo sistematične boljševistične revolucije in zato tudi
                     ne Vaških straž in Slovenskih domobrancev, imeli pa so vsaj formalno svojo
                     državo, vojsko in policijo, povsem spreminja tako medvojna kot povojna razmerja
                     in dogodke. Že zaradi teh razlik Slovenija potrebuje drugačen pristop in
                     drugačno obsodbo komunistične preteklosti.</p>
                  <p>Podpis slovenske komisije na trojni izjavi zato razumemo le kot podporo hrvaški
                     komisiji. Na pravo in resnično obsodbo komunističnih zločinov v Sloveniji pa
                     bomo morali še čakati, ne samo na državno, tudi na cerkveno.</p>
               </div>
            </div>
            <div type="div2">
               <head>Kaj smemo izvedeti o poboju domobrancev v pokrajinskem muzeju Kočevje in v
                  srednjih šolah?</head>
               <docAuthor>Urška Eniko</docAuthor>
               <div type="div3">
                  <p>Do sedaj veljavni učni načrt za pouk zgodovine v gimnazijah iz leta 1998, ki pa
                     s šolskim letom 2008/09 ne velja več, med svojimi cilji, ki bi jih morali
                     osvojiti dijaki, nikjer ne zapiše, da bi bilo potrebno poznati dogodke, ki so
                     povezani s Kočevskim Rogom junija 1945. Edini cilj, na katerega bi lahko
                     navezali genocid nad Slovenci, je tisti, ki pravi, da dijak pojasni ustanovitev
                     slovenskega domobranstva, njegov razvoj in konec. Ta isti učni načrt pa zapiše
                     še, da je ena od učnih vsebin »obračun z nasprotniki (poboji nasprotnikov brez
                     sodnih procesov) in razne oblike maščevanja (primerjava z zahodno Evropo)«.
                     Pričakovali bi, vsaj tisti, ki smo zadolženi, da dijake pripeljemo do
                     zastavljenega cilja, da nam bo razloženo za čigave nasprotnike gre. Začudeni
                     smo, ko ugotovimo, da omenjena vsebina in cilj nista navedena v standardu
                     znanja, kjer se beseda domobranec niti enkrat ne pojavi. Standardi znanja
                     zapišejo le, da dijak »pozna glavne revolucionarne procese pri nas ob koncu
                     vojne (agrarna reforma, nacionalizacija)«. Samo to in nič drugega. So pisci
                     učnega načrta pozabili, da je bilo ob koncu vojne pomorjenih vsaj 12.000
                     Slovencev in da je to tudi revolucionarni proces? Mislimo, da niso. Še marsikaj
                     bi se dalo reči o zapisanem, še najmanj, kar lahko ugotovimo pa je, da vsebina,
                     cilj in standard znanja niso usklajeni, a to ni naš današnji namen. Mora pa nas
                     čuditi in skrbeti, da nikjer ne zasledimo besednih zvez »poboj domobrancev« in
                     »genocid nad domobranci« ali »genocid nad Slovenci«. Skrbeti nas mora tudi
                     zato, ker je bil to učni načrt, ki je postavil smernice za izobraževanje
                     gimnazijcev, bodoče slovenske elite.</p>
                  <p>Da bi uresničili vsaj del zgoraj zapisanega cilja, se pravi tisti del, ki
                     pravi, da dijak spozna konec domobranstva, smo obiskali Pokrajinski muzej
                     Kočevje, saj smo sklepali, da je ravno muzej institucija, ki je poklicana, da
                     nam pove, kako so potekali posamezni zgodovinski dogodki. Kateri muzej, če ne
                     ta,ki je postavljen le slabih devet kilometrov od kraja, kjer so se vršili
                     »obračuni z nasprotniki«, pa nam lahko najverjetneje prikaže te obračune, tako,
                     kot so se zgodili, v vsej svoji številčnosti in tragičnosti?</p>

                  <figure>
                     <graphic url="slike_z_70/z_70_40.png"/>
                     <head>Samota sredi mesta <name type="author">Mirko Kambič</name></head>
                  </figure>
                  <p>Če že ni muzeja o dogodkih v Kočevskem Rogu, smo si mislili, bo pa v
                     Pokrajinskem muzeju </p>
                  <p>Kočevje vsaj ena stalna razstava. Pa smo se zelo zmotili, kajti tudi te ni.</p>
                  <p>Zelo smo bili začudeni in tudi prizadeti, ko smo si ogledali razstavo, ki bi
                     vendarle lahko kaj povedala na našo temo in nosi naslov »Narod si bo pisal
                     sodbo sam, Slovenija od ideje do države«, ki je bila postavljena ob 55-letnici
                     zasedanja zbora odposlancev slovenskega naroda in o kateri je na spletni stani
                     muzeja takole zapisano: »Na prvi tovrstni muzejski predstavitvi v Sloveniji so
                     predstavljena stoletna prizadevanja slovenskega naroda za samostojno in
                     neodvisno državo. S pomočjo zgodovinskih dokumentov, fotografskega, filmskega
                     in muzejskega gradiva so prikazani ključni dogodki, procesi in osebnosti za
                     oblikovanje, graditev, osamosvojitev in nastanek samostojne države Slovenije«
                     (www.mpk-kocevje.si). Ogledali smo si vseh šestindvajset panojev in tudi drugo
                     razstavno gradivo, a o naši tokrat obravnavani temi izvedeli le nekaj stavkov,
                     pa še z njimi si nismo mogli prav veliko pomagati. Na panoju z naslovom </p>
                  <p>Slovenci v letih 1943-45 smo prebrali: »Ob koncu vojne so se vojaki Slovenskega
                     domobranstva umaknili na Koroško in v Furlanijo. Angleške vojaške oblasti so
                     jih iz Avstrije konec maja 1945 začele vračati v Slovenijo, kjer so jih zaprli
                     v zbirna taborišča. Po zaslišanju so jih del izpustili, del poslali na prisilno
                     delo ali v zapore, večino pa brez rednega sodnega postopka usmrtili.« </p>
                  <p>Besedilu je priložena slika, ki prikazuje vrnjene domobrance na Jelenovem
                     klancu v Kranju. In to je vse, vse, Kočevki Rog ni niti omenjen. Ali mogoče
                     dogodki v Kočevskem Rogu ne ustrezajo tematiki, ki jo prikazuje razstava in so
                     jo tako lepo opisali ne samo na spletni strani, ampak tudi v spremljajočem
                     katalogu, kjer pa zopet lahko preberemo samo zgoraj citirani stavek? Ne vemo
                     tudi, zakaj je zapisano »redni sodni postopek«, saj bi zadostovalo samo sodni
                     postopek, lahko pa bi seveda pomislili, da če že ni bilo rednega sodnega
                     postopka, pa je bil vendarle kakšen drugi. Torej bi pričakovali, da nam povedo,
                     s kakšnim sodnim postopkom so bili usmrčeni.</p>
                  <p>Mogoče gre v stavku, ki smo ga vzeli pod drobnogled in o katerem bi lahko še
                     kaj zapisali, vendarle samo za napako, kajti na uvodnem panoju, ki nas
                     kronološko popelje po razstavi, je zapisano, daje bilo maja in junija 1945 na
                     ozemlju Slovenije brez sodnih postopkov usmrčenih okrog 10 000 oseb slovenske
                     narodnosti. Tukaj so torej izpuščeni »redni sodni postopki«, bi pa nas ob tem
                     zanimalo, kakšno število še sodi v domeno »okrog 10 000«. Mogoče 12 000? Še
                     nekaj smo opazili, pri naši sicer slabi matematiki. Na istem uvodnem panoju
                     piše, daje maja 1945 ozemlje Slovenije zapustilo okrog 20 000 Slovencev, od
                     tega 6 000 civilistov, in okrog 25 000 pripadnikov nemške manjšine. Kdo so
                     potem Slovenci, ki niso civilisti in jih je kar 14 000?</p>
                  <p>Že ob koncu razstave smo na panoju z naslovom Pot samostojne države Slovenije
                     prebrali še eno zelo zanimivo besedilo, iz katerega citiramo le en stavek: »Pod
                     množičnim grobiščem žrtev povojnih pobojev v Kočevskem Rogu je potekala spravna
                     slovesnost.« Stavek nas je pritegnil zato, ker nismo nikjer na razstavi
                     izvedeli o množičnem grobišču v Kočevskem Rogu. Množično grobišče lahko le
                     sami, če imamo izredno sposobnost povezovanja in še to ob zelo natančnem ogledu
                     razstave, povežemo s stavkom, ki pravi, da so večino brez rednih sodnih
                     postopkov usmrtili. Dijaki pa tega gotovo ne zmorejo.</p>
                  <p>V celotnem muzeju pa smo vendarle za en sam trenutek lahko videli sliko jame,
                     spomenika in kapele pod Krenom ter slišali besedno zvezo »množični poboj«, in
                     sicer pri ogledu diaprojekcije z naslovom Kočevska – dežela gozdov.
                     Diaprojekcija s 66 diapozitivi zajema polurno predstavitev zgodovine in
                     geografije Kočevske in z enim samim diapozitivom prikaže množično grobišče pod
                     Krenom. Strokovni komentar ob prikazanem, ki nam ga ponudi muzej pove, da je
                     bila Kočevska po vojni tudi prizorišče množičnih pobojev. Še enkrat moramo
                     zapisati, samo to in nič drugega.</p>
                  <p>Ob vsem tem se moramo vprašati: Kako je mogoča taka nenormalnost? Ali smo sploh
                     še v civilizaciji? Ne bi tako usodni dogodki, kot so se zgodili v Kočevskem
                     Rogu, ki v svoji grozljivosti in tudi veličastnosti nimajo primere v naši
                     zgodovini, zaslužili svojo razstavo? Ali ni genocid Slovencev nad Slovenci tako
                     nedoumljiv dogodek, da bi mu bilo potrebno postaviti svoj muzej?</p>
                  <p>Je res mogoče, da tega nihče noče videti, če pa so to celo nekateri dijaki
                     opazili. Nekdo mi je prav potožil: »Zakaj pa nočejo pokazati, kaj se je tu
                     dogajalo?« Ali bi lahko povedal lepše in preprostejše, kot z vprašanjem »zakaj
                     nočejo«? Tudi mi vprašujemo, zakaj nočejo?</p>
                  <p>Zakaj je muzej tako slep? Zakaj ne raziskuje in prikaže, kaj se je dogajalo v
                     Kočevskem Rogu po načelih, zapisanih v Kodeksu, ki pomenijo temelj muzejskega
                     dela ne le za člane in članice Mednarodnega muzejskega sveta (ICOM), ampak (kot
                     so zapisali v slovenskem odboru ICOM-a), postaja zavezujoč za vse slovenske
                     muzealke in muzealce. Kodeks je izdelan tako, da daje splošne etične smernice
                     za delovanje muzejev. Slovenski odbor je bil celo med prvimi ICOM-ovimi
                     nacionalnimi odbori, ki je izdal najnovejši Kodeks (april 2005),
                     (http://slovenia.icom.museum/icom_ kodeks.html), kjer je pod poglavji 3.1 in
                     4.2 zapisano:</p>
                  <p>»Zbiralna politika muzeja mora jasno poudariti pomen zbirk kot temeljih
                     dokazov. Zagotoviti mora, da je pri tem ne vodijo trenutni trendi ali muzejske
                     navade.«</p>
                  <p>»Muzeji morajo zagotoviti, da so informacije, ki jih predstavljajo na
                     predstavitvah in razstavah, utemeljene in natančne in da ustrezno upoštevajo
                     predstavljene skupine in verovanja.« Čudno, čudno.</p>
                  <p>Nemalo smo bili zopet presenečeni, ko smo v zloženki, s katero se predstavlja
                     muzej, med drugim prebrali, da je del poslanstva muzeja tudi, da predstavlja
                     nepogrešljiv vir spoznavanja preteklosti in razumevanja sedanjosti Kočevja in
                     Kočevske. Naše vprašanje ob tem plemenitem poslanstvu bi bilo: neprecenljiv vir
                     katere oziroma čigave preteklosti naj predstavlja muzej?</p>
                  <p>Ne moremo, da ne bi na tem mestu omenili Grka Lukiana (120-180 po Kr.), ki je s
                     svojo mislijo, da je stvari treba sporočati takšne, kakor so se zgodile,
                     zgodovinarjem pokazal vodilno smer pri raziskovanju zgodovine. Premišljevali
                     smo o tem in sklenili, da bi bilo potrebno, da zgodovinarji prisežejo na
                     Lukiana, tako kot zdravniki na Hipokrata.</p>
                  <p>Seveda upamo, da nam v muzeju ne bodo zamerili, da na tem mestu ne hvalimo
                     ostalih razstav, ki smo jih sicer opazili in si jih z veseljem ogledali in so
                     prav gotovo pripravljene z veliko truda in znanja, a v našem sestavku smo
                     pozornost usmerili le na tokrat obravnavano temo.</p>
                  <p>Nadalje smo se v muzeju pozanimali, če bi nas oni, če bi se seveda predhodno
                     najavili, peljali do morišč v Rogu in nam tam kaj razložili in pojasnili.
                     Povedano nam je bilo, da oni tega ne delajo, da pa je za tovrstna vodstva
                     pristojen Center za promocijo in razvoj turizma občine Kočevje (CPRTK). Lahko
                     pa se obrnemo še na Dolenjski muzej v Novem mestu, ki nam bo razkazal Bazo 20,
                     kar pa seveda ni v dometu tokratne tematike.</p>
                  <p>Dali smo se kar dvakrat poučiti, ker nismo mogli dojeti, da je za razlago
                     dogodkov, ki so se zgodili v Rogu, pristojen turistični center. Šli smo tja in
                     se zopet čudili.</p>
                  <p>Izvedeli smo, da nimajo nobenega gradiva o moriščih v Kočevskem Rogu, ker se
                     jim zdi nepietetno tržiti mrtve, da pa imajo na spletni strani kar nekaj
                     pisnega in slikovnega gradiva na to temo. Pogledali smo spletno stran CPRTK-ja
                     (www.kocevje.si) in res našli kar celo stran opisa dogodkov od konca vojne do
                     pobojev v Rogu, ter stran in pol o grobišču pod Krenom.</p>
                  <p>Zdaj nas lahko še bolj čudi, kako to, da nekaj tega nimajo tudi v prostorih
                     CPRTK-ja, saj bi tako do podatkov lahko prišli tudi tisti, ki niso vešči
                     iskanja po internetu.</p>
                  <p>So pa v svojo zloženko, prospekt, kjer nas pozdravljajo v naročju kočevske
                     pokrajine, vendarle zapisali, »petnajst postaj križevega pota Slovencev, delo
                     akademskega kiparja Staneta Jarma, nas popelje v tišino in skrivnost Kočevskega
                     Roga ... «. So tri pike postavljene zato, da si sami domislimo, kaj bi bila ta
                     skrivnost, ali zato, ker je nepietetno, kot so rekli, tržiti mrtve?</p>
                  <p>Na CPRTK-u so nam še povedali, da ogleda morišč in grobišč nimajo v svoji
                     ponudbi, da pa se prilagodijo želji strank in jih popeljejo tudi tja, če tako
                     želijo. Ponavadi skupine tja popelje gospod, kočevski Nemec, ki poda
                     verodostojno razlago dogodkov, to je tista razlaga, kije zapisana v
                     Enciklopediji Slovenije. Seveda ne vemo natanko, kaj razloži omenjeni gospod, a
                     bomo enkrat z veseljem poslušali. Smo pa od CPRTK-a prijazno dobili tekst v
                     dolžini približno ene tipkane strani, Id služi omenjenemu gospodu pri razlagi
                     in nam pojasnjuje dogodke od konca vojne do poboja slovenskih domobrancev.
                     Objavljamo samo tisti del, kjer je omenjen tudi Kočevski Rog, komentar pa
                     tokrat prepuščamo našim bralcem.</p>

                  <figure>
                     <graphic url="slike_z_70/z_70_41.png"/>
                     <head>Varuh <name type="author">Tamino Petelinšek</name></head>
                  </figure>
                  <p>»Taborišča za sprejem in obravnavo vrnjenih osebje upravljala OZNA za
                     Slovenijo, varovali pa so jih vojaki KNOJ-a. Pripadniki OZNE so ujetnike kratko
                     zasliševali in zapisnike pošiljali načelstvu slovenske OZNE (vodil ga je Ivan
                     Maček Matija), kjer je komisija ali morda celo posameznik razvrščal zaslišance
                     v skupine A, B ali C (slednja je pomenila usmrtitev). Določene za usmrtitev so
                     navadno zvečer odpeljali na kraj usmrtitve: iz Teharja z avtomobili do
                     opuščenih rudniških rovov pri Hrastniku, iz Šentvida pa z vlakom do Kočevja in
                     naprej s kamioni do kraških brezen v Kočevskem Rogu, med katerimi je najbolj
                     znano pod Krenom. Po podatkih je mogoče sklepati, da so konec maja in v začetku
                     junija 1945 tako usmrtili okoli 7500 vrnjenih domobrancev in civilistov.
                     Jetnikom iz skupine A in B so sodila vojaška sodišča. Večinoma so bili obsojeni
                     na časovne kazni z zaplembo premoženja, vendar so po odloku predsedstva AVNOJ-a
                     z dne 3. 8. 1945 večino obsojencev izpustili. Nekatere od njih so nato
                     izvensodno usmrtili po odločitvi krajevnih nosilcev oblasti«.</p>

                  <figure>
                     <graphic url="slike_z_70/z_70_42.png"/>
                     <head>Natanko bo treba premisliti <name type="author">Mirko
                        Kambič</name></head>
                  </figure>

                  <figure>
                     <graphic url="slike_z_70/z_70_43.png"/>
                     <head>Otroško srce <name type="author">Mirko Kambič</name></head>
                  </figure>
                  <p>Mimogrede smo se postavili še v vlogo popotnika, ki pride v Kočevje in se v
                     želji, da bi se poučil o Kočevski, upravičeno odpravi v muzej in na CPRTK.
                     Seveda ne moremo zanikati, da ga ne sprejmejo prijazni uslužbenci, tako kot so
                     sprejeli nas, in da ne izve marsikaj zanimivega. O tem, da so skozi Kočevje po
                     koncu vojne vodili osramočeno in ponižano slovensko narodno vojsko, domobrance
                     deset dni natovarjali na kamione, jih pretepali, pobijali in metali v brezna,
                     ki se pričenjajo že devet kilometrov od Kočevja, pa ničesar, razen dveh ali
                     treh stavkov v muzeju. Ničesar, niti ene same slike, ne v muzeju ne na
                     CPRTK-ju, razen diapozitiva, ki zdrvi mimo nas v nekaj sekundah. Niti enega
                     samega obeležja v Kočevju. Ničesar. Kakšna nedoumljiva nenormalnost!</p>
                  <p>Vrnimo se na začetek našega razmišljanja in poglejmo še enkrat v srednješolsko
                     zgodovino.</p>
                  <p>Kaj se v slovenskih srednjih šolah izve o poboju domobrancev? Ne vemo, ne
                     moremo vedeti, sploh ne sedaj, ko je bil zaradi prenove gimnazij, februarja
                     2008, sprejet nov učni načrt. </p>
                  <p>Pregledali smo načrt za splošno gimnazijo in ugotovili, da bodo lahko
                     gimnazijci o poboju domobrancev kaj izvedeli ali pa tudi ne. Načrt namreč ni
                     več zasnovan kronološko, ampak tako, da zajema izbrane zgodovinske pojave, ki
                     so razdeljeni na več tem, za vsak letnik tri obvezne in štiri izbirne, izmed
                     katerih učitelj izbere eno ali dve. Za različne tipe gimnazij pa so, glede na
                     število razpoložljivih ur, ki so namenjene zgodovini, učni načrti nekoliko
                     spremenjeni. Cilji so zasnovani zelo široko in nudijo učiteljem možnost
                     različnih interpretacij in tudi možnost obravnave različnih zgodovinskih
                     vsebin, tako da je predvsem od učiteljev odvisno, kaj bodo dijaki izvedeli.</p>
                  <p>Dogodki, ki so se zgodili na Slovenskem maja in junija 1945, po našem vedenju
                     sodijo pod obvezno temo »razvoj slovenskega naroda v 20. stoletju«. Cilji pa so
                     zasnovani takole: dijaki ključne dogodke, pojave in procese iz slovenske
                     zgodovine 20. stoletja umestijo v ustrezen prostor in čas; dijaki razvijajo
                     pozitiven odnos do spoštovanja človekovih pravic, enakosti, tolerance in
                     demokracije in obsodijo primere množičnega kršenja človekovih pravic, a
                     izpostavijo tudi pozitivne vplive znotraj slovenskega naroda in med sosednjimi
                     narodi.</p>
                  <p>Naj se še tako trudimo, zadnjega cilja ne razumemo, vidimo pa, da lahko učitelj
                     izbere različne ključne dogodke in razloži različne primere množičnega kršenja
                     človekovih pravic, pač po lastni presoji. Poboj domobrancev lahko razloži,
                     lahko le omeni ali pa popolnoma zamolči. Našli bi še nekaj ciljev pod izbirnimi
                     temami, ki pa so podobno zastavljeni.</p>
                  <p>Poskušali smo preračunati, koliko časa lahko učitelji posvetijo dogodkom sredi
                     leta 1945 in ugotovili, da če se držijo učnega načrta, niti ene same ure ne.
                     Tudi to nas mora skrbeti.</p>
                  <p>Glede na učni načrt se zdi, kar pa je seveda čudno in zaskrbljujoče, da lahko
                     dijaki izvedo o povojnih pobojih na srednjih štiriletnih strokovnih šolah ravno
                     toliko kot na gimnazijah.</p>
                  <p>Dosedanji učni načrt (iz leta 2001) je zapisal podoben cilj, ki smo si ga
                     ogledali že na začetku sestavka, namreč, da »dijaki poznajo politične ukrepe,
                     ki so omogočili volilno zmago novi partijski oblasti, in opišejo obračun z
                     nasprotniki v vojni ter s povojno opozicijo«. Iz izkušenj sicer vemo, da
                     poznati in opisati v tem kontekstu pomeni le to, da dijaki zgolj v dveh ali
                     treh stavkih opišejo, kar je navedeno v cilju.</p>
                  <p>Novi učni načrt, ki je bil sprejet 2007 in ga šole morajo sprejeti s
                     prihajajočim šolskim letom, pa podobno kot v gimnaziji ne prinaša kronološkega
                     pregleda, ampak tematskega. Nekatere teme so obvezne, med njimi tudi tema
                     Slovenci in Evropa v prvem desetletju po drugi svetovni vojni, druge izbirne. V
                     navedeni temi je zapisan cilj, da »dijak primerja odnos zmagovalcev do
                     poražencev pri nas in v nekaterih drugih evropskih državah«. Zraven je dopisan
                     primer aktivnosti in priporočilo, da dijak »poišče informacijo o razlogih za
                     dolgo časa zamolčano zgodovino (povojna grobišča)«. Gimnazijski načrt je sicer
                     zapisan na drug način, vendar tega stavka tam ni zaslediti. Zopet nas mora
                     skrbeti.</p>
                  <p>Predvidevamo, da večina učiteljev uporablja pri svojih razlagah veljavne
                     učbenike, zato nas je zanimalo, kaj tam piše o genocidu nad Slovenci. Pogledali
                     smo tri obstoječe učbenike in našli tako malo zapisanega o poboju domobrancev,
                     da lahko besedila v celoti prepišemo in jih prepuščamo v vašo oceno. Dr. Božo
                     Repe v učbeniku za 4. letnik gimnazij pod poglavjem obračun z nasprotniki piše:
                     »Obenem z onemogočanjem večstrankarskega sistema je nova oblast ostro
                     obračunavala s preživelimi nasprotniki narodnoosvobodilnega gibanja in
                     nasprotniki novega režima.</p>
                  <p>Po vsej državi so potekali sodni procesi proti nacističnim vojnim zločincem,
                     sodelavcem okupatorja in funkcionarjem kvizlinških vlad (Draži Mihailoviću,
                     pomembnejšim ustašem itd.), pripadnikom cerkvene hierarhije (škofu Gregoriju
                     Rozmanu, nadškofu Alojziju Stepincu) in opozicijskim politikom (Dragoljubu
                     Jovanoviću). Sojenja so v glavnem imela tudi politično ozadje. Procesi naj bi
                     zastrašili nasprotnike in pokazali moč nove oblasti ter razkrinkavali, kot so
                     temu tedaj rekli, protiljudskost prejšnega režima. Sodbe so navadno pomenile
                     tudi zaplembo premoženja, ki je postalo državna last. Največkrat pa so
                     obračunavanja potekala brez sodišč. Britanske vojaške oblasti so Jugoslovanski
                     armadi konec maja 1954 izročile nekaj deset tisoč domobrancev, ustašev, del
                     četnikov itd., ki so se bili skupaj s številnimi civilisti umaknili na Koroško.
                     Večino vrnjenih vojakov so potem jugoslovanske oblasti dale pobiti po raznih
                     krajih v Sloveniji in na Hrvaškem. Ocene o številu izročenih in pobitih so, kot
                     je značilno pri vseh vojnih žrtvah, sicer različne, najbolj ekstremne pa
                     govorijo celo o 500 tisoč pobitih.« (Božo Repe: </p>
                  <p>Sodobna zgodovina, Zgodovina za 4. letnik gimnazij, Modrijan, 2006, str.
                     241-242). Besedilu sta priloženi sliki vrnjenih domobrancev na Jelenovem klancu
                     v Kranju in taborišča v Strnišču, pod katero je zapisano, da je bilo med vojno
                     nemško delovno taborišče, po vojni pa so ga spremenili v taborišče za Nemce,
                     politične zapornike in sodelavce okupatorja.</p>
                  <p>Avtor učbenika za štiriletne strokovne šole Stane Berzelak je še bolj kratek, a
                     vendarle omeni Kočevki Rog: »Obračun z nasprotniki se je začel že takoj po
                     koncu vojne. Del čez mejo pobeglih domobrancev in drugih vojakov je namreč
                     poveljstvo britanskih čet s Koroške poslalo nazaj v Jugoslavijo. Konec maja in
                     junija 1945 so večino teh ujetnikov (po ocenah od 8 tisoč do 12 tisoč)
                     postrelili v Teharju, v Kočevskem rogu in drugod. Vidnim sodelavcem okupatorjev
                     so javno sodili. Sodni procesi so bili organizirani za: Mileta Budaka in še
                     nekatere ustaške funkcionarje, četniškega vodjo Dražo Mihailovića, avgusta 1946
                     za slovenske kolaboracionaliste Leona Rupnika, Lovra Hacina in ljubljanskega
                     škofa Gregorija Rozmana, septembra pa še za hrvaškega nadškoga Alojzija
                     Stepinca.« (Stane Berzelak: Zgodovina 2 za tehniške in druge strokovne šole,
                     Modrijan, 1998, str. 180)</p>
                  <p>Ne vemo, pa bi zelo radi izvedeli, zakaj se je avtorju zdelo smiselno, da je v
                     najnovejši izdaji učbenika za strokovne šole svoj tekst spremenil in nekje
                     »izgubil« tudi številke umorjenih. Takole pravi: »Začela se je teden dni
                     trajajoča »vojna po vojni«, ki se je končala v Mežiški dolini. Jugoslovanska
                     vojska je namreč na Poljani pri Prevaljah in v Libučah pri Pliberku 14. in </p>
                  <p>15. maja dokončno ustavila, premagala in prisilila k vdaji velik del nemške
                     vojske in drugih kvizlinških enot. Tiste, ki so se prebili dalje na Koroško, so
                     ustavili Britanci in jih, predvsem </p>
                  <p>Hrvate in Slovence, vrnili v jugoslovansko ujetništvo. Njihovo usodo skrivajo
                     znana in neznana grobišča v Kočevskem rogu, na Teharju in v drugih slovenskih
                     krajih. Tako se je 15. maja 1945 na slovenskem Koroškem končala druga svetovna
                     vojna v Evropi.« (Stane Berzelak: Zgodovina 2 za tehniške in druge strokovne
                     šole, Modrijan, 2002, str. 143-144)</p>
                  <p>Avtorja še enega učbenika za gimnazije pa o naši temi kar molčita (Ervin Dolenc
                     in Aleš Gabrič: Zgodovina 4, Učbenik za 4. letnik gimnazije, DZS, 2002).</p>
                  <p>Za konec poglejmo še, kaj je potrebno vedeti o poboju slovenskih domobrancev na
                     maturi, se pravi, kaj in koliko naj pozna tisti del bodoče elite, ki opravlja
                     zrelostni izpit iz zgodovine.</p>
                  <p>Matura je sestavljena tako, da se za vsako šolsko leto razpiše deset različnih
                     vsebinskih sklopov, od tega pet iz slovenske zgodovine. Na maturi pa se
                     preverja znanje le iz dveh sklopov, enega obče in enega iz slovenske zgodovine.
                     Tema, s katero se danes ukvarjamo, sodi v sklop Slovenci v prvih desetletjih po
                     drugi svetovni vojni in se je na maturi nekajkrat pojavila, zadnjič leta 2005.
                     Na povojne poboje se je nanašalo eno samo vprašanje, in sicer: »Največkrat pa
                     je obračunavanje potekalo izvensodno. Imenujte pripadnike slovenskih enot, ki
                     so nastale po kapitulaciji Italije in so sodelovale z nemško vojsko v boju
                     zoper partizansko gibanje. Kakšna je bila usoda večine izmed njih.« (Zgodovina:
                     Izpitna pola 2, sreda 8. 6. 2005, vprašanje 6) Popoln odgovor, ki dijaku
                     prinese maksimalno število točk in je naveden v navodilih za ocenjevanje, je,
                     da so se pripadniki slovenskih kvizlinških enot imenovali domobranci in da jih
                     je bila večina po vojni pobita.</p>
                  <p>To je torej eden in edini stavek o slovenskem genocidu, s katerim gimnazijci
                     uspešno opravijo maturo. Ne želimo se ponavljati, a zares nas mora skrbeti.</p>
                  <p>Ko smo pregledovali starejše maturitetne pole, pa smo vendarle odkrili, da so v
                     letih 1999-2004 na eni poli pričakovali tudi, da dijaki navedejo, da je bila
                     večina vrnjenih domobrancev v izvensodnih procesih pobita v raznih krajih
                     Slovenije (Kočevski Rog, opuščeni jaški zasavskih premogovnikov). Ker nas je
                     zapisani podatek, da dijaki vendarle imenujejo Kočevski Rog, že kar razveselil,
                     se moramo na koncu začuditi še sami nad sabo. Bomo res kar dopustili, da je to
                     vse, kar naši mladi izvedo o tako usodnih dogodkih?</p>
                  <p>Ne glede na vse zapisano, pa ne moremo zanikati, da je učitelj tisti, ki ima
                     največji vpliv na to, koliko in kako dijaki izvedo o genocidu nad Slovenci.
                     Upamo in želimo, da so učitelji zgodovine taki, da so razmislili Lukianov
                     stavek in sprejeli njegovo normo ter opustili predolgo časa uveljavljeno
                     načelo, da je zgodovina le paradna disciplina vladajoče ideologije.</p>
               </div>
            </div>
            <div type="div2">
               <head>Kritika vlade</head>
               <docAuthor>Blaža Cedilnik</docAuthor>
               <div type="div3">
                  <p>Skoraj ves čas, kar imamo samostojno Slovenijo, smo imeli nekakšno rdečo oblast
                     – na vseh odgovornih položajih so bili ljudje, ki so bili tam že za časa
                     samoupravnega socializma, ali pa tisti, ki so se v omenjenem času šolali za
                     takšne položaje, šolali na rdečih fakultetah ali delali doktorate iz pluralizma
                     samoupravnih interesov. Zadnje čase pa prihajajo na odgovorne položaje že
                     tisti, ki so takrat lulali v rdeče pleničke. In večina ljudi tega niti ne
                     opazi. Mediji jih pač predstavljajo kot mlade obetavne strokovnjake,
                     neobremenjene s komunizmom in še bolj neobremenjene z medvojnimi in povojnimi
                     zločini.</p>
                  <p>Sedmo silo so v samoupravnem socializmu sestavljali družbeno-politični delavci,
                     ki pa seveda svojih voditeljev in botrov niso (mogli, smeli, hoteli ... )
                     kritizirali razen, kadar je kakšen padel v nemilost pri najvišjih voditeljih in
                     je bil potem odžagan. In pogosto je izgledalo tako, kot da so imeli novinarji
                     kaj pri tem. Ampak vsakomur, ki ni imel čisto opranih možganov, je bilo jasno,
                     kaj je bilo prej, ali kura ali jajce, oziroma, ali so določeno osebo najprej
                     okritizirali novinarji ali je bila vnaprej odpisana od vrhovnih tovarišev, od
                     tistih, ki so še trdno sedeli v sedlu ali na tronu, in so potem novinarje
                     uporabili (zlorabili) ali pa so jim ponudili priložnost, da se izkažejo kot
                     tisti, ki držijo oblasti ogledalo, kot raziskovalni novinarji, kot
                     profesionalci, ki se borijo za resnico. Seveda so tudi tiste fakultete, kjer se
                     šolajo novinarji, ostale pod budnim očesom partije, pardon, saj partije ni več,
                     pač ostale so pod budnim očesom in pika.</p>
                  <p>Ko se je pričel proces osamosvajanja Slovenije, so bili novinarji totalno
                     zmedeni in so se nekaj časa obnašali skoraj profesionalno. O dogodkih so samo
                     poročali, brez posebnih komentarjev, nekako odsotno, skoraj bi lahko rekla
                     prestrašeno, ker niso imeli pravih navodil svojih botrov, ki so bili tudi
                     zmedeni in prestrašeni. Ampak kmalu se je pokazalo, kam pes taco moli, pokazalo
                     se je, da se komunistom in njihovim hlapcem ne bo nič hudega zgodilo, da imajo
                     še vedno vse niti v rokah – in novinarji so se sprostili in začeli po starem.
                     Začeli so udrihati po nasprotnikih komunizma ali kar je že iz komunizma nastalo
                     in iskali notranje sovražnike ali kakor so jih že imenovali, skratka, življenje
                     novinarjev je postalo spet »normalno«. In vsemu temu se je reklo demokracija in
                     profesionalnost novinarjev.</p>
                  <p>Ko se je pojavila Bajukova vlada, smo končno imeli »demokracijo«, končno so
                     novinarji gledali vladi pod kiklo, končno so mediji kritizirali oblast kot se
                     šika. Žal samo nekaj mesecev. Potem je šlo spet vse po starem. Vsi mediji od a
                     do ž so samo tolkli po opoziciji, ki je bila kriva za vse. Kako bi lepo živeli,
                     če ne bi imeli opozicije, ali, kot so rekli sami oni nekdanji predsednik
                     države, če bi imeli žlahtno opozicijo. Pa pravzaprav ne vem, kaj natančno je
                     mislil s tem. Morda to, da bi bila opozicija v žlahti z oblastjo, se pravi, da
                     bi malo bolj zardevala, ali kaj.</p>
                  <p>Zadnja štiri leta imamo spet »demokracijo«. Sedma sila ves čas z vsemi topovi
                     tolče po oblasti in ji gleda pod kiklo. Seveda so glavne kanone prihranili za
                     predvolilni čas, kajti ne sme se zgoditi, da bi ta vlada dobila še en mandat.
                     Kajti že to, da so uspešno prestali celoten mandat in uspešno vodili evropsko
                     zvezo, je čisto preveč. Še en mandat, in morda bi bili še bolj uspešni, bog-ve
                     kaj bi jim vse še uspelo izpeljati, morda bi jim uspelo celo narediti taprave
                     pokrajine, morda spraviti skozi vojne zakone ali pa zatreti sodnike, ki hočejo
                     imeti plače kot poslanci in ministri, pri tem pa niso podvrženi nikakršni
                     možnosti zamenjave ali interpelacije – če to ni absolutna oblast, pa nič
                     nočem.</p>
                  <p>Tudi sama bi imela kaj očitati tej vladi in njenemu šefu. Šefu, da ni izpeljal
                     določenih zadev, da je popustil opoziciji, da je odslovil dva najbolj pokončna
                     ministra po moji presoji, Zupana in </p>
                  <p>Drobniča. Ne vem, če mu je to kaj prida koristilo ... Vladi pa bi očitala
                     predvsem to, da niso uspeli narediti reda v slovenskem medijskem prostoru,
                     skratka, da niso uspeli vzpodbuditi nastanka dnevnika, ki bi uravnotežil
                     situacijo pri nas. Da bi imeli časopis, ki bi pisal o stvareh tako, kot so se
                     zgodile, ki bi objavljal tistim, ki jim noben časopis noče objavljati.</p>
                  <p>V Demokraciji z dne 3. 4. 2008 dr. Peter Jambrek pod naslovom Čas za razbitje
                     enoumja razmišlja o dogajanjih ob predstavitvi knjige Medijska in človekova
                     (ne)svoboda. Urednik Janez Jerovšek je povzel osrednje sporočilo v omenjeni
                     knjigi objavljenih študij: »Nepluralnost slovenskih medijev vsekakor ni skladna
                     z evropskimi demokratičnimi standardi ... « Urednik Andrej Aplenc pa je definiral
                     slovenski politični prostor oziroma naravo slovenskega »levega« monopola: »V
                     slovenski politični govorici je treba razumeti, da levica dejansko pomeni
                     kapitalsko etablirano (ultra)desnico, katere predhodnica je bila komunistična
                     partija, desnica pa pomeni skupek strank, ki so nastale po osamosvojitvi
                     Slovenije in imajo različne politične in svetovno nazorske usmeritve tako kot
                     drugod po Evropi.«</p>
                  <p>Se popolnoma strinjam z gospodom Aplencem. Ha, v tem grmu pa ne tiči zajec,
                     ampak hudič. Če bi torej imeli »desni« medij, oziroma »desni« časopis, bi ta
                     pokrival domala ves politični prostor (razen ultradesnice), kar pomeni, da bi
                     bolj ali manj kontroliral, nadziral in kritiziral oblast kakršnekoli barve.
                     Potem bi imeli pa tako situacijo, da bi rdečo (uporabljam izraza rdeč in
                     nerdeč; kajti z izrazoma levi in desni bi se zapletla in nihče ne bi vedel, kaj
                     imam v mislih) oblast kritiziral samo »desni« dnevnik, nerdečo oblast pa bi
                     kritiziral »desni« dnevnik in vsi ostali časopisi. Potem bi se seveda vprašali:
                     Katera oblast je torej boljša? Jasno, rdeča. Torej do te ugotovitve pridemo z
                     enostavnim miselnim eksperimentom in zanjo sploh ne rabimo novega dnevnika in
                     se lahko prihrani kar precej »denarja davkoplačevalcev«.</p>
                  <p>V prej omenjenem članku je priobčena misel, ki je bila izrečena na
                     predstavitveni okrogli mizi in se mi zdi skrajno religiozna ali pa znanstvena
                     fantastika, kakor hočete: »Že en sam medij – v mislih imam seveda dnevni
                     časopis – bi imel v rokah prevratno moč svobodne misli in svobodne besede.
                     Čeprav majhen in osamljen, bi postavil nova neodvisna merila slovenskega
                     javnega dialoga.«</p>
                  <p>Postavlja se še drugo vprašanje: Kako naj bi tak časopis odprl oči ljudem z
                     opranimi možgani? Izšla je cela vrsta knjig, za katere bi človek pričakoval, da
                     bodo to storile, pa niso. Bile so preprosto ignorirane, preprosto jih ni bilo.
                     Tak časopis bi brali seveda tisti, ki imamo kolikor toliko neoprane ali, če
                     hočete, »umazane« možgane. Pa smo spet tam, kjer smo bili in kjer smo. In spet
                     lahko parafraziram besede iz slovenske ljudske pravljice: Niso še vzniknila
                     semena, iz katerih bi zrasle smreke, iz katerih bi mizarji stesali zibelke, v
                     katerih bi spali otroci, ki bodo gledali v svet z odprtimi očmi, ki bodo
                     razmišljali z lastno glavo, ki si ne bodo pustili prati možganov in ne bodo
                     slepo ponavljali tega, kar jim trosijo rdeči oblastniki in njihovi mediji.</p>
               </div>
            </div>
         </div>
         <div type="div1">
            <head>Kočevski Rog 2008</head>
            <div type="div2">
               <head>Uvod v slovesnost</head>
               <docAuthor>Ivan Rampre</docAuthor>
               <div type="div3">
                  <p>Na grobišču pod Krenom v Kočevskem Rogu je bila v nedeljo, 1. junija 2008,
                     devetnajsta obletna maša za pobite domobrance in druge žrtve revolucionarnega
                     nasilja. Slovesno mašo je daroval novomeški škof msgr. Andrej Glavan, ob njem
                     pa je somaševalo še 14 duhovnikov.</p>
                  <p>Uro pred začetkom svete maše je bila molitev rožnega venca. Pri breznu, ob
                     častni straži slovenske vojske, sta v imenu Republike Slovenije položila
                     spominska venca predsednik Državnega zbora Republike Slovenije dr. France
                     Cukjati in dr. Andrej Bajuk, minister za finance Vlade Republike Slovenije.
                     Vence so položili tudi predstavniki drugih slovenskih strank in
                     posamezniki.</p>
                  <p>Ob 11 uri je bila sveta maša. Zbrano množico je na začetku maše nagovoril
                     domači župnik Gnidovec, v pridigi pa novomeški škof msgr. Andrej Glavan. Med
                     mašo in v spominskem programu po maši so peli združeni pevski zbori dekanije
                     Žužemberk iz župnij Ambrus, Zagradec in Žužemberk, vodil jih je Robi Kohek.
                     Maši je sledila spominska slovesnost.</p>
               </div>
            </div>
            <div type="div2">
               <head>Uvod v mašo</head>
               <docAuthor>Anton Gnidovec</docAuthor>
               <div type="div3">
                  <p>Spoštovani bratje in sestre, ljubezen do bratov, katerih kosti počivajo v tej
                     zemlji, nas vsako leto zbere v Kočevskem Rogu. Spominjali se jih bomo v
                     molitvi, molili za njihovo rešitev in zveličanje, obenem pa se bomo še z bolj
                     gorečo molitvijo obrnili s prošnjo za vse, ki so povzročali zlo in velike
                     bolečine drugim ljudem. Obenem se bomo spomnili vseh tistih – s posebnim
                     spoštovanjem – ki ste dolga desetletja po vojni v srcu zaradi krivic nosili
                     veliko bolečino. Zbrali smo se, ne na kakem političnem shodu, ampak pri
                     Gospodovi daritvi, kjer vlada duh ljubezni, spoštovanja, usmiljenja in
                     sprave.</p>
                  <p>Dogodki, ki so se zgodili tukaj, porajajo v srcu človeka velikansko vprašanje o
                     smislu našega bivanja, o smislu trpljenja, o smislu vsega. Odgovor nam podaja
                     ta čudoviti mozaik p. Rupnika, ki se zaključi z mislijo: delež pri odrešenju
                     zemlje in človeštva. Vse žrtve, ki so bile tukaj po nedolžnem, so delež pri
                     odrešenju, tudi vaše bolečine so delež pri odrešenju.</p>
                  <p>Prosimo Gospoda, naj vsem grehe odpusti.</p>
               </div>
            </div>
            <div type="div2">
               <head>Sovraštvo do mrtvih in pobitih se ne pomiri</head>
               <docAuthor>Andrej Glavan</docAuthor>
               <div type="div3">
                  <p>Spoštovani sobratje duhovniki, spoštovani gospod predsednik Državnega zbora z
                     nekaterimi poslanci Državnega zbora, predstavnik Vlade, gospod minister Bajuk,
                     predstavniki Nove Slovenske zaveze, predvsem pa pozdravljeni svojci vseh
                     tistih, ki ležijo pobiti v nekoč prikritih, a tudi še danes povečini
                     neraziskanih grobiščih tu po širnih kočevskih gozdovih in sirom Slovenije. Ti
                     grobovi so oskrunili, po drugi strani pa tudi posvetili našo slovensko zemljo,
                     naš raj pod Triglavom. Spet smo se zbrali k spominski spravni maši in molitvi
                     tu na kraju strašnega zločina, ki je postal simbol in pojem vseh drugih 550
                     morišč po Sloveniji, od Hrušice do Krakovskega gozda, od Koroške, Teznega do
                     Kočevja.</p>
                  <p>»Velika je moč spomina, o Bog, silno velika, svetišče, veličastno in brezmejno.
                     Kdo mu pride do dna? In vendar je to sila mojega duha in del mojega bistva, le
                     da sam ne zaobjamem vsega kar sem.« S to molitvijo veliki sv. Avguštin kaže na
                     veličino – moč, ki jo ima spomin v našem življenju. V jeruzalemskem muzeju in
                     obeležju na žrtve judovskega holokavsta drugi svetovni vojni, je v simbolični
                     žari s pepelom iz krematorijev zapisano Skrivnost je v spominjanju. Spomin je
                     dolžnost do tistih, ki so pomrli. Spomin je potreben, da bi se kaj takega
                     nikoli več ne ponovilo.</p>

                  <figure>
                     <graphic url="slike_z_70/z_70_44.png"/>
                     <head>Škof Andrej Glavan <name type="author">Gašper Furman</name></head>
                  </figure>
                  <p>Danes, na zunanjo slovesnost praznika Jezusovega Srca, se spominjamo Jezusove
                     smrti, njegovega darovanja iz ljubezni za spravo grešnega človeštva z Bogom, v
                     zadoščenje za grehe vsakega človeka. Od tedaj ko je zastalo in bilo prebodeno
                     Jezusovo Srce, ki je vase sprejelo temo sveta, njegov greh; Srce, ki se je v
                     popolni zapuščenosti predalo Očetu, v Očetove roke, odkar je bilo prebodeno
                     srce, ki je postalo vir življenja in odpuščajoče ljubezni, moremo verovati, da
                     Kristus svojemu odrešilnemu trpljenju pridružuje vsako naše trpljenje, tudi
                     trpljenje teh, ki so bili žrtve revolucije in se danes spominjamo njihove
                     mučeniške smrti, ki se je zgodila po večini prav v teh dneh od 1. do 10. junija
                     1945. Prosili bomo danes to Jezusovo Srce, da nam omehča kamnita srca. Vsem! Da
                     bi znali odpuščati po Jezusovem zgledu sedemdeset krat sedemkrat in da bi
                     tisti, ki imajo mnogi še vedno kamnito srce, polno obsojanja, polno besed o
                     izdajalcih, da bi spoznali: vsi, prav vsi, so bili domobranci, branilci domov,
                     svojega naroda, svojih družin.</p>
                  <p>Zakaj je moralo priti do tega strašnega izdajstva in bratomornega zločina?</p>
                  <p>Ključ je v besedah »revolucija« in posledično državljanska vojna. Ljudje, ki se
                     jim dotedanji svet ni zdel sprejemljiv, so pod vodstvom Komunistične partije
                     sklenili, da ga bodo, ko bodo prišli na oblast, spremenili, poboljšali, da bo
                     bolj pravičen, da bodo naredili bolj popolnega. Nesreča pa je bila v tem, da so
                     ti ljudje s prevzgojo, s propagando, zmaličili svoje srce, ki jim je
                     dovoljevalo za te cilje ubijati, ubijati tudi nedolžne. Vedeli so, da bodo
                     dosegli svoje cilje le, če bodo odstranili staro in vlili ljudem neko novo
                     zavest. Zato so že na začetku vojne pobili na stotine pokončnih, lahko rečemo
                     najboljših ljudi, za katere so vedeli, da bodo branili s strani revolucije
                     ogrožene vrednote, ki so bile v njihovih očeh osebnega in narodnega pomena.
                     Tako je prišlo do protirevolucije. Če bi ti, ki so tu pokojni, molče gledali,
                     kaj se dogaja, in ničesar storili, da od komunizma ogrožene vrednote branijo,
                     bi se izneverili svojemu jasnemu notranjemu klicu. Žal na krivice niso
                     odgovorili vedno – to moramo priznati – v evangeljskem duhu, kar je bilo seveda
                     v samoobrambi zelo težko. Georg Rendel, angleški veleposlanik pri jugoslovanski
                     begunski vladi v Londonu, je zapisal v spominih o Slovencih: »Slovenci so
                     majhen a zelo kulturen in morda edini zares katoliški narod v Evropi.« To
                     narodovo identiteto je skušala braniti duhovna elita našega naroda in se uprla
                     komunistični revoluciji, ki je začela svoj pohod za uresničitev svojih ciljev
                     pod krinko boja proti okupatorju. Da je temu tako, povedo zgodovinsko dokazane
                     odločitve Komunistične partije, da ne bo šla v boj z okupatorjem, če ne bo
                     upanja na zmago revolucije.</p>
                  <p>Našo slovensko deželo je tako poleg zla okupacije, ki pa ni zahtevala toliko
                     žrtev kot revolucija, zajel mrzel val, ki je ohladil človeška srca, razdrl,
                     zamrznil medsebojno zaupanje, razdrl medsosedske odnose, sprostil nagone
                     nasilja, v srca ljudi pa vlil strup, sovraštvo, rušenja, mučenja, ki ni
                     popustil oziroma se je še bolj razdivjal po vojni, o čemer pričajo povsod
                     posejana grobišča. Ta bes se je znašal celo nad nedolžnimi otroci, kar nam na
                     tako pretresljiv in prepričljiv način govori film Otroci s Petrička. Ob
                     gledanju tega filma je redko katero oko ostalo brez solza. Ta bes se je še
                     desetletja znašal nad celimi predeli in pokrajinami. Naj omenim samo Suho
                     krajino, ki so jo najprej okupator, nato še partizani med vojno uničili,
                     izropali, po vojni pa desetletja niso smeli dobiti ne vodovoda in ponekod tudi
                     elektrike ne.</p>
                  <p>V letu družine, ki smo ga v Sloveniji obhajali v tem minulem pastoralnem letu,
                     ko ugotavljamo, kako ranjene in razkrojene so mnoge naše družine, kakšna
                     strašna demografska suša je zajela slovenski narod, je treba povedati tudi to:
                     zaradi množice pobitih, ki so bili večinoma mladi možje in neporočeni fantje, o
                     čemer nam govorijo vse plošče zamolčanim žrtvam po naših župnijah, zaradi vseh,
                     ki jih je strah pred komunističnim terorjem pognal v tujino, doživlja naš narod
                     še danes demografski primanjkljaj. Koliko krščanskih in najbrž številnih družin
                     bi imel slovenski narod, če ne bi prišlo do te množične morije krščanskih
                     fantov. Tako pa nam manjkajo danes cele generacije njihovih otrok, vnukov in
                     pravnukov.</p>
                  <p>Zaupajmo danes Jezusovemu Srcu to našo slovensko bolečino in te nezaceljene
                     rane. Medtem ko so si povsod po Evropi celo nekoč najhujši nasprotniki v vojnah
                     že podali roke, se pri nas to sovraštvo do mrtvih in nekdanjih pobitih
                     nasprotnikov in vseh, ki so bili z njimi povezani, nikakor ne pomiri. Samo
                     »posvečenim« žrtvam je bilo dovoljeno postaviti spomenike, zaradi mednarodnih
                     predpisov celo obeležja okupatorjem, domačim civilnim žrtvam in pobiti
                     domobranski vojski pa so vzeli celo pravico do groba. Revolucionarji, nekdanji
                     krvniki in celo njihovi potomci in duhovni dediči pa uživajo vse mogoče
                     privilegije. Zakonodaja, pravičnejša tudi do žrtev revolucije, tako civilnih
                     kot potomcev pomorjenih domobrancev, pa ne more in ne more prodreti in
                     zaživeti.</p>
                  <p>Slovenija tako še vedno ostaja kot eno samo polje smrti. To lahko delno
                     spremenimo in moramo spremeniti slej ko prej, če bomo sprejeli brez ideološkega
                     razlikovanja vse mrtve, jih pietetno pokopali, si odpustili in od tedaj potem
                     za vse molili. Upam, daje to naša skupna želja in prošnja pri tem spravnem
                     bogoslužju. Položimo jo v usmiljeno Božje srce, ki je sprava za grehe vseh
                     ljudi. Nas pa naj navdihuje, da bomo znali in mogli z Božjo pomočjo v spravnem
                     duhu to tudi uresničiti. Amen.</p>
               </div>
            </div>
            <div type="div2">
               <head>Kaj ni človeško čutiti usmiljenje in sočutje in žalost?</head>
               <docAuthor>Neža Perko</docAuthor>
               <div type="div3">
                  <p>Prijateljica moje mame me je prosila, naj nekaj povem na današnjem srečanju.
                     Prihajam iz generacije, ki se ji povojni čas zdi le neka oddaljena preteklost.
                     Moja generacija ni doživela druge svetovne vojne, moja generacija o povojnih
                     pobojih ne ve veliko. Tudi sama ne vem veliko povedati o terorju, ki se je
                     zgodil v povojnem času; nekaj malega sem si zapomnila od stare mame, ki mi je
                     kot otroku večkrat pripovedovala svoje spomine, a takrat se mi je vse to zdelo
                     kot žalostna pravljica.</p>

                  <figure>
                     <graphic url="slike_z_70/z_70_45.png"/>
                     <head>Neža Perko <name type="author">Gašper Furman</name></head>
                  </figure>
                  <p>Kasneje, ko sem odraščala in začela razmišljati s svojo glavo, sem prebrala kar
                     nekaj knjig in zgrozila sem se nad tem, kaj se je zgodilo. Koliko ljudi je
                     moralo umreti. Zakaj? Bolj od same smrti pa me vedno znova pretresa odnos mojih
                     vrstnikov (vsaj nekaterih) do tega grozovitega dejstva zgodovine, njihova – naj
                     si izposodim izraz znanega slovenskega esejista in pisatelja – cinična
                     distanca. Zanima me, kaj se danes dogaja s slovensko družbo; moja izkušnja je
                     takšna, da skorajda ne čutim več socialnega čuta med ljudmi, še več, celo čudak
                     si, če ga imaš. Mama mi je vedno govorila: »Kolikor znaš, toliko veljaš.« Jaz
                     pa sem vprašala: »Znaš – kaj?« Iz izkušenj sem se naučila, da je bolj pomembno
                     veljati kot znati – vsaj večini mojih vrstnikov.</p>
                  <p>In če v družbi postaja pomembno samo še to, kako naj se potem mladi ukvarjajo z
                     zgodovino, ki ni del njihovega življenja, kako naj imajo odnos do ljudi, ki so
                     pokopani v jamah po vsej Sloveniji? Kako naj čutijo pieteto do umrlih? Cinično
                     odgovarjajo – moji vrstniki seveda – na takšna vprašanja in ponavljajo
                     nedokazane trditve in klevete, ki jih vsak dan, vsa leta poslušajo preko
                     medijev. Hja, manjka samo še (in oprostite mi, ker grem tako daleč s cinizmom):
                     »Ker to niso bili ljudje.« Kaj ni človeško čutiti usmiljenje, sočutje, žalost?
                     Kaj ni človeško, če se pokloniš spominu na umrlega človeka? Kaj ne gre za
                     človeka, za ljudi? Ne morem razumeti, kako lahko nekdo pri tridesetih reče, da
                     ga to ne zanima, ker s tem nima nič. Ali pa zgolj ponavlja besede, ki jih je
                     slišal od svojih staršev, na televiziji ... prav do tega bi se morali ograditi,
                     vzpostaviti kritično distanco, si ustvariti svoje mnenje na podlagi lastnega
                     razumevanja, prebiranja, znanja ...</p>
                  <p>Moj oče skrbi za svojo prvo vnukinjo, mojo nečakinjo, ki je stara dve leti in
                     pol. Tako zelo je navezan nanjo, daje prejšnji teden sanjal, da sta šla skupaj
                     v gore, kjer jo je izgubil. Od strahu, kaj storiti, kako jo najti, ali se ji je
                     kaj zgodilo, se je ves prepoten zbudil iz sanj. Ko je dojel, da je sanjal, je
                     začel jokati. Iz odgovornosti, iz ljubezni, ki jo čuti do tega otroka.
                     Sprašujem se, kaj danes čutijo tisti, ki so tako ljubili te ljudi, ki so umrli?
                     In – kaj so čutili, kaj čutijo tisti, ki so te ljudi pobijali?</p>
                  <p>Pred enim letom sem se preselila v Logatec, v katerem živi veliko družin s
                     podobno žalostno izkušnjo – svojim ušesom nisem mogla verjeti, ko sem poslušala
                     zgodbe starejšega gospoda o tem, kaj se je v tistih krajih dogajalo, koliko
                     mladih fantov so zverinsko pobili. In v teh krajih živijo tudi tisti, ki so
                     bili, ki so, na drugi strani, ki so verjeli, da gre samo za osvobajanje države
                     ... Zdi se, da je slovenska družba razdeljena v dva tabora, da ne znamo več
                     izstopiti iz te razdeljenosti in da nas to obremenjuje. Ali pa se tega sploh ne
                     zavedamo. Kot otrok si ne izbereš staršev, tudi tega ne, del katere družine
                     boš; boš v družini, ki pripada tej ali oni strani? Lahko pa si izbereš, kakšen
                     človek boš, kakšna bo tvoja prihodnost, kakšen bo tvoj odnos do preteklosti, pa
                     če je še tako meglena in grda.</p>
                  <p>Jaz sem si izbrala rahločutnost, izbrala sem človeškost; pravzaprav je to tudi
                     najbolj preprosto – ne potrebuješ vedenja o zgodovini, potrebuješ samo srce, ki
                     čuti sočutje do umrlih in mir. Če imaš takšno srce, je prav, da prideš na tako
                     sveto mesto.</p>
               </div>
            </div>
            <div type="div2">
               <head>Naša dolžnost je, da smo priče in pričamo</head>
               <docAuthor>Breda Kavčič</docAuthor>
               <div type="div3">
                  <p>Bližala seje pomlad leta 1945. Kdo se je ne bi veselil?</p>
                  <p>Vojne bo konec. Zavladal bo mir. Šli bomo delat na polja in travnike in
                     zaživeli življenje kot se spodobi.</p>
                  <p>Pa se je ta prelepi mesec maj sprevrgel v čisto nekaj drugega. Namesto, da bi
                     ljudje hodili k šmarnicam častit Kraljico majnika, je moral velik del ljudstva
                     zapustiti svoje domove in družine. Kdo jih je v to prisilil? Partizani,
                     komunisti, ki so že med vojno ubijali in se znašali nad drugače mislečimi.</p>
                  <p>To so bili časi, ko so po naših vaseh živele številne družine – 10, 12, 14, 16
                     otrok. Bog povrni našim staršem, da so nas toliko imeli. Prav iz teh družin je
                     bilo veliko fantov v vrstah vaških stražarjev in domobrancev. Naša vas Šentjošt
                     je med vojno in po njej izgubila 165 ljudi. Še več se jih je ob koncu vojne
                     umaknilo na Koroško, misleč, da se bodo kmalu vrnili. Vrnili so se, vendar ne
                     na svoje domove, ampak v naročje smrti. Dekleta so ostala na Koroškem, razen
                     ene mame. Ta se je z možem domobrancem vrnila v Teharje. Tam so jo partizani
                     pokončali, čeprav je bila visoko noseča. Možje in fantje domobranci iz
                     Šentjošta so bili prepeljani v Teharje in pobiti na Hrastniškem hribu. Med
                     njimi je bilo pet bratov Kavčič, starih od 19 do 24 let. To so bili bratje
                     mojega moža.</p>
                  <p>Kot 4-letna se vojne bolj malo spominjam. V spominu pa hranim podobo svojega
                     ata, ko je avgusta leta 1945 prišel ves shujšan, skrušen in živčno bolan iz
                     kočevskega zapora. Mama je prav v tem času rodila desetega otroka. Starejši dve
                     hčeri sta že odšli na Koroško. Tudi ata je hotel, da bi odšla na Koroško vsa
                     družina, a ga je mama od tega odvrnila, saj je bila v zadnjem mesecu
                     nosečnosti. Ostali smo doma. Ata se je potem skrival pri neki dobri družini. Na
                     prvi poziv se ni šel javit. Med tistimi, ki so se javili ob prvem pozivu, so v
                     Logatcu pobili vse može in fante iz naših krajev. Ata se je javil drugič. Iz
                     Logatca je bil prepeljan v Ljubljano in nato v Kočevje. Doma smo ostali sami
                     otroci, z mamo. Najstarejši sinje bil star 15 let. Ob vrnitvi iz zapora je
                     moral ata vsako noč hoditi v gozd na mesto, ki so mu ga določili terenci. Živel
                     je v stalnem strahu in je zaradi neživljenjskih pritiskov živčno zbolel.
                     Odločili smo se, da se odpravimo k Mariji Pomagaj na Brezje in jo prosimo za
                     pomoč. Na romanju smo eno noč prespali na nekem hlevu. Ata je vso noč blodil.
                     Govoril je: »Tam so partizani, ubili me bodo!« A Marija nas je uslišala in je
                     atu povrnila zdravje. Zahvalili smo se ji s sliko Marije Pomagaj, ki še danes
                     krasi Marijin oltar na Brezjah. Po atovi ozdravitvi je mama še rodila otroke.
                     Mlajši bratje in sestre niso imeli možnosti spoznati starejših dveh sester, ki
                     sta medtem že odšli na Koroško in od tam v Ameriko. Prvič in zadnjič, torej
                     samo enkrat v življenju smo bili kot 13-članska družina zbrani leta 1974, ko je
                     imel mlajši brat novo mašo in sta na obisk iz Amerike prišli tudi obe sestri,
                     takrat že s svojimi družinami. Bogu hvala za ta blagoslovljeni dan.</p>

                  <figure>
                     <graphic url="slike_z_70/z_70_46.png"/>
                     <head>Breda Kavčič <name type="author">Gašper Furman</name></head>
                  </figure>
                  <p>Vas Šentjošt se po dolgih letih obnavlja, čeprav so jo v času Titove vladavine
                     zatirali na vse možne načine. Tudi številne mlade družine, ki pomlajujejo našo
                     vas, so vzor drugim slovenskim krajem. V letu 1995 smo postavili Kapelo
                     mučencev, v spomin na pobite duhovnike, bogoslovce, domobrance, mame in
                     nedolžne otroke, ki so jih pobili partizani. Z besedo in zgledom želimo mlademu
                     rodu pokazati, da nas iskanje resnice osvobaja in nam omogoča živeti v
                     medsebojnem sožitju. Roke trpečih in umorjenih se niso dvignile nad krvnike,
                     njihove roke so sklenjene k molitvi in prošnji k Bogu. Naša dolžnost pa je, da
                     ostajamo priče in pričamo svetu o časih, ki so s krutostjo pretrgali mnoge niti
                     življenja. Niso pa mogli uničiti duha, ki je rasel iz trpljenja in zaupanja v
                     božjo moč in božjo voljo. Izprosimo si blagoslova pri naših mučencih in
                     ostanimo zvesti idealom, za katere so ti darovali svoja življenja.</p>
                  <p>Vsako leto rada obiščem Kočevski Rog. Hvaležna sem vsem, predvsem pa Novi
                     Slovenski zavezi, ki skrbi, da se na tem posvečenem kraju darujejo maše in
                     izvede lep kulturni program. Prav ob njeni spodbudi, so se postavila spominska
                     obeležja po številnih slovenskih krajih in se prav tako opravljajo spominske
                     slovesnosti. Predvsem pa je njena zasluga, da v svojem glasilu Zaveza stalno
                     objavlja zapise, pričevanja, komentarje in razmišljanja o naši polpretekli
                     zgodovini. Njeno poslanstvo v slovenskem prostoru je edinstveno in
                     nepogrešljivo, saj vztraja v svojem delu ne glede na številne negativne odzive
                     v slovenskih medijih in javnosti. Bodimo drug drugemu v oporo in pomoč in
                     ustvarjajmo zdrave temelje za prihodnje rodove.</p>
               </div>
            </div>
            <div type="div2">
               <head>Brez priznanja ne bo šlo</head>
               <docAuthor>Justin Stanovnik</docAuthor>
               <div type="div3">
                  <p>Spoštovani gospod škof, duhovniki somaševalci, odlični predstavniki visokih
                     ustanov republike, zastopniki civilnega življenja, gospe in gospodje, dragi
                     prijatelji! V imenu Nove Slovenske zaveze vas vse pozdravljam, posebno tiste,
                     ki že devetnajst let prihajate sem, mnogi vsako leto teže, a vendar prihajate,
                     ker vas žene usmiljenje do tisočev mladih ljudi, ki se jim je tu zgodila
                     največja krivica.</p>
                  <p>Tuje bil narejen zločin, ne nad enim posameznikom, ne nad mnogimi posamezniki,
                     ampak zločin nad narodom. Velikost tega kraja – ali velikost dogajanja, ki se
                     ga na tem kraju spominjamo – je zaobsežen v tej besedi: zločin nad narodom.
                     Zato ne prihajamo sem samo tisti, ki mislimo, da leži tu ali kdo od naših ali
                     kdo od tistih, ki smo jih poznali, ampak vsi, ki zavestno govorimo jezik tega
                     naroda, ki zavestno nosimo v sebi njegov zgodovinski spomin in ki zavestno
                     obstajamo na tej zemlji. Zakaj nobena stvar nas ne bi mogla bolj vznemiriti kot
                     ta nezaslišanost, da so od nekod prišli ljudje, ne kateri od tistih, pred
                     katerimi smo se morali stoletja braniti, ampak ljudje, s katerimi smo še malo
                     prej zajemali iz iste sklede in smo mislili, da so takšni kakor smo sami, a so
                     se nenadoma spremenili v tujce – zato sem rekel, da so od nekod prišli – in
                     uprizorili nad nami dejanje, ki ga moremo zajeti le tako, da mu pravimo zločin
                     nad celim narodom.</p>
                  <p>Bili so to nenavadni ljudje. Nekaj so nosili v sebi in ko so potem še brali
                     neke knjige, se je tisto, kar so nosili v sebi, srečalo s tistim, kar je v
                     tistih knjigah pisalo, in so si v trenutku sebevidnosti rekli: To sem jaz. Tako
                     so se izrekali drug za drugim. In ko je prišel ugoden čas, so ga zagledali in
                     začeli uresničevati, kar so nosili v sebi in kar je pisalo v tistih knjigah.
                     Res so bili izredni ljudje, predvsem pa nesrečni. Mi, ki stojimo na tem kraju,
                     bi morali vedeti, kaj hočem s to besedo povedati:</p>
                  <p>Njihova izrednost je bila tudi v tem, da od tistih tisočev, ki so servisirali
                     medvojni boljševiški teror, in od tistih desettisočev, ki so iz partijskih
                     pisarn ali na terenu izoblikovali mrko geografijo Kočevskega Roga – tistih 570
                     morišč, ki so kot njegove izpostave skrbele za velikopotezno industrijo smrti –
                     da nobeden od tistih tisočev in desettisočev do konca življenja ni povedal,
                     koga so dekleta na Hrastniškem hribu pred smrtjo klicala, katere besede so
                     izgovarjali fantje, preden so popadali v ta brezna v dolgotrajno umiranje. Tako
                     posebni ljudje so to bili in, kakor smo rekli, nesrečni.</p>
                  <p>Res so boljševiki, potem ko so se polastili države, te, za katere se je vedelo,
                     da bodo odslej težko gledali svoje roke, posebej plačevali. To je bila nekakšna
                     uteha. Poleg tega so jih posajali na prva mesta, so jim pripenjali medalje. To
                     je tudi bilo nekaj. Tako je šlo do konca. In nikoli nismo ničesar izvedeli. Res
                     so bili nenavadni ljudje.</p>
                  <p>Kaj pa ti, ki ležijo tukaj? Naj ponovno opišem njihovo zgodbo s tremi, štirimi
                     stavki, ki so jih izrekli preprosti ljudje in stojijo kot moto k posameznim
                     dejanjem njihove drame.</p>
                  <p>Najprej stavek, ki ga je v dnevnik napisal učiteljiščnik Vinko Mravlje iz
                     Brezovice: »Iz pograjskih hribov diha groza.« 12. junija (1942) je ta groza
                     stopila v njihovo hišo. Dva dni zatem je Lojz Bastič, poznejši domobranski
                     stotnik, ko je stal v domači hiši – tedaj je bil tudi že sam v smrtni
                     nevarnosti – pred krstama umorjenega očeta in matere, povedal stavek, ki je
                     razložil celo gibanje. Rekel je: »Jaz se bom branil.« Mnogo pozneje je France
                     Tomšič iz Dobrepolja takole razložil, zakaj so stražarji slabo branili Turjak:
                     »Mi nismo bili vojska, mi smo bili kmečka vstaja.« Približno v istem času je
                     Škindrova Fanika iz Gradeža, ki so ji dva brata ubili že drugi dan po padcu
                     Turjaka, enega pa pozneje v Jelendolu, takole označila obe strani: »Naši niso
                     bili dovolj krvoločni.« – to besedo je rabila: 'niso bili dovolj krvoločni' –
                     »Oni iz hriba pa so bili takšni, da takšnih ni bilo še nikoli nikjer.« In ko se
                     je na vetrinjskem polju izvedelo, da so Angleži izročili domobrance partizanom,
                     je neko preprosto slovensko dekle zavpilo: »Ali ne bo že sodni dan!« Kot bi
                     imela magnetno iglo genialnega pesnika, je poiskala edino podobo v jeziku, ki
                     je bila vredna tiste ure.</p>
                  <p>Tako je šla tragedija naroda, ki je bil napaden od tujih in od svojih ljudi, ki
                     je moral biti hkrati v vojni in revoluciji.</p>
                  <p>Prvič smo bili tu 8. julija 1990. Ali se je od tedaj kaj spremenilo? Nič se ni
                     spremenilo. Naj vam predstavim dva prizora iz naše sedanjosti in boste videli,
                     zakaj se nič ne spremeni.</p>
                  <p>Letos marca se je varuhinja človekovih pravic v nekem intervjuju pohvalila, da
                     je po njenem posredovanju »vlada sprejela sklep o spominskem dnevu za žrtve
                     holokavsta«. Prav, seveda prav. A kako to, da ni pomislila na genocid v
                     Kočevskem Rogu, ki je nazadnje na področju njene moralne jurisdikcije? Kako, da
                     je ni vznemiril molk Kočevskega Roga? Saj kriči, mar ne? Saj bi ga morala
                     slišati! Takih primerov je sto in tisoč. Ali razumete, zakaj se nič ne
                     spremeni?</p>

                  <figure>
                     <graphic url="slike_z_70/z_70_47.png"/>
                     <head>Justin Stanovnik <name type="author">Gašper Furman</name></head>
                  </figure>
                  <p>27. aprila je v Begunjah na Gorenjskem imel praznični govor predsednik
                     republike. V izbrani dikciji v New Yorku izšolanega diplomata nam je dokazoval
                     in dokazal: da še ni naredil kopernikanskega obrata in da še vedno tiči v
                     ptolemajski politični astronomiji, ki jo je uzakonila partija. Vztrajal je na
                     enobeju, s katerim ni mogoče razložiti nobenega od relevantnih fenomenov
                     slovenskega 20. stoletja, revolucije, ki da je izhodišče za razumetje vseh
                     bistvenih reči, pa ni omenil. Ni začutil, da se mora pokoriti kopernikanski
                     modernosti, ampak je slavil upor, kakor da bi bil katera od tistih rezistenc,
                     ki jih je organizirala civilizirana Evropa. Razglasil je, da je ta upor šel v
                     znamenju »svobode, poguma, iznajdljivosti in kulture«. Kakor je bil ta upor od
                     vsega začetka koncipiran, je s tem povedal, da je bil tudi Kočevski Rog – ki ga
                     previdno ni omenil – proizvod »svobode, poguma, iznajdljivosti in kulture«. Ali
                     sedaj razumete, zakaj se nič ne spreminja?</p>
                  <p>Z naše strani pa naj tukaj povemo dve stvari. Prvič, vse moramo storiti, da se
                     tisti, ki so se tako pregrešili nad sinovi in hčerami tega naroda, osvobodijo
                     svoje krivde. Zločin, ki so ga ti ljudje naredili, je bil po obsegu in namenu
                     zločin proti narodu in ima na sebi genocidne razsežnosti. Tu se je zgodilo
                     presežno zlo, ki ne zastara, ne pravno ne moralno in ne zgodovinsko. Tako je
                     sedaj nekaj med nami in v nas in bo tukaj med nami in v nas in ne bomo svobodni
                     in celi, dokler ne naredimo določenih reči. Ljudje smo, vsi smo ljudje in imamo
                     to moč in razpolagamo z znanjem in vedenjem, da lahko to naredimo. Vsi smo tudi
                     Slovenci, kar pomeni samo to, da moramo to brezpogojno narediti. Toda povejmo
                     še drugo stvar. Brez priznanja tistih, ki so Kočevski Rog in vse, kar ga je
                     omogočilo, zamislili in uresničili, spravnih papirjev ne bo mogoče podpisati.
                     Prvo vprašanje se torej glasi: Kaj moremo storiti, da bomo mogli podpisati
                     mirovno pogodbo po koncu državljanske vojne?</p>
                  <p>Državljanska vojna se v mnogočem razlikuje od meddržavne vojne, a je vseeno
                     tudi vojna, zato lahko analogno tudi zanjo uporabimo določila, ki veljajo za
                     vojne sploh – tudi mednarodno vojno pravo. Leta 1945, 8. avgusta, se je v
                     Londonu sešla zavezniška komisija za postavitev mednarodnega vojnega sodstva in
                     se dogovorila za tri temeljna načela tega pravnega organizma. Ta načela so:
                     prvič: <emph>zločini zoper mir</emph>, ki vključujejo načrtovanje in izvajanje
                     agresivne vojne; drugič: <emph>vojni zločini</emph>, kamor spadajo kršitve
                     vojnih zakonov in običajev; tretjič: <emph>zločini zoper človečnost</emph>, ki
                     zadevajo nasilje nad prebivalstvom. Po teh načelih so delovala vsa mednarodna
                     sodišča po vojni.</p>
                  <p>Že na prvi pogled je jasno, da jurisdikcija tako imenovane Londonske listine
                     zajema tudi nastop slovenske boljševiške partije. Prvič: glede <emph>zločina
                        zoper mir</emph> velja, da smo Slovenci do druge svetovne vojne živeli v
                     miru s seboj. Bili smo kulturno in politično različni, a nismo bili v vojni. Ko
                     ne bi bilo boljševiške komunistične partije, v Sloveniji ne bi bilo
                     državljanske vojne. To je bilo prvič. Drugič, <emph>vojni zločini</emph>. Z
                     ubijanjem in maltretiranjem civilnega prebivalstva in vojnih ujetnikov, s
                     plenjenjem in požiganjem hiš in vasi, so se komunistični partizani obremenili v
                     skoraj napredstavljivem obsegu. Tretjič, <emph>zločini zoper človečnost</emph>.
                     Teh zločinov komunisti niso delali samo med vojno in takoj po vojni, ampak tudi
                     vso povojno dobo, ko je totalitarna država ukinila človekove pravice in
                     uzakonila preganjanje na politični in religiozni osnovi. Kaj torej storiti?</p>
                  <p>Kakor smo rekli, brez <emph>priznanja</emph> ni izhoda iz sedanjega stanja.
                     Brez priznanja sprava ni mogoča – sama po sebi, v nomosu osnovne konstitucije
                     sveta in človeka in njegove družbe. Pametno bi si bilo ogledati, kako so to
                     reševali v drugih primerljivih okoljih. Ponekod so se odločili za poseben
                     poravnalni mehanizem, ki temelji na formuli: <emph>oprostitev</emph> za
                        <emph>priznanje</emph>, se pravi, najprej <emph>priznanje</emph> in potem
                        <emph>oprostitev</emph>. Mi si tega postopka ne zamišljamo osebno, ampak
                     politično. Državni zbor bi moral izdelati poseben pravno preciziran in
                     politično dogovorjen ritual, ki bi obsegal dva dela. V prvem delu bi s posebnim
                     zakonom določeni predstavniki ustanov, organizacij in združenj, ki bi jim
                     zgodovinske povezave dajale legitimiteto, da govorijo v imenu nekdanje partije
                     in organizacij, ki jih je partija ustanovila za izvedbo svojega projekta – da
                     bi ti ljudje, brez pridržkov in odkrito in v celoti izpovedali in navedli in
                     priznali svoja zavržena dejanja in zavržena dejanja tistih, v imenu katerih bi
                     govorili. V drugem delu pa bi ustanove države, ki postavljajo njeno
                     demokratično legitimiteto, to <emph>priznanje</emph> sprejele in izrekle
                        <emph>oprostitev.</emph> Oprostitev za zmeraj. Zagotovljeno bi moralo biti,
                     da bi bil tako prvi kakor drugi del izpeljan jasno, nedvoumno, zavezujoče in
                     dokončno.</p>
                  <p>Dokler se to – v tej ali v kaki drugi obliki – ne bo zgodilo, bo nad nekdanjimi
                     boljševiki in nad njihovimi različnimi političnimi sopotniki in zavezniki, pa
                     najsi so si o sebi takrat ali pa pozneje mislili že karkoli, visel Zločin, ki
                     jim ne bo dovoljeval, da bi bili v resnici prosti.</p>
                  <p>Mogoče se bo komu zdelo čudno, da prihajamo s to zahtevo. To smo storili s
                     premislekom. Svet ne sme izgubiti osnovne dostojnosti. Zdaj dodajamo še to: če
                     bi se zgodilo, da bi kdaj v prihodnosti kdo v svojem ali našem imenu podpisoval
                     kakšne papirje, ne da bi bili upoštevani in izpolnjeni temeljni pogoji, ki smo
                     jih tu navedli, naj se ve, da bo to nasilje in pred zgodovino nično. Naj si kdo
                     od vas to zapomni, da bo vsaj kdo vedel; če bi do tega prišlo. Preveč je že
                     bilo nedostojnosti na tem svetu, preveč nedostojnosti nad tem krajem posebej!
                     To je nekakšen testament, saj razumete?</p>
                  <p>Nazadnje – to je res treba še enkrat povedati – ne dovolite, da vam potvarjajo
                     zgodovino. Ne dovolite, da bi vas izdelovali v nekaj drugega, kot ste. Če
                     hočemo živeti v osnovni dostojnosti, jim tega ne smemo dovoliti: če hočemo
                     hoditi pokonci, če hočemo nositi visoko ime državljanov. In še to. Če vas
                     otroci prekinjajo, ko govorite o tem, kar ste doživeli, ne dovolite jim tega.
                     Če se boste vdali in umolknili, vam bodo nekoč zamerili. Prišel bo čas, ko vam
                     bodo očitali, da jim niste pripovedovali o teh tukaj, ki so bili nekoč najbolj
                     bedni od bednih, potem pa je stopila vanje ta moč, da lahko
                        <emph>svetijo</emph> mnogim. Mogoče bo kdaj kaka generacija, potem ko bo
                     spoznala, da ne more več živeti, obtoževala naš čas: Zakaj nam niso povedali?
                     Zakaj nam niso povedali!</p>
                  <p>Nazadnje naj se še enkrat zahvalim tistim, ki težko prihajate, pa ste letos še
                     prišli in boste prišli tudi drugo leto, če boste mogli. Zahvaljeni. Zahvaljeni
                     posebej tisti, ki vas ti, ki tukaj ležijo, morda niso pričakovali, pa ste
                     vseeno prišli. Zahvaljeni! Posebna hvala pa gre vam, gospod škof, ki ste prišli
                     in brali mašo na tem strašnem in svetem kraju. Tudi, če se nič od tega, o čemer
                     sem prej govoril, ne bi izpolnilo, lahko, potem ko se je tukaj brala sveta
                     maša, gremo domov potolaženi. Vedno bo tako.</p>
                  <p>Kljub vsemu bo vedno tako!</p>
               </div>
            </div>
            <div type="div2">
               <head>Sklepne besede</head>
               <docAuthor>Marija Zgonc</docAuthor>
               <div type="div3">
                  <p>Za slovo vas vse pozdravljam, dragi prijatelji, romarji v Kočevskem Rogu. Na to
                     slovensko Golgoto bomo še vedno prihajali z bolečino, ki je še nismo izjokali.
                     Svet kraj je Kočevski Rog; blagoslovljen in posvečen s krvjo mož in fantov iz
                     naših družin, iz naših vasi in mest, iz našega naroda. Branili so svoje
                     družine. Pa niso padli v boju; bili so pobiti. Tu se bomo zbirali njim v
                     spomin, v spomin družinam, ki jih ni in jih tako zelo manjka v naši
                     domovini.</p>
                  <p>Preden se poslovimo od Kočevskega Roga, se v imenu Nove Slovenske zaveze,
                     Družine in župnije Kočevje zahvalim vsem, ki so pripravili današnjo slovesnost
                     in pri njej sodelovali.</p>
                  <p>Iskrena hvala novomeškemu škofu monsignorju Andreju Glavanu in vsem duhovnikom,
                     ki so z njim somaševali. Prisrčna hvala nastopajočim. Solisti so bili:
                     sopranistka Anamarija Lazarevič, baritonist Ivan Arnšek, trobentač Gorazd Buh
                     in združeni pevski zbori dekanije Žužemberk iz župnij Ambrus, Zagradec in
                     Žužemberk, ki jih vodi Robi Kohek.</p>
                  <p>Govorili so: Neža Perko, Breda Kavčič in prof. Justin Stanovnik. Za udeležbo se
                     lepo zahvalim predsedniku slovenskega parlamenta dr. Francu Cukjatiju,
                     predstavniku slovenske Vlade ministru dr. Andreju Bajuku, poslancem in
                     predstavnikom naših političnih strank. Ko se zahvalim vsem, ki ohranjate spomin
                     in zvestobo našim mučencem, kličem »na svidenje!« Kako so si naše mame dolga
                     leta želele iti v Kočevski Rog in druga morišča, poljubile bi zemljo, pod
                     katero so slutile sina, moža, brata! Zato smo zavezani tem romanjem. Morda bomo
                     nekoč izjokali svoje nakopičeno gorje.</p>
                  <p>Zapojmo še Mojo domovino.</p>

                  <figure>
                     <graphic url="slike_z_70/z_70_48.png"/>
                     <head>Marija Zgonc <name type="author">Gašper Furman</name></head>
                  </figure>
               </div>
            </div>
            <div type="div2" subtype="intro">
               <head>Tebi</head>
               <div type="div3">
                  <l>Nihče ne ve, da te imam rada.</l>
                  <l>Tega ne vedo mehki zvoki večera,</l>
                  <l>saj je moja ljubezen</l>
                  <l>svetloba brez odmeva.</l>
                  <l>Tega ne ve ptica na veji,</l>
                  <l>saj je moja ljubezen</l>
                  <l>Roža brez peruti.</l>
                  <l>Tega ne vedo morski valovi,</l>
                  <l>saj je moja ljubezen</l>
                  <l>sprehajalec brez čolna. </l>
                  <l>Nihče ne ve, da te imam rada, </l>
                  <l>razen mene, </l>
                  <l>ki sem brez tebe </l>
                  <l>odmev brez zvoka, </l>
                  <l>perut brez ptice </l>
                  <l>in čoln brez morja.</l>
                  <docAuthor>Katarina Fistrovič</docAuthor>
               </div>
            </div>
         </div>
         <div type="div1">
            <head>Spominska slovesnost ob jami Pri konfinu</head>
            <div type="div2">
               <head>Morili so ranjene in nemočne </head>
               <docAuthor>Anica Benčina</docAuthor>
               <div type="div3" subtype="intro">
                  <p>Od leta 2001 se napraznik državnosti, 25. junija, zbiramo pri spominski maši
                     pri breznu Pri konfinu nad Grčaricami. Vsako leto pride več ljudi. Tudi letos
                     je bilo tako. Sveto mašo so darovali dekan Anton Berčan, dolenjevaški župnik
                     Branko Potočnik in salezijanec Stane Okorn. Slovesnosti se je udeležil tudi
                     župan Jože Levstek in predstavniki krajevne skupnosti. Mašo je s petjem
                     spremljal pevski zbor iz Dolenje vasi pod občutljivo roko Feliksa Podgorelca,
                     ki je maši dodal še poseben spominski program.</p>
                  <p>Brezno Pri konfinu sta dve jami. Eno so odprli in iz nje izkopali posmrtne
                     ostanke žrtev. To je bilo leta 2006. Odslej prihaja sem veliko ljudi, zlasti k
                     spominskim dejanjem, ki jih tu prireja Katoliška cerkev. Kaj jih žene, če ne
                     veliko usmiljenje? Ali so bili kje še kaki bolj ubogi ljudje. Komunistična
                     država, ki so jo postavili partizani, je tu dokazala, da zmore dejanja, ki
                     presegajo vsako človekovo zločinskost. S tem so si za vselej vzeli možnost, da
                     bi se kdaj mogli opravičiti. Kako zelo ti ljudje prezirajo jezik, da še vedno
                     lahko govorijo o bolnici Franja!</p>
               </div>
               <div type="div3">
                  <p>Pozdravljeni in zahvaljeni vsi, ki ste se prišli poklonit spominu vseh tistih,
                     ki so v tej dolini umrli strašne smrti.</p>
                  <p>Trpljenje in zločin, ki sta se tu zgodila, je tako velika, da človek ne najde
                     pravih besed, da bi to opisal.</p>
                  <p>Sem smo prišli, ker se spominjamo in ne bomo pozabili.</p>
                  <lg>
                     <l>»Spomin je znak notranjega življenja, </l>
                     <l>zahteven je do sebe, zvest resnici, </l>
                     <l>je stroga mera in zalet hotenja. </l>
                     <l>Je nepremičen, kakor mestna vrata, </l>
                     <l>je hiter kakor duh podoben ptici.«</l>
                  </lg>
                  <p>Spominjamo se, da so pred koncem druge svetovne vojne množice vojakov,
                     civilistov in ranjencev bežale pred tako imenovanimi osvoboditelji. Tudi
                     ranjenci, bolniki in invalidi so se umikali. Največ se jih je umaknilo z večjim
                     številom sanitetnih vlakov. Vendar pa jim ni uspelo priti čez mejo. Partizani
                     in Nemci so se dogovorili, da bodo v Žirovnici zadržani vsi Slovenci in
                     domobranci, Nemcem, okupatorjem, pa bodo dovolili pot naprej proti Jesenicam in
                     naprej na Koroško. Dr. Meršol je dosegel, da je en transport odpeljal nazaj v
                     Lesce, od koder so se poskušali rešiti vsi tisti, ki so se lahko gibali. Mnogim
                     se je posrečilo priti na Koroško. Niso pa vsi od njih ostali živi, saj so bili
                     mnogi vrnjeni in z ostalimi pobiti. Vsi težki ranjenci pa so bili zajeti in
                     odpeljani v Škofjo Loko, od tam pa v taborišče v Škofovih zavodih. Ranjenci,
                     bolniki in invalidi, ki so se po koncu vojne znašli v taboriščih ali v
                     bolnicah, so ne glede na zdravstveno stanje doživeli isto usodo kot ostale
                     žrtve pobojev. Ranjence so pobijali pri Brezarjevemu breznu pri Podutiku,
                     Koščevem breznu pri Igu, v Iškem Vintgarju in tu v obeh breznih Pri
                     konfinu.</p>
                  <p>Junij 1945</p>
                  <lg>
                     <l>»Junijske noči so kratke, </l>
                     <l>spokojen mir,</l>
                     <l>v jutru se zasliši ptičje petje. </l>
                     <l>Pa prihrumi kamion in avtobus. </l>
                     <l>Strahoten krik in jok in stok.</l>
                     <l>Kaj takega svet še ni videl, </l>
                     <l>da brat moril bi brata, </l>
                     <l>ki je brez moči ranjen in bolan. </l>
                     <l>Počasi se vse umiri,</l>
                     <l>le ogenj prasketa, saj odstranjujejo sledi.«</l>
                  </lg>
                  <p>Ranjence so privlekli pred brezno, jih slekli, pobrali povoje in opornice in
                     jih zverinsko pobili. V prvi jami je bilo 88 trupel, ki so jih pred nedavnim
                     odkopali, druga pa še ni odprta.</p>
                  <p>Da so žrtve po 60 letih odkopali, imajo zasluge pogumni ljudje, kot dr. Lovro
                     Šturm, pravosodni minister, direktor Muzeja novejše zgodovine zgodovinar Jože
                     Dežman, člani Nove Slovenske zaveze in tisti, ki si prizadevajo za odkritje in
                     spoštovanje tudi tistih žrtev, ki jih je povzročila komunistična totalitarna
                     oblast.</p>

                  <figure>
                     <graphic url="slike_z_70/z_70_49.png"/>
                     <head>Brezno Pri konfinu 25. junija 2008</head>
                  </figure>
                  <p>Vsi ti zločini so se dogajali v tako imenovani svobodni državi po končani
                     vojni. Partizanska oblast ni spoštovala konvencije o ravnanju z vojnimi
                     ujetniki. Po tej konvenciji je prepovedano raniti ali usmrtiti sovražnika, ki
                     je odložil orožje in nima več sredstev, da bi se branil. Vojni ujetniki uživajo
                     posebno varstvo. Prepovedano je vsakršno nasilje, izvajanje represalij in
                     žalitve. Ranjenci pa uživajo posebno zaščito in varstvo.</p>
                  <p>Množični poboji lastnih državljanov so bili zavestno in hoteno dejanje
                     komunistične države, ki jo je vodila KP. Na izredno krut način so bila odvzeta
                     življenja, tudi tistim, ki so bili bolni, ranjeni in popolnoma nemočni. Ti
                     zločini so skrajno zavržena dejanja, vsega obsojanja in prezira vredna.</p>
                  <p>Po nasilnem prevzemu oblasti po zmagi revolucije je bila značilna strahovlada
                     in brutalno fizično nasilje. Oblast je temeljila na ustrahovanju ljudi.
                     Zdajšnja generacija to težko razume.</p>
                  <p>Vendar je bilo res, da je strah paraliziral ljudi do te meje, da se niso upali
                     o dogodkih govoriti. Starši so spregovorili šele potem, ko so mislili, da so
                     otroci zaspali. A vedno nismo spali, zato smo tudi slišali. Vedeli pa smo, da
                     moramo pred drugimi molčati, saj smo večkrat slišali, da je tega ali onega
                     vzela noč, ker ni bil tiho.</p>
                  <p>V vsem obdobju 1945–1990 so bile grobo kršene temeljne človekove pravice in
                     svoboščine.</p>
                  <p>Naj naštejem:</p>
                  <p>- pravica do življenja,</p>
                  <p>- pravica živeti brez strahu, </p>
                  <p>- prepoved mučenja,</p>
                  <p>- svoboda do zasebne lastnine, </p>
                  <p>- svoboda verskih skupnosti,</p>
                  <p>- človekovo dostojanstvo in varstvo človekove osebnosti,</p>
                  <p>- neodvisnost sodstva,</p>
                  <p>- pravica do poštenega sojenja,</p>
                  <p>- svoboda gibanja,</p>
                  <p>- svoboda vesti in prepričanja,</p>
                  <p>- svoboda izražanja in svoboda tiska,</p>
                  <p>- svoboda političnega zborovanja,</p>
                  <p>- svoboda izobraževanja,</p>
                  <p>- pravica vedeti.</p>
                  <p>Nepredstavljivo je bilo trpljenje mladih fantov, ki so jih po teh bregovih
                     vlekli do jam.</p>
                  <p>Morilci so bili prepričani, da so z njimi za vedno opravili. V jame so nametali
                     velike skale, vse to kamenje, ki je tukaj zloženo, pa tudi mnogo lesa, hlodov.
                     Vendar pa teža v jame zmetanega materiala ni bila dovolj velika, da bi prikrila
                     zločin.</p>
                  <p>Zločin je postajal vedno večji, saj je kar naprej prizadeval svojce pomorjenih,
                     saj niso smeli vedeti, kje ležijo njihovi dragi, niso smeli o njih govoriti in
                     za njimi žalovati.</p>
                  <p>Najbrž pa so tudi tisti, ki so tu morili, zaslišali z dna jame:</p>
                  <lg>
                     <l>Zakaj ste tako kruto morili?</l>
                     <l>Kaj sem vam storil?</l>
                     <l>Nič zagrešil nisem.</l>
                     <l>Ste potešili si morilsko slo?</l>
                     <l>Kdo vas je postavil za sodnike?</l>
                     <l>Kako boste živeli s tako velikim grehom?</l>
                     <l>Naj Bog se vas usmili.</l>
                  </lg>
                  <p>Prav je, da se tu zbiramo na praznik državnosti, saj so življenja, ki so bila
                     tu darovana, postavljena na oltar domovine. Tudi oni so pripomogli, da smo
                     dobili svojo domovino.</p>
                  <p>Prejšnja država Jugoslavija ni bila domovina vseh, nekaterim je bila kruta
                     mačeha. In sedaj jo imamo, svojo domovino. Bodimo ponosni nanjo in jo imejmo
                     radi in ne jokajmo za mačeho.</p>
                  <p>Tudi oni, ki so bili tu umorjeni, so si želeli svojo domovino. Tako kot Cankar,
                     ki je dejal: »Ljubezen je ena sama in nerazdeljiva; v en sam utrip srcaje
                     stisnjeno vse: MATI-DOMO-VINA-BOG.«</p>
                  <p>Imeli so radi svojo domovino kot Gregorčič:</p>
                  <lg>
                     <l>»Oj mati moja domovina, </l>
                     <l>ti moja skrb in bolečina, ljubezen moja ti edina,</l>
                     <l>Bog čuvaj dobrotljivi te, </l>
                     <l> Bog živi te, Bog živi te!«</l>
                  </lg>
                  <p>In od te domovine pričakujemo, da bo priznala človekove pravice vsem, da bo
                     obsodila komunistični totalitarizem, da bo poskrbela za čast in dobro ime vseh,
                     ki so bili pomorjeni, da si bo še naprej prizadevala, da bo odkrila vsa
                     grobišča. In če je le mogoče, poskrbela za dostojen pokop mrtvih in našla
                     resnico.</p>
                  <p>Vsi, ki smo tu zbrani, to obljubo damo:</p>
                  <lg>
                     <l>»Mi ne bomo vas pustili same, </l>
                     <l>rast molitev naša bo dajala, </l>
                     <l>žetev nova bo iz jam pognala, </l>
                     <l> iz grobov bo temnih vstal nov rod.«</l>
                  </lg>
                  <p>Nasvidenje ob letu, če ne prej.</p>
               </div>
            </div>
         </div>
         <div type="div1">
            <head>Meje okusa</head>
            <div type="div2">
               <head>Slike žrtev – slike storilcev</head>
               <docAuthor>Petra Terhoven</docAuthor>
               <div type="div3">
                  <head>Fotografije kot medij leve teroristične samopolnomočnosti v Nemčiji in
                     Ntaliji v sedemdesetih letih</head>
               </div>
               <div type="div3">
                  <head>Slike terorja – teror slik</head>
                  <p>Zgodovinska znanost je medtem tudi v Nemčiji sprejela izziv tako imenovane
                        <emph>ironic</emph> ali tudi <emph>visual turn</emph>. Razmeroma še mlado
                     spoznanje, da slike nikakor ne odsevajo zgodovine pasivno, ampak – nasprotno –
                     pomenijo lastna področja učinkovanja na političnem polju, da s tem nekako
                     zgodovino naredijo, se je medtem izrazilo v množici inovativnih vprašanj. Za
                     zgodovinsko usmerjeno raziskovanje terorizma velja ta ugotovitev vsekakor v
                     zelo omejeni meri, čeprav smo terorizem že zelo zgodaj spoznali kot
                     destruktivno strategijo in včasih tudi pretirano zreducirali na ta aspekt.
                     Wolfgang Kraushaar je popolnoma pravilno opozoril na to, da fizična uporaba
                     nasilja proti konkretni, individualni žrtvi vedno ostaja nekako nezmanjšljivo
                     jedro terorističnih akcij, grožnja z nasiljem, to je razširjanje terorističnega
                     sporočila z mediji, je s tem nujno sekundarna. Vsekakor je obžalovanja vredno,
                     da knjiga, ki jo je pred kratkim izdal Kraushaar, 1415 strani obsegajoči
                     zbornik prispevkov k zgodovini »Frakcije Rdeče armade«, ki lahko velja za
                     občudovanja vreden vrhunec današnjega znanja o levo usmerjenem terorizmu v
                     Zvezni republiki, nima niti ene slike. Kajti dinamiko evropskega levičarskega
                     terorizma sedemdesetih let si je brez učinkovanja slik, ki jih je ta posredno
                     ali neposredno proizvajal in milijonkratno reproduciral, le težko
                     predstavljati. Predvsem pa ni mogoče najučinkovitejših in najbolj znanih slik
                     tega vsebinsko vsekakor bogatega korpusa, namreč posnetkov s silo odvedenih
                     predstavnikov osovraženega 'sistema' v rokah ugrabiteljev enostransko
                     zreducirati na njihove propagandne, tj. 'sekundarne' aspekte. Tudi če je
                     fotografski aparat najuspešnejše sredstvo množičnih medijev za zvišanje učinka
                     terorističnega nasilja, je pritisk na sprožilec vendarle hkrati tudi sredstvo
                     za ponižanje in uničenje žrtve, proglašene z nasprotnika, in s tem tudi že del
                     samega nasilnega akta.</p>
                  <p>Če gre v naslednjem za namerno ustvarjanje in razširjanje fotografij
                     ugrabljenih kot za teroristično komunikacijsko strategijo, moramo vedeti, da je
                     mesto slik na presečišču med demonstriranim in izvedenim nasiljem. To tvori
                     ozadje, pred katerim se moramo vprašati po zavestnih ali morda nezavestnih
                     intencijah, ki jih akterji zasledujejo s temi fotografijami – pa tudi po tem,
                     kako naj njihove posnetke umestimo v zgodovino terorističnih strategij. Poleg
                     tega je treba pojasniti izredno fascinacijo, ki vse do danes izhaja iz teh
                     fotografij, in je naredila predvsem slike v evropskem kontekstu
                     najprominentnejših žrtev, Schleyerja in Mora, za ikone 'svinčenega časa'.</p>
                  <p>Razširitev pogleda preko obzorja Zvezne republike ne izhaja samo iz
                     prizadevanja, da bi se kvantitativno povečal korpus razpoložljivih virov. Mnogo
                     bolj izhajamo iz dejstva, da je zgodovino levega terorizma mogoče brati tudi
                     kot mnogoplastni transnacionalni komunikacijski proces, katerega kompleksni
                     mehanizmi funkcioniranja se komaj dajo popolnoma dojeti iz nacionalne
                     perspektive. Podobno kot družbeni pretresi, ki jih je povzročilo gibanje leta
                     1968, so bila tudi nasilja v sledečem času, pa tudi nasprotne reakcije, ki so
                     jih ta izzvala, mednarodni medijski dogodki. Na vseh udeleženskih ravneh – tako
                     pri nasilnih skupinah samih kot pri njim nasprotujočih politikih in državnih
                     varnostnih organih – je treba izhajati od transnacionalnega vpliva, tako
                     pozitivnega kot negativnega, pa naj je bil posledica neposrednih stikov ali pa
                     posredovanja medijev. Za obojestransko zanimanje je pri tem značilna tako
                     tekmovalnost kot tudi zmeraj gostobesedno izpričana solidarnost. Koncepte,
                     strategije in ideje, ki so bili predmet prenosa, pa so poleg tega v deželah
                     prejemnicah filtrirali, popačili ali preinterpretirali glede na kulturni,
                     socialni ali politični kontekst. Kot bo treba še prikazati, so šle ravno slike
                     – po ne povsem razvidnih poteh – prek meja in so vplivale na zaznavanje drugih,
                     pa tudi na oceno lastnih opcij delovanja.</p>

                  <figure>
                     <graphic url="slike_z_70/z_70_50.png"/>
                     <head>Hans-Marttn Schleyer (26. 9. 1977)</head>
                  </figure>
               </div>
               <div type="div3">
                  <head>Germania docet?</head>
                  <p>»Teror po nemško« se je glasil naslov v reviji Der Spiegel pomladi 1978, potem
                     ko je oddelek Rdečih brigad ugrabil petkratnega italijanskega ministrskega
                     predsednika Alda Mora. Na ozadju 'nemške' jeseni (Deutscher Herbst) pred nekaj
                     meseci in môre ob ugrabitvi Schleyerja je bilo dogajanja v Rimu za nemške
                     opazovalce prava ponovitev zgodovine – vtis, ki nastaja ne nazadnje zaradi
                     presenetljive vzporednosti teh slik. Na slikah v časnikih so si bili kraji
                     dogajanja v Kölnu in Rimu z demoliranimi avtomobili in pobitimi, z rjuhami
                     pogrnjenimi telesnimi čuvaji preveč podobni. »Strahotno podobne« so si bile
                     slike ugrabljenih, ki so jih tako tukaj kot tam ugrabitelji sami posredovali
                     medijem, in te slike so nemški časopisi takoj tiskali eno poleg druge. Z
                     nemškega gledišča so morali rdeči brigadisti učinkovati kot posnemovalci, in ni
                     slučaj, da se je v omenjenem članku »Der Spiegel« razpisal o domnevah o možnem
                     sodelovanju RAF pri tem »kidnappingu po nemško«.</p>
                  <p>Čisto drugače, kot se tu sugerira, ugrabitve oseb v začetku niso bile del bojne
                     strategije nemških levičarskih revolucionarjev, pač pa so spadale k praksi
                     njihovih tovarišev južno od Alp. Italijani se pri priročniku za bodoče mestne
                     gverilce Cariosa Marighellasa, ki je bil pri skrajni levici v Zahodni Evropi v
                     začetku 70. let zelo priljubljen, niso le slučajno zanimali posebno za tiste
                     odlomke, v katerih je šlo za ugrabitev tako imenovanih »sovražnikov revolucije«
                     zaradi propagande in izsiljevanja. To je bil delikt, ki je bil Italijanom dobro
                     znan iz delovanja sardinskih banditskih skupin in tudi mafije, in ga je bilo
                     možno prevzeti brez večjih težav. Za nas je posebno zanimivo dejstvo, da se pri
                     tem preinterpretiranju sistematizira in ritualizira propagandna strategija, ki
                     so jo do pike natančno preizkusili že južnoameriški gverilci: množična medijska
                     popularizacija polaroidnih fotografij ugrabljenih žrtev v tako imenovanih
                     ljudskih ječah. Vzorci iz Latinske Amerike, predvsem iz Urugvaja, pa so v
                     italijanskem primeru privedli do pomembne brutalizacije in politizacije.</p>
                  <p>Medtem ko tupamari slikajo svoje žrtve pri bolj nedolžnih vsakdanjih opravkih –
                     pri pisanju, branju, jedi – ali kot so 1971. ugrabljenega britanskega
                     veleposlanika Geoffreva Jacksona slikali pred zvezdno dekoracijo organizacije,
                     pomenijo analogne slike v Italiji performativno polaščanje žrtve oziroma
                     vizualiziranje fantazije storilcev o lastni vsemogočnosti in prevladi. To velja
                     že za prvo osebno ugrabitev, takrat delo še večinoma neznane Brigate rosse
                     spomladi 1972, ki se je izkazala za zgled dolgi vrsti politično motiviranih
                     ugrabitev, in to ne samo v Italiji. Potem ko so brigadisti najprej pri
                     delavstvu v Milanu pritegnili pozornost predvsem z napadi na predmete, kot so
                     privatni avtomobili nepriljubljenih menedžerjev, pa so kmalu zatem ugrabili
                     Idalga Macchiarinija, enega vodilnih uslužbencev tovarne Sit-Siemens. Vrgli so
                     ga na tovornjak, tam so planili nanj trije storilci in ga pretepli, čez pol ure
                     pa so ga na milanski periferiji spet izpustili. Zvečer so tiskovni agenciji
                     ANSA poleg izčrpne utemeljitve tega dejanja poslali fotografijo, ki kaže
                     Macchiarinija v rokah ugrabiteljev.</p>
                  <p>»Rdeče brigade – ugrizni in izgini! Nič ne ostane nekaznovano! Enega od teh
                     zadeni, da se jih sto vzgoji! Vso oblast oboroženemu ljudstvu!« so se glasile
                     parole na kartonu, ki so ga ugrabljenemu obesili okrog vratu. Tudi brez
                     okrepitve z agresivnim besedilom kaže fotografirana scena izredno brutalnost.
                     Vidimo človeka v sklonjeni drži, ki mu grozijo z dvema pištolama. Ena je od
                     strani nastavljena na njegov obraz in vidno pritiska na lice. Druga je
                     naperjena s kratke razdalje v glavo in pritegne s svojo cevjo razprti pogled
                     ogroženega močneje kot objektiv kamere prav iz bližine, kar nujno veže
                     pozornost opazovalca na pištolo na robu slike, in cev se zaradi svoje sence za
                     steni zdi podvojena. Mučitelji se pojavijo le kot črni prividi; eden od njih je
                     stegnil roko v sliko, da bi se prepričal, ali je okrog vratu žrtve obešeni
                     karton z opazovalca fotografije čitljiv.</p>
                  <p>Mario Moretti, eden od ugrabiteljev, se je kasneje spomnil: »Bilo je težko
                     fotografirati, bili smo štirje (v dostavnem avtu), eden nad drugim v prostoru,
                     manjšem od kvadratnega metra. In jaz se nisem izkazal niti kot kak nedeljski
                     fotograf. Ampak fotografija je bila smisel akcije, namreč pokazati v naših
                     rokah šefa z velikim kartonom v ospredju, na katerem so bila napisana gesla
                     oborožene propagande.« In njegov sostorilec Alberto Franceschini je dopolnil:
                     »Hoteli smo opozoriti, da je Macchiarmi samo prvi na dolgem seznamu. Vsi,
                     veliki in mali šefi, naj se čutijo ogrožene, naj se bojijo, če so sami na
                     cesti, naj v vsakem delavcu vidijo sovražnika, ki se ga morajo bati in ga
                     spoštovati!« Ta, na Macchiariniju preizkušena »oborožena propaganda«, je bila
                     naslovljena na dve skupini, katerima so z isto sliko posredovali različna, v
                     sebi se dopolnjujoča sporočila. Na eni strani je bila neprikrita grožnja
                     skupnosti »velikih in malih šefov«, ki jo je predstavljal Macchiarmi, na drugi
                     pa poziv delavcem, naj se z ugrabitelji identificirajo. Tudi parole na kartonu,
                     ki zavzemajo več kot polovico cele fotografije, so naslovljene tako na
                     prijatelja kot na sovražnika. Medtem ko je veljalo tako grozeče kot nedoločeno
                     »Niente resterà impunito« padronom, so bili pozvani potencialni simpatizerji s
                     citati Maa (»mordi e fuggi«) in Lenina (»colpiscine uno per educarne cento«),
                     da iz voajerjev postanejo akterji. Tudi ikonografsko so si iniciatorji akcije s
                     povezavo z avtoritetami iz preteklosti poskusili priskrbeti legitimnost in
                     identiteto. Tako identificira Franceschini fotografirano orožje ne samo ponosno
                     kot »browning nekega starega partizana«, ampak za zglede polaroidnih posnetkov
                     ne navaja ustreznih posnetkov iz latinskoameriškega gverilskega boja, ampak
                     »fotografije iz partizanske vojne« »fašistov s tablicami okrog vratu«. Znano
                     je, da so italijanski levičarski teroristi kot svojo najvažnejšo povezavo vedno
                     prikazovali zgodovinski antifašizem, za katerega resnično vodilo so imeli
                     proletarsko revolucijo, ki so jo reakcionarne sile preprečile. Dejansko ima
                     Macchiarinijeva fotografija več skupnega s kontekstom italijanske državljanske
                     vojne kot z manj učinkovitimi polaroidi tupamarov.</p>
                  <p>Vsekakor brigadisti niso mogli tako ponosno gledati v fotografski aparat kot
                     njihovi samozvani predniki v preteklosti; to se je zgodilo pred usmrtitvijo
                     bivšega fašističnega strankinega tajnika province Turin, Solara, na vislicah. V
                     naslednjih mesecih so Brigate rosse vzpostavile razmerje do divjih čistk,
                     ljudskih tribunalov in spontanega obračunavanja neposredno po vojni s pomočjo
                     nadaljnjih spektakularnih simboličnih dejanj. Turinska ugrabljena žrtev Bruno
                     Labate, tajnik desničarskega sindikata Cisnal, je bil prav tako fotografiran ne
                     samo s plakatom okrog vratu, ampak pred tem od brigadistov na gladko ostrižen,
                     oblika javnega ponižanja, kakršnemu so bile 1945/46 v vsej Evropi izpostavljene
                     ženske, katerim so očitali, da so imele med nemško zasedbo ljubezenske odnose z
                     vojaki vermahta. Brigate rosse niso hotele člana sindikata Labateja samo javno
                     denuncirati kot fašističnega kolaboracionista, ampak z 'žensko' kaznijo dodatno
                     ponižati. Učinek je moral biti toliko bolj dolgotrajen, ko so ugrabitelji člana
                     sindikata pustili z verigami privezanega na tovarniška vrata, kjer je moral
                     ostrižen več kot eno uro čakati na svojo rešitev.</p>

                  <figure>
                     <graphic url="slike_z_70/z_70_51.png"/>
                     <head>Aldo Moro v »ljudskem zaporu« (18. 3. 1978)</head>
                  </figure>
                  <p>V začetku se je zdelo, da bo imela ta binarna logika razrednobojne propagande
                     vsaj delni uspeh, ker je imela hkrati opraviti s ponovnim razvnemanjem
                     neofašističnega nasilja in nič zmanjšano učinkovitostjo rezistenčne paradigme v
                     politični kulturi države. »Bliskovita ugrabitev« Macchiarinija je požela aplavz
                     tako v milanskih tovarnah kot tudi pri nekaterih glasnikih zunaj parlamentarne
                     levice, npr. pri levoradikalnem organu »Lotta continua«, ki je soglašal s
                     »poslej trdno voljo ljudskih množic, da vodijo razredni boj tudi z nasiljem in
                     onkraj legalnosti.« Sprejemljivost fotografije je bila s tem brez dvoma
                     povečana, tako da je bilo opazovalcem v času objave jasno, da je bil
                     Macchiarini že spet na svobodi, da je šlo torej pri fotografirani usmrtitvi le
                     za povsem simboličen akt. Tako je bilo očitno možno fotografijo razumeti kot
                     drastično, ampak realno nekrvavo svarilo »tistim tam gori«, kot vizualno šele
                     pred kratkim tudi v komunistični stranki odpravljeno retoriko revolucije in
                     razrednega boja.</p>

                  <figure>
                     <graphic url="slike_z_70/z_70_52.png"/>
                     <head>Geoffrey Jackson kot ujetnik Tupamarov, 1971</head>
                  </figure>
                  <p>Vendar so tudi na nasprotni strani razumeli signal, ki sta ga pomenila
                     fotografski aparat in revolver. Pištola na sencih Idalga Macchiarinija je
                     spremenila Rdeče brigade. »Zdaj nismo bili več za policijo in karabinjerje
                     nekaj mladoletnikov brez prihodnosti, ampak skupina, ki širi strah,« je spet
                     povzel Alberto Franceschini dejstvo, da samovoljno izbrani razredni sovražnik
                     sprejema slikovno formulirano bojno napoved in sili njene avtorje ob zaostritvi
                     represalij v ilegalo. Tudi če je bila narejena ena sama fotografija in se ni
                     streljalo z nobenim orožjem, narašča s tem »slikovnih aktom«, kot je Horst
                     Bredekamp imenoval dejstva, ki ustvarjajo povezavo med dejanjem in sliko, od
                     samooklicanih revolucionarjev izhajajoči potencial groženj in nasilja.
                     Ugrabitev Macchiarinija za njihovo fotografsko dokumentacijo je mogoče
                     interpretirati kot prasceno italijanskega levičarskega terorizma – ne samo
                     zaradi tega, ker je nato postal ritual ugrabitev, zaslišanj v »ljudskih«
                     zaporih in snemanje obveznih fotografij zaščitni znak za Brigate rosse (BR).
                     Orožje, ki je v imenu skrajno selektivno adaptirane in trivializirane
                     ideologije uperjeno v nemočnega, kratko malo v za sovražnika ljudstva
                     proglašenega človeka, z največjo možno jasnostjo simbolizira vse, kar pomenijo
                     BR kot zgodovinska skupina. Drugače formulirano: eskalacija levo usmerjenega
                     terorističnega nasilja je obstajala kot podtekst, kot realna možnost in morda
                     celo kot javna samoumevna dolžnost BR v tem poprejšnjem fotografskem aktu, tudi
                     če je prišlo do njenega prvega namenskega atentata šele čez leta. Ni bil
                     slučajno isti Mario Moretti tisti, ki je fotografiral Idalga Macchiarinija in
                     šest let kasneje Alda Mora, pri čemer pa ni, kot je znano v primeru Mora, ostal
                     samo pri tem, da je pritisnil na sprožilec fotoaparata. Med obema slikama je 16
                     ugrabitev, 32 umorov in 65 ranjenih. Skupaj so v Italiji do leta 1983 BR in
                     druge rivalne levo usmerjene teroristične skupine ubil 179 ljudi, medtem ko je
                     levi teror v Nemčijo zahteval v istem času 41 smrtnih žrtev.</p>
                  <p>V resnici dejstvo, da za revolucionarni subjekt izbrano delavstvo sicer ni
                     sprejelo akcij brigadistov čisto brez vojeristične škodoželjnosti, v veliki
                     večini pa ni bilo voljno slediti pozivu k oboroženemu boju proti padronom, na
                     strani Rdečih brigad ni vodilo k opustitvi nasilja, ampak k brutaliziranju in
                     razširjanju akcijskega radija prek območja tovarn. Prvi izraz nove strategije,
                     da se zdaj usmerijo na državo in njene predstavnike, je bila spektakularna
                     ugrabitev preiskovalnega sodnika Maria Sossija aprila 1974 v Genovi.</p>
                  <p>Polaroid, ki so ga tokrat poslali na redakcije večjih časnikov v deželi, in ki
                     so ga ti prinesli na naslovnih straneh, spominja na fotografije Macchiarinija,
                     kaže pa tudi signifikantne razlike. Pogleda na tega človeka opazovalcem niso
                     zastrli s plakati, politične parole, predvsem novi strateški kredo »prenesti
                     boj v srce države«, so bile napisane samo na steni poleg talca. To da sklepati
                     na obstoj trdnega oporišča, opozarja pa prav tako kot zastava organizacije na
                     levem robu fotografije na porast logistične moči. Z ozirom na dejstvo, da je
                     bil Sossi v času, ko so sliko objavili, še v rokah ugrabiteljev, tem ni bilo
                     treba razkazovati orožja, da bi poudarili nameravano sporočilo, posebno še, ker
                     so bile sledi zadanega nasilja na obrazu ujetnika, ki resignirano gleda v
                     fotoaparat, zadosti jasne.</p>
                  <p>Drugače kot pri Macchiarinijevi ugrabitvi, katere edini namen je bila
                     fotografija, je bila minuciozno načrtovana nasilna ugrabitev Maria Sossija
                     združena s konkretnimi zahtevami, ki pa so bile objavljene šele po večdnevnem
                     ugibanju. Kot ceno za sodnikovo življenje so BR zahtevale, da izpustijo osem
                     članov levoekstremne organizacije »22. oktober«, ki jih je Sossi obsodil na
                     zaporne kazni. Ustrezno je fotografija tudi deloma spremenila svojo funkcijo:
                     sicer je telo talca spet fungiralo kot neprostovoljni nosilec političnega
                     sporočila in ne nazadnje tudi kot človeška trofeja. Fotografija pa ni služila
                     samo za demonstracijo lastne moči in za ponižanje nasprotnika, temveč po vzoru
                     kriminalno motiviranih primerov ugrabitev prvič tudi kot dokaz, da je telo
                     žrtve nepoškodovano. To pa je bilo povezano z javno grožnjo, da bo ugrabljeni
                     na tako imenovanem 'ljudskem procesu' obsojen na smrt. Kljub močni retoriki v
                     besedi in sliki se je ugrabitev talca končala nekrvavo. Žrtev so končno
                     izpustili brez konkretne protiusluge; že sodno sklenjeno zamenjavo ujetnikov je
                     v zadnji minuti preprečil z vetom najvišji državni tožilec Francesco Coco.
                     Kljub neuspehu ob primerjavi s prvotnimi zahtevami je teh pet tednov Sossijeve
                     ugrabitve, v reševanje le-te se je vključil celo papež, prineslo skupini
                     ogromno publiciteto.</p>
               </div>
               <div type="div3">
                  <head>Italia docet</head>
                  <p>Ni se čuditi, da so taktični uspehi Italijanov – četudi vedno le relativni –
                     naredili vtis na enako razpoložene skupine severno od Alp, posebno še, ker je
                     nemški tisk o tem obsežno poročal. Že javno ponižanje Bruna Labateja je bilo
                     nekaterim hamburškim levičarjem povod, da so zahtevali po italijanskem zgledu
                     menjavo strategije RAF v smislu približevanja »razrednim bojem v Zahodni
                     Nemčiji.«</p>
                  <p>Nazadnje pa ni RAF, ampak »Gibanje 2. junij« izvedlo v začetku 1975 prvo
                     politično motivirano ugrabitev v zgodovini Zvezne republike – kot trdi Albert
                     Franceschini, po temeljitem posvetovanju z italijanskimi tovariši. »Mi smo jim
                     razložili svoj način postopka in oni so ga kopirali pri ugrabitvi CDU-jevskega
                     župana v Berlinu, Petra Lorenza. Čeprav Nemci sami kot svoje učitelje izrecno
                     navajajo samo tupamarose, lahko verjamemo, da je prevzem južnoameriške taktike
                     v evropskem kontekstu znatno olajšal tvegani manever v Zvezni republiki.«
                     Franceschini pa zamolči, da se je »2. junij« učil tudi iz neuspehov Italijanov
                     – po slabih uspehih brigadistov so Nemci uspešno vztrajali na tem, da se na
                     televiziji vidi odhod prisilno osvobojenih jetnikov. Kot je znano, pa pri
                     Lorenzu ni šlo za tedanjega župana, kakor je Franceschini pomotoma domneval,
                     ampak za kandidata opozicijske CDU, in ravno iz te konstelacije izvira za ta
                     primer ugrabitve specifična dinamika. Kot je »2. junij« popolnoma pravilno
                     predvideval, situacija volilnega boja ni samo znatno zvišala pritiska na
                     odgovorne pri odločanju, bila je tudi idealno ozadje za slikovno politiko
                     skupine. Ugrabitelji so fotografirali Lorenza »alf italiana« z obeskom na
                     prsih, ki je kazal obenem z volilnimi plakati povsod po berlinskih ulicah
                     kandidata v spodnji majici in brez očal kot nemočnega »ujetnika gibanja 2.
                     junij«.</p>

                  <figure>
                     <graphic url="slike_z_70/z_70_53.png"/>
                     <head>Idalgo Macchiarini (3. 3. 1972)</head>
                  </figure>
                  <p>Spiegel ni zamudil prilike in je prinesel obe sliki, plakat volilnega boja in
                     fotografijo teroristov, eno poleg druge, za primerjavo, kajti Lorenz je
                     postavljal temo notranje varnosti v središče svoje volilne kampanje. Zdaj je
                     bil portretiran po vzorcu, ki ga je razvila kriminalistika za vizualni prikaz
                     obdolžencev – fotografija je učinkovala kot zmes policijske in bolniške
                     fotografije. Medtem ko je bil Lorenz na volilnem plakatu nadnaravno velika
                     inkarnacija samozavestnega individua, ki se volivcem priporoča kot neustrašen
                     zaščitnik svojega mesta, so ga njegovi ugrabitelji degradirali na objekt brez
                     moči. Pod napisom »Ugrabitev je naredila brazgotine« je časopis »Zeit« kasneje
                     navajal prijatelje ugrabljenega Petra Lorenza z besedami: »Ogroženje njegovega
                     življenja in tudi ta poniževalna slika, ki kaže njega, vedno elegantnega,
                     zdravega in žarečega moža, kot nebogljenega, zmedenega in prizadetega, bo za
                     vedno pustilo sledove.« Dejansko fotografija Lorenza vsiljivo nazorno kaže, da
                     lahko podoba nasilno dejanje ne samo dokumentira, temveč tudi konstruira in
                     zapusti tudi stalne brazgotine tako kot fizična poškodba, zlasti ker je bila ta
                     slika lahko narejena le ob naperjeni brzostrelki. Zlokobno kombinacijo
                     psihičnega in fizičnega terorja so prakticirale Brigate rosse, ko so od 1975
                     ugrabljencem, še na pol zaslepljenim od bliska polaroidne kamere, izstrelili
                     več krogel v noge, preden so ranjence prepustili samim sebi.</p>

                  <figure>
                     <graphic url="slike_z_70/z_70_54.png"/>
                     <head>Giuseppe Solaro pred usmrtitvijo s strani pripadnikov rezistence pomladi
                        1945</head>
                  </figure>
               </div>
               <div type="div3">
                  <head>Slike žrtev – slike storilcev</head>
                  <p>Drugače kot v Italiji levo usmerjeni teroristi v Zvezni republiki tudi v času
                     po Lorenzu niso bili zmeraj opremljeni s kamero. »Za nas poteka komunikacija z
                     levico še vedno preko besed,« pravi pri pogledu nazaj bivša rafovka Astrid
                     Proll. »Naša propagandistična sredstva brez izjeme še danes učinkujejo
                     starinsko. Moči slik nismo nikoli poskusili prav uporabiti. Fotografij smo se
                     bali! RAF ni imela niti filmske kamere niti arhiva slik.« Dejansko so bile
                     najprej izključno samo sekundarne slike, ki so jih izdelale preiskovalne
                     oblasti in zastopniki medijev, tiste, ki so določale javno zaznavanje ustanovne
                     generacije RAF. Šele ko je postal najnujnejši cilj skupine, da osvobodi od leta
                     1974 v Stammheimu zaprte ideologe, so se spomnili, kako je »Gibanje 2. junij«
                     uspešno izvajalo pritisk na zvezno vlado, in se odločili – po neuspešni krvavi
                     zasedbi stockholmskega veleposlaništva – za osebno ugrabitev »kot za ljudstvo
                     učinkovito obliko modernega terorizma«, kot je to formuliral Thomas Scheffler:
                     »zelo poosebljena človeška drama«, ki »se dotakne občutljivega stičišča narodne
                     politike: konflikta etike osebne bližine ... in neosebne logike državnih ozirov«.
                     Da so pa mogli dramatičnost kar se da stopnjevati, je RAF sedaj prvič sama
                     posnela »centralne signaturne slike dogodka« pri ugrabitvi Schleyerja. Da pa
                     pri tem ni šlo le za to, da se oblasti posreduje – po streljanju v Kölnu brez
                     dvoma potreben – dokaz, da Schleyer živi, ampak predvsem za to, da se javnosti
                     pokaže osebno območje žrtve, dokazuje predvsem dejstvo, da so predsednika
                     delodajalcev (kar se je že prej zgodilo Petru Lorezu) pred kamero slekli prav
                     do srajce. Tako je ključna osebnost nemškega gospodarstva izgubila vse atribute
                     svoje moči in bila zreducirana na ranljivo privatno telo – kot piše časopis
                     »Bild«: »Slika, da bi se človek zjokal«.</p>
                  <p>Tipično je, da je dobil tudi Aldo Moro neposredno po prihodu v 'ljudsko ječo'
                     ukaz, naj odloži suknjič in kravato, da bi optično pred očmi vseh poudarili
                     uspeli padec s prestola enega najmogočnejših mož italijanske republike. Slika
                     je bila zamišljena kot overovljenje drastičnega obračanja v razmerju moči, kar
                     se je pa kasneje izkazalo kot varljivo. Herbert Kremp je v »Weltu« zelo
                     posrečeno povedal o perfektni »izstrelitvi slike iz okvirja« kot o najvažnejši
                     skupni točki pri ugrabitvi Schleyerja in Mora.</p>
                  <p>A tudi nemški ugrabitelji so s svojo politiko slik zgrešili cilj, čeprav so –
                     novum v zgodovini evropskega levičarskega terorizma – prvič poleg polaroidne
                     kamere uporabili tudi videokamero in pri tem posneli tudi glas. »Mi smo pri tem
                     upali,« tako kasneje 'snemalec' Peter-Jürgen Boock, »da če ima žrtev obraz in
                     glas in govori ljudem, se pritisk precej bolj poveča kot npr. pri polaroidnih
                     fotografijah, na katerih nekdo sedi in drži časopis pred svojim trebuhom.« Brez
                     dvoma so slike ugrabljenega Schleyerja v nemški javnosti, ki je bila kljub
                     Lorenzu veliko manj vajena teh vrst zločina in tudi slik kot italijanska,
                     treščile kot bomba. Sugestija zaradi bližine žrtve, ki so jo povzročile
                     fotografije in še bolj trakovi z video posnetki (v nasprotju z zahtevami
                     ugrabiteljev dostopni samo za člane kriznega štaba), je povzročila pri
                     odločujočih naslovnikih – zvezni vladi na eni, potencialnih simpatizerjih na
                     drugi strani – ravno nasprotje od tega, kar so si obetali storilci za kamero.
                     Pri odgovornih v Bonnu je bila zagrenjenost in ogorčenje nad slikami, ki so jih
                     občutili kot škandal, močnejša kot sočutje z žrtvijo, kar je še nadalje
                     zmanjšalo možnost za nemilitaristični zaključek ugrabiteljske drame. Tudi za
                     levico se je spremenil 'šef kapitalistov z SS-ovsko preteklostjo' pred tekočo
                     kamero v »moža bolečin« (Broeler) – tudi če se je v tistem času kdo upal tako
                     brez prizanašanja javno izraziti kot glavni urednik pariške »Liberation«.
                     »Kratki video film RAF-a, ki ga je dobila 'Libération', je grozen,« je izjavil
                     Serge July 18. 10. 1977. »Mogočni, trdi Schleyer, ki spontano zbuja gnus, je
                     sedaj uničen, bojazljiv, shujšan – še slabše: posebne zoom-tehnike podvržejo
                     njegov obraz neki vrsti optičnega terorizma. Po tem filmu učinkuje Schleyer
                     bolj simpatično kot prej: ta človek je blizu smrti in to se vidi. Izgleda kot
                     vsak drug talec v kaki vojni.« Posamezni prelepljeni plakati v Nemčiji, na
                     katerih je bila fotografija ugrabljenega prezidenta delodajalcev komentirana z
                     besedami »Proč z napačnim sočutjem«, je treba pač prej interpretirati kot izraz
                     skrajnosti znotraj zelo izolirane, zaskrbljene scene simpatizerjev.</p>
               </div>
               <div type="div3">
                  <head>Mučenci</head>
                  <p>Dve leti pred tem »komunikativnim porazom storilcev« je levica v tu- in
                     inozemstvu na politiko slik po sili revolucionarjev še 'prav' reagirala in je
                     povezovala slike, ki sta jih lansirala v javnost odvetnika RAF Groenwold in
                     Croissant in prikazujejo avtopsijo v zaporu sestradanega Holgerja Meinsa, s
                     slikami mrtvih žrtev v koncentracijskih taboriščih. Da je bila grozna
                     fotografija objavljena kot trofeja in namenski »dokaz moči« na pobudo vpletenih
                     oblasti, je nedavno nastalo napačno tolmačenje, ki se ga da odriniti v območje
                     mita. »To je vendar slika iz taborišča. In če sedaj govorim o posebnem
                     postopku, potem je to že beseda, ki spada v to zvezo,« je prav nasprotno
                     Groenwold v pogovoru z nekim švicarskim žurnalistom fotografijo namerno
                     vključil v medijsko kampanjo odvetnikov, po njuni zaslugi je zavračanje hrane
                     zaprtih prvakov RAF šele doseglo zunanji učinek. Izjave zapornikov o gladovni
                     stavki, v kateri kar mrgoli besedišča iz koncentracijskih taborišč, so
                     učinkovito pripravile zgrešeno analogijo med »ikonami uničenja« (Cornelia
                     Brink) in med najbolj zmedenim slikovnim dokumentom (samo) uničuj oče se
                     ideologije RAF. »V Buchenwaldu, Auschwitzu, Ravensbrücku, Sachsenhausenu in
                     drugih taboriščih so mrtvi tako izgledali,« je Inge Viett poskušala razložiti
                     »silno jezo« ob smrti Meinsa, ki je nastala na začetku pri hladnokrvnem umoru
                     prezidenta berlinske sodnijske zbornice von Drenkmanna s strani »Gibanja 2.
                     junij«. Hans-Joachim Klein je po svojem izstopu iz teroristične scene dal na
                     zapisnik, da je dolgo nosil pri sebi eno od obdukcijskih fotografij mrtvega
                     Meinsa, »da ne bi dopustil, da se sovraštvo zmanjšuje«. Zasluga dobrih
                     mednarodnih zvez odvetnikov RAF-a je pač bila, daje slika dosegla naslovno
                     stran časopisa »Liberation« kot tudi stene na postajah pariškega metroja. Tako
                     so tam stokrat razmnožene pozivale k uporu proti dozdevnim novim taboriščem v
                     sosednji državi in igrale za politično socializacijo bodočih članov na nasilje
                     pripravljene »Action direct« očividno ne neznatno vlogo. Tudi Albertu
                     Franceschiniju je prišel med gladovno stavko v nekem zaporu sardinskega Nuora
                     ob pogledu na lastno telo na misel »Holger Meins«: (...) pred seboj vidim
                     sliko, on v mrliški veži z zijajočo odprtino po avtopsiji. </p>
                  <p>Jaz nočem umreti!« Italijanski simpatizerji RAF-a so reagirali na smrt Meinsa z
                     atentati na nemške objekte v Italiji, med drugim na nemški konzulat v Firencah
                     – anticipiranje neprimerno močnejše reakcije na samomor ujetnikov v Stemmheimu
                     nekako tri leta kasneje. Tudi ustanovitelj BR Renato Curcio je v izčrpnem
                     odprtem pismu protestiral proti »hladnokrvnemu umoru tovariša Holgerja Meinsa«.
                     »Represalije« proti von Drenkmannu pa zanj niso »nič škandaloznega. Nasprotno,
                     to je važna etapa v procesu rekonstrukcije RAF-a«. V Nemčiji je bilo
                     razširjanje obdukcijske slike Meinsa omejeno na ožji krog rafovskih
                     simpatizerjev, mogoče zaradi moraličnih pomislekov medijev. Širšo javnost je
                     dosegla le pretresljiva, a nikakor asociacije na nacionalsocializem evocirajoča
                     slika (prej odtujujoča Kristusova ikona) od lakote umrlega na mrtvaški
                     postelji, s čimer je Stern morbidno dogajanje skušal izrabiti za povišanje
                     naklade – menda ob velikodušnem nakazilu na konto odvetnikov RAF-a.</p>

                  <figure>
                     <graphic url="slike_z_70/z_70_55.png"/>
                     <head>Mario Sossi v »ljudskem zaporu« aprila 1974</head>
                  </figure>
                  <p>Medtem ko se je RAF-u v primeru Holgerja Meinsa brez dvoma s svojim mrličem
                     posrečilo izvajati pritisk na levico v deželi, pa se njen račun v primeru
                     Schlayerja, ki so ga hoteli predstaviti kot storilca, ni izšel. Možno je, da
                     ima to opraviti z zgodovinsko utemeljeno dispozicijo levih v Nemčiji, v kar se
                     bo treba še bolj poglobiti, češ da je prej mogoče mobilizirati ob občutku
                     krivde oziroma mehanizmu viktimiziranja kot z demonstrativnimi triumfalnimi
                     gestami in pozami zmagovalcev. »Idejo, njega (Schleyerja) fotografirati z
                     njegovo SS-ovsko številko in s tablico 'Ujetnik svoje lastne zgodovine' so
                     vsekakor ugrabitelji, besede pri dejanju udeleženega Stefana Wisniewskega,
                     'hitro ovrgli' – verjetno predvsem zato, ker žrtev ni smela izgubiti pri
                     nasprotni strani 'svoje vrednosti za zamenjavo'.«</p>
                  <p>Pred ozadjem »lastne zgodovine« je marsikateri sodobnik povezoval prav namerna
                     poniževalna dejanja, ki so jih levičarski teroristi izvajali na svojih žrtvah,
                     s prakso difamiranja v Tretjem rajhu. V Nemčiji niso po 1945 nobene slike
                     fašistov in 'nemških ljubic' na sramotilnem odru zastrle spomina na to, da je
                     bilo označevanje tako imenovanih 'sovražnikov ljudstva' s tablicami in
                     perpetuiranje njihove sramote s fotografijami pristna nacistična praksa, ki
                     sicer izvira iz zgodnjega novega veka, a so jo s sramotilnimi tablami oživili v
                     razmerah 20. stoletja. Najprej je bila mišljena za Jude in tako imenovane
                     'skrunitelje rase' v Nemčiji, a je postala ta oblika masivnega psihičnega
                     nasilja v teku vojne v vsej zasedeni Evropi – tudi v Italiji – znamenje
                     teroristične oblasti Nemcev. Val obračunavanja in maščevanja, ki se je po koncu
                     vojne razlil čez prizadete države, je pomenil tudi prisvojitev in
                     preinterpretiranje te poniževalne in izključevalne prakse, ki je bila zdaj
                     obrnjena proti kolaborantom.</p>
                  <p>V času, ko so ugrabili Mora, in še prej, so se tudi v Italiji vrinile druge
                     slike čez stare antifašistične ikone. Tako je bil pogled na ugrabljenega
                     prezidenta DC filtriran z impresijami s prizorišča ugrabitev v Via Fani.
                     Dejstvo, da so tornandosi BR odstrelili s poti pet telesnih čuvajev, da so se
                     lahko polastili telesa njihovega delodajalca, so mogli malokateri abstrahirati
                     – kljub tu in tam zadržani škodoželjnosti pri ujetništvu moža, ki je veljal
                     vedno za imunega pred napadi. Ampak diskreditiranje storilcev s »pretresljivimi
                     fotografijami« (Barthes) ali »udarnimi slikami« (Aby Warburg) ni imelo enake
                     teže kot neuspeh Morovega brezupnega truda, da pripravi svoje strankarske
                     prijatelje z množico osebnih pisem, pa tudi z intenziteto svojega pogleda do
                     tega, da zapuste svojo trdo linijo proti ugrabiteljem.</p>
                  <p>Paradoksno pa kamera ni delovala samo kot instrument poniževanja, ampak je
                     služila portretirancu tudi za uveljavljanje, celo za trmasto demonstracijo
                     dejstva 'Še sem živ' – vsekakor v varianti levičarskega terorizma, pri kateri
                     je bilo identificiranje zavestno izbrane žrtve posebno v Italiji visoko
                     vrednoteno ob distanciranju do slepo udrihajočega desničarskega terorja. Z
                     utrujenim, ampak tudi z zastrašujoče naravnim, skoraj ciničnim pogledom se ozre
                     Aldo Moro na zadnji fotografiji pred svojo smrtjo v obraz ne samo svojim
                     morilcem, ampak v prenesenem smislu tudi odgovornim zunaj zapora, ki so njegovo
                     življenje manj vrednotili kot državne ozire – »Moro assassinato?«, »Moro
                     umorjen?« je prinesel rimski dnevnik »La Repubblica« naslov dan poprej. Že
                     objava prve fotografije s prestola vrženega državnika neposredno po ugrabitvi
                     je služila komentatorjem prav vsake politične barve za proglasitev vsekakor
                     neprostovoljnega mučenca za svetnika. Pod napisom »Stoično dostojanstvo« je
                     komentiral »Corriere della sera« dozdevno mirnost ugrabljenca: »Morda lahko le
                     kak laicist resnično dojame, da more samo nekdo, ki je veren, ki živi resnično
                     v miru s svojo vestjo, najti moč, da pogleda te brezvestneže na ta nezamenljivi
                     način. Danes naj se vsi Italijani poglobijo le v to fotografijo, v to lekcijo
                     časti, drže in stila brez primere.«</p>
               </div>
               <div type="div3">
                  <head>Signali</head>
                  <p>Človek lahko teži k temu, da pozabi, da so med dogodki in po njih milijonkrat
                     producirane ikone 'svinčenega časa' imele tudi dodatne tekste, ki so jih mogli
                     dešifrirati samo svojci žrtev – privatna dimenzija domačega telesa, s katerim
                     so bili v tesnem stiku in je zdaj postalo nedosegljivo.</p>
                  <p>»Strašno,« označi Schleyerjeva vdova kasneje konfrontacijo s fotografijami in
                     videotrakovi svojega moža v 'ljudskem zaporu', in Karl-Heinz Schütz, namestnik
                     deželnega predsednika berlinske CDU, se je po ugrabitvi Petra Lorenza posebej
                     peljal k njegovi družini, da jo je obzirno pripravil na objavo polaroida pri
                     večernih televizijskih poročilih: »Tu pride v televiziji foto očeta, to je
                     strašno ... Ampak maroge pred očmi so sence fotokopije, ne hematomi.« Naravno so
                     se vsi portretirani vedno zavedali, da bodo njihovi bližnji družinski člani
                     morali – ali mogli slike videti. »Moj prvi znak življenja sem oddal v torek
                     zjutraj s sliko in pismom, predvsem da vas pomirim,« je pisal Hans-Martin
                     Schleyer kot talec iz zapora svojemu sinu Eberhardu. Tudi Mario Sossi je prosil
                     svoje ugrabitelje, ker ni imel ogledala, če sme videti fotografijo, ki so jo
                     neposredno pred tem naredili: »No ja, nisem ravno v najboljši formi, sem si
                     mislil, pa kljub vsemu bo fotografija pripomogla, da se bodo Grazia in deklice
                     pomirile, ker sem bil še pri življenju.« Pred tem se je Sossi branil, da pred
                     zastavo BR, kot so v začetku zahtevali, pozira kleče. Dejansko je njegova žena
                     razumela sliko kot začetek krhkega dialoga in sklenila, da ga bo nadaljevala z
                     enakimi sredstvi. V upanju, da bodo ugrabitelji njenemu možu dopustili dnevno
                     časopisje, je sprejela prošnjo nekega fotoreporterja za slikovno reportažo, da
                     bi mogla pokazati sebe in svojo hčerko pred kamero vedro in mirno.
                     »Fotografije, na katerih jočem, ne bodo teroristi nikoli dobili.«</p>
                  <p>Tudi za Hans-Martina Schleyerja je bil objektiv kamere vsaj začasno pot h
                     ponovni pridobitvi suverenosti. »Dobro je, da se morem obrniti direktno na
                     odgovorne,« je izjavil predsednik BDI na prvem rafovskem video posnetku 9.
                     septembra 1977. Nadalje se mu je tudi posrečilo, da je spet zadobil osebno
                     dostojanstvo s tem, da je namesto samo v spodnji majici in trenirki nastopal v
                     srajci in obleki; zelo verjetno to ni bilo samo taktično popuščanje
                     ugrabiteljev, ampak tudi izraz ugleda, ki si ga je Schleyer znal pridobiti v
                     ujetništvu tudi pri svojih stražarjih.</p>
               </div>
               <div type="div3">
                  <head>Živi mrlič – ali: »It could be me«</head>
                  <p>Na tu analiziranih fotografijah so videti ljudje, ogroženi od smrti, katerih
                     eksekucija ali tudi neeksekucija je v rokah njihovih fotografov. S tem postane
                     oblast, ki jo ima vsak fotograf nad svojim modelom, absolutna. Jedro s sliko
                     posredovanega sporočila je bila brez dvoma demonstracija te absolutne oblasti
                     samozvanih sodnikov nad življenjem in smrtjo.</p>
                  <p>Da so imeli tudi lovci na teroriste znatno potrebo po slikovnih trofejah, ki so
                     se dale pokazati, kaže dejstvo, da so portreti zaprtih ali usmrčenih
                     pripadnikov skupine na zloglasnih kolektivnih tiralicah enostavno prečrtani. Ne
                     nazadnje postane ta politika s slikami jasna tudi pri fotografijah uporniških
                     rafovskih članov pri aretacijah ali soočenjih, ki so jih preiskovalci z veliko
                     samoumevnostjo posredovali tisku in televiziji. Nasilni moment, ki ga vsebuje
                     vsaka proti volji portretiranca narejena slika, je na teh posnetkih očiten. Pri
                     vsem brez dvoma pristno občuteni obup prizadetih ob izgubi prostosti in
                     konfrontaciji z državno oblastjo pa so ta nasilni moment forsirali tudi
                     zavestno, da so ga mogli politično izrabiti in spet enkrat manifestirati
                     dozdevno fašistoidni značaj 'sistema'. Politično demonstracijo je pokazal tudi
                     kolektivni upor skoraj vseh nemških levičarskih teroristov proti prisilni
                     proceduri za obvezno policijsko fotografijo, kar so poskusili spodkopati z
                     grotesknim spakovanjem. Pri tem je šlo za nemočen poskus pri obrambi pravice do
                     lastne slike – pravice, ki so jo lastnim s smrtjo ogroženim žrtvam sistematično
                     odrekali.</p>

                  <figure>
                     <graphic url="slike_z_70/z_70_56.png"/>
                     <head>Lorenz kot volilni kandidat in kot ujetnik »Gibanja 2. junij« februarja
                        1975</head>
                  </figure>
                  <p>Dejansko je fascinacija, ki je bila posledica večinoma slabe kvalitete na
                     široko razposlanih, tehnično bornih črno-belih fotografij ugrabljencev, ki so
                     bile ravno zaradi tega za takratne opazovalce visoko avtentične, pač izhajala
                     predvsem iz negotovosti nadaljnje usode očitno smrti zapisanih pred kamero –
                     fascinacija, v kateri sta se neločljivo prepletali zvedavost in moralna groza.
                     Ali se bo nesrečnež v 'ljudskem zaporu' še mogel vrniti k svoji prejšnji
                     eksistenci, ki so jo mediji ilustrirali istočasno s številnimi fotografijami iz
                     privatnega in poklicnega življenja? Dobiti poročilo o smrti je pomenilo po eni
                     strani popustitev napetosti, po drugi pa simbolično vsebinsko izpolnitev prej
                     objavljenih fotografij kot zadnji dokument pred smrtjo, ki je sedaj postala
                     gotovost – avra, ki jo imajo slike še danes. V zadnjem triumfu nad osovraženim
                     sistemom se je posrečilo Andreasu Baaderju, Gudruni Ensslin in Jan-Carlu
                     Raspeju, da so sami naredili zadnje portrete pred smrtjo (smrt so si sami
                     izvolili) – z minox kamero, ki so jo še pred smrtonosnim orožjem v močno
                     zavarovani trakt v Stuttgart-Stammheimu pretihotapili noter in tudi ven.</p>
                  <p>»Terorizem,« tako je pred kratkim formuliral Herfried Munkler, »predstavlja
                     obliko vojskovanja, pri kateri pomeni borba z orožjem pogonsko kolo za pravi
                     boj s slikami.« Da oboje komplementarno spada skupaj, ko predstavlja terorizem
                     že od nekdaj »telesno politiko« (Bredekamp), bi moralo postati jasno. Islamski
                     teroristi današnjih dni so to komunikacijsko strategijo privedli do začasnega
                     viška, ko so tudi eksekucijo vključno z njeno atmosfero groze in obupa naredili
                     za motiv slike. Obstaja pa tudi za to zgled iz konteksta evropskega
                     levičarskega terorizma, četudi kot simptom razpada in končno veljavne politične
                     degeneracije. Ena skupinica med tem v več tekmovalnih struj razcepljene Brigate
                     rosse je leta 1981 ugrabila brata »pentita« Patrizia Pecija, ki je kot prva
                     glavna priča v velikem stilu pričal pred sodiščem proti svojim bivšim
                     tovarišem, in ga je umorila pred tekočo kamero.</p>
                  <p>»Morte ai traditori«, smrt izdajalcem, so napisali njegovi morilci na steno za
                     žrtvijo. Po zgledu mafioznih tajnih združenj je bil tu družinski član za
                     bratovo izdajo skupnosti kaznovan s smrtjo, pri čemer je fotografskemu
                     zabeleženju eksekucije pripadla važna funkcija zastraševanja tovarišev, ki bi
                     bili pripravljeni pričati.</p>
                  <p>Pri islamskih teroristih pa je težko v dejanju spoznati propagando za neko
                     stvar – »smoter zločina je v opazovanju slike«, pri čemer gledalec postane ali
                     »začuden sokrivec«, kot je formuliral Horst Bredekamp, ali celo, po Petru
                     Waldmannu, »soudeleženec občutkov maščevanja, očiščevanja ali omnipotentnosti«,
                     ki so z eksekucijo povezani. Pazljivost gledalcev naj bo pri tem dejansko
                     izsiljena z zavestnim prelomom zahodnih konvencij in namenskim prekoračenjem
                     vizualnih kodov. Samo po sebi se razume, da nimajo sem privedene žrtve niti
                     najmanjše možnosti za kakršnokoli individualno uveljavljanje; pred očmi vseh
                     bodo psihično in fizično uničene. Gerhard Paul je te »teleeksekucije«
                     interpretiral najprej kot zadnjo stopnjo eskalacije vojne s slikami, pri kateri
                     skušajo islamski fundamentalisti in vojska USA nadkriliti drug drugega kot v
                     kaki »vizualni oboroževalni spirali« z vedno bolj groznimi prizori nasilja.
                     Lahko pa gledamo na te ikone 'svinčenega časa' tudi v mnogo širšem kontekstu:
                     kot na – četudi samovoljne, brezsmiselne, z ničimer opravičljive – odgovore na
                     mrtvega Chéja, izkrvavelega Benna Ohnesorga ali s strelom v glavo umorjenega
                     vietkongovca na cestah v Saigonu.</p>
                  <p>»Pustimo,« pravi Susan Sontag, »da pridejo te grozne slike nad nas. Tudi če so
                     samo markacija in večjega dela realnosti, na katero se nanašajo, niti ne morejo
                     zaobjeti, jim pripada važna funkcija. Slike pravijo: ljudje znajo druge
                     prizadeti – morda čisto prostovoljno, celo navdušeno, samopravičniško. Ne
                     pozabite tega.«</p>
                  <byline> Prevedel Valentin Klinar</byline>
               </div>
            </div>
         </div>
         <div type="div1">
            <head>Ob 70. izdaji Zaveze</head>
            <div type="div2">
			<head>Ob 70. izdaji Zaveze</head>
               <div type="div3">
                  <p>Zaveza se je <emph>rodila</emph> že davno, ko so ob zelo posebnih dogodkih,
                     nekateri spoznali in začutili, daje potrebno ohraniti spomin na nedoumljivo
                     boleče dogodke med in po drugi svetovni vojni in predvsem govoriti in pisati
                     resnico, njena prva številka pa je, vemo zakaj, izšla šele leta 1991. Zelo
                     mogočna je zaveza, ki sojo sklenili pisci, verjetno vsak po svoje in na svoj
                     način in so jo nosili v sebi mnogo, mnogo let, kajti šele ob prvi številki so
                     jo začeli razodevati tudi nam.</p>
                  <p>Opazili smo, kako veliko truda, volje, znanja in spoznanja, od tehničnih
                     opravil do težaškega pisanja, je uredništvo vložilo prav v vsako številko.
                     Nepredstavljivo je, da nam nekaj ljudi zmore vsako leto pripraviti štiri
                     številke. Štiri številke, ki nam ne prinašajo samo branja, ampak predvsem
                     premišljevanja in prav vsaka ima neko nepojasnjeno lastnost, da nas zna
                     nagovarjati vedno znova in znova in nam celo osmišljati sedanjost. Ko začutimo,
                     kolikšna ljubezen in kakšna zaveza je stkana v Zavezah, spoznamo, da je za nas
                     dar, za katerega moramo biti posebej hvaležni. Ne le, da Zaveza skrbi za
                     poseben jezik, ki se ga je potrebno naučiti brati, kajti drugje ga ne moremo
                     najti, nam razodeva tudi neizmerno ljubezen do slovenskega človeka, domovine in
                     resnice, predvsem resnice.</p>
                  <p>Bralci smo hvaležni, da smemo biti del Zaveze, čeprav samo sprejemamo, kar nam
                     je, to posebej čutimo, s strani NSZ in uredništva vsako leto štirikrat
                     podarjeno. Podarjeno v večno zavezo. Vsaj malo se lahko oddolžimo le tako, da
                     ohranimo zavezo in jo posredujemo naprej.</p>
                  <p>Nekje nas uredništvo nagovori z besedami Bog vas živi. Če smemo to ponoviti,
                     ker te besede res ne sme vsakdo zapisati, se zahvaljujemo uredništvu in prav
                     posebej uredniku z ravno njemu tako dragimi besedami: Bog Vas živi.</p>
                  <p>Hvaležni bralci</p>
               </div>
            </div>
            <div type="div2" subtype="poem">
               <head>Vigilija</head>
               <docAuthor>Brane Senegačnik</docAuthor>
               <div type="div3">
                  <lg>
                     <l>Ni dovolj molčati.</l>
                     <l>Pregloboko so pokopane zvezde.</l>
                     <l>Prevečkrat so bile ustreljene duše.</l>
                     <l>Treba je dihati molk,če hočemo sploh še dihati.</l>
                  </lg>
                  <lg>
                     <l>Naše besede,</l>
                     <l>naša telesa,</l>
                     <l>naše misli</l>
                     <l>naj dihajo v dolgi noči resnice.</l>
                  </lg>
                  <lg>
                     <l>Stopimo v pokrajine molka:</l>
                     <l>naj živost njegovih gozdov,</l>
                     <l>naj mnogolikost njegovih zalivov,</l>
                     <l>naj barva njegovega neba</l>
                     <l>podaljšajo naše slutnje</l>
                     <l>do tja, kamor same ne zmorejo.</l>
                     <l>Da se ne izgubimo.</l>
                  </lg>
                  <lg>
                     <l>Odtisnimo v molk</l>
                     <l>obraze mrtvih.</l>
                     <l>Da jih ne pozabimo.</l>
                     <l>Da bo od njihovih potez</l>
                     <l>vse polno pomena.</l>
                     <l>Vsaka nema ura</l>
                     <l>vaj sveti</l>
                     <l>z njihovim plamenom.</l>
                  </lg>
                  <lg>
                     <l>Oblikujmo iz molka posode:</l>
                     <l>za prepovedane solze in notranji jok. </l>
                     <l>Vsak po meri svojega življenja. </l>
                     <l>Dajmo drug drugemu piti smisel</l>
                     <l>v dolgi noči resnice.</l>
                  </lg>
                  <lg>
                     <l>Zgradimo iz molka hiše in mesto.</l>
                     <l>Da bodo v njem prebivale tudi sence. </l>
                     <l>Da bodo besede v njem varovale svet.</l>
                  </lg>
                  <lg>
                     <l>Oblikujmo svoj molk. </l>
                     <l>Dihajmo ga. </l>
                     <l>Glejmo se v njem. </l>
                     <l>Dajmo ga drug drugemu. </l>
                     <l>Da ga bomo imeli v izobilju.</l>
                  </lg>
                  <lg>
                     <l>Opne naših besed,</l>
                     <l>opne naših teles,</l>
                     <l>opne naših mislih</l>
                     <l>naj utripljejo</l>
                     <l>v njem.</l>
                  </lg>
                  <lg>
                     <l>Da nam spet zraste srce.</l>
                  </lg>
                  <lg>
                     <l>Da se ne izgubimo,</l>
                     <l>ko brodimo</l>
                     <l>vsak zase</l>
                     <l>skozi leta</l>
                     <l>po dolgi noči resnice.</l>
                  </lg>

                  <figure>
                     <graphic url="slike_z_70/z_70_57.png"/>
                     <head>Pablo Casals</head>
                  </figure>
               </div>
            </div>
         </div>
         <div type="div1">
            <head>Pogledi</head>
            <div type="div2">
               <head>Še ena refleksija na Perkov »zlovešč« pogled</head>
               <docAuthor>Majda Lampič</docAuthor>
               <div type="div3">
                  <p>Na sliki je Pablo Casals, eden najmarkantnejših umetnikov 20. stoletja, tudi na
                     političnem odru nepodkupljiv, s svojim edinim orožjem violončelom. (Več v
                     njegovih spominih: Licht und Schatte auf einem langen Weg, samo v nemškem
                     jeziku nad 18 ponatisov.)</p>
                  <p>Kaj vidimo v tem umetnikovem pogledu?</p>
                  <p>Človek, ki ni »od tega le sveta«, vidi polno živosti, globoke pristne
                     zavzetosti, skratka: vidi človeka, ki se zaveda svojega poslanstva in ga
                     neposredno izraža – od zanosa do svete jeze.</p>
                  <p>Tako je dozorel nadškof Perko; ni imel več časal za leporečenje. Vsi vemo, da
                     je povedal prav, ampak iz neke prerahločutne obzirnosti ne moremo take
                     neposrednosti.</p>
                  <p>Človek, ki pa je »od tega le sveta«, vidi v tem pogledu nekaj neznanega,
                     grozečega.</p>

                  <figure>
                     <graphic url="slike_z_70/z_70_58.png"/>
                     <head>Leto 1945</head>
                  </figure>
                  <p>Na osnovni šoli, kjer sem poučevala, nisem smela v glasbeni učilnici obesiti na
                     steno te slike, ker se je ravnatelj ustrašil globoke strastnosti.</p>
                  <p>Med vojno se je namreč pri nas pojavil nov, povsem nestrasten hladno
                     preračunan, kar programiran zločin. In po vojni. Če ni šlo drugače, tudi
                     insceniran. Pojav hladu, nebrižnosti v odnosih, v umetnosti, doživljajo mnogi
                     kot moderen in silno nobel občutek. Jančarjeva »cinična distanca« ima torej
                     dolge korenine. To je »ta pravo«.</p>
                  <p>Nekaj podobnega je začutil bivši taboriščnik Primo Levi: »Tu smo dobili prve
                     udarce: to je bilo tako nekaj novega, nesmiselnega, da nismo občutili bolečine
                     ne na telesu ne v duši. Občutili smo le globoko začudenje: kako lahko pretepaš
                     človeka brez vsake jeze?« (Primo Levi: Ali je to človek? Str. 12)</p>
               </div>
            </div>
         </div>
         <div type="div1">
            <head>Ugovori</head>
            <div type="div2">
               <head>Pismo varuhinje človekovih pravic RS</head>
               <div type="div3">
                  <p>Prof. Justin Stanovnik odgovorni urednik glasila Zaveza</p>
                  <p>Ljubljana, 19. junija 2008</p>
                  <p>Spoštovani!</p>
                  <p>Na podlagi 26. člena zakona o medijih (Zmed, Uradni list RS, št. 35/2001) vam
                     posredujemo zahtevek za popravek informacij v prispevku v Zavezi št. 69 na
                     strani 4. Prosim, da priloženo pojasnilo objavite skladno z določili Zmed.</p>
                  <p>»Varuhinja človekovih pravic dr. Zdenka Čebašek - Travnik zavrača neutemeljene
                     in žaljive navedbe urednika glasila Zaveza, zapisane v istoimenovani reviji
                     številka 69, naj po njenem prepričanju pobiti v Kočevskem Rogu ne bi bili
                     vredni posebnega spominskega dne. Gospod Justin Stanovnik varuhinje ni nikoli
                     povprašal za mnenje o tem. Omenjanje njenega zavzemanja za obeležitev
                     spominskega dne za žrtve holokavsta ima zelo jasno ozadje. Varuhinja je
                     velikokrat vabljena na razne prireditve ali slovesnosti kot častna gostja.
                     Takšnim vabilom se odzove praviloma takrat, ko oceni, da država na določenem
                     področju še ni storila pričakovanega. Ob takih priložnostih se običajno
                     izpostavijo nerešena vprašanja določene skupine ljudi, kar varuhinja sprejme
                     kot pobudo. Ena takšnih pobud je bila povezana s sklepom o razglasitvi
                     (mednarodnega) spominskega dneva na žrtve holokavsta, s katerim je vlada po
                     mnenju pobudnikov nerazumno dolgo odlašala. Varuhinja je zato vprašanje o tem
                     naslovila na vlado, ki jo je kmalu zatem obvestila, da je bil sklep
                     sprejet.</p>
                  <p>Na slovesnost v spomin na pobite v Kočevskem Rogu varuhinja ni bila povabljena.
                     Ne glede na to, pa odločno obsoja vse izvensodne poboje po končani drugi
                     svetovni vojni. Morda bo za bralce Zaveze zanimiva vsebina govora varuhinje ob
                     63. letnici osvoboditve koncentracijskega taborišča Ljubelj, kjer je bila
                     slavnostna govornica. Govor je objavljen na spletni strani
                     www.varuh-rs.si.«</p>
                  <p>Nataša Kuzmič</p>
                  <p>Vodja odnosov z javnostmi</p>
               </div>
            </div>
            <div type="div2">
               <head>Odgovor urednika Zaveze</head>
               <docAuthor>Justin Stanovnik</docAuthor>
               <div type="div3">
                  <p>Dr. Zdenka Čebašek - Travnik </p>
                  <p>Varuhinja človekovih pravic RS </p>
                  <p>Ljubljana</p>
                  <p>Spoštovana gospa,od vodje Vašega urada za odnose z javnostmi sem dobil zahtevek
                     za popravek informacij, danih v Zavezi 69.</p>
                  <p>V uvodniku, kjer se citirano mesto nahaja, sem hotel z raziskavo duhovne in
                     politične scene v Sloveniji najti vzroke, zakaj dogajanja, ki jih metaforično
                     poimenujemo s sintagmo Kočevski Rog, ne najdejo ustreznega mesta v slovenski
                     zavesti. Na enega od vzrokov me je opozorila tudi časopisna vest, da je vlada
                     Republike Slovenije po posredovanju varuhinje človekovih pravic razglasila
                     spominski dan za žrtve holokavsta. Za slovensko zavest je to bila novica, iz
                     katere je Kočevski Rog, kot pravimo, vpil s svojo odsotnostjo: za ene kot
                     škandal, za druge kot indirektno zagotovilo njegove marginalnosti.</p>
                  <p>To sporočilo je bilo posebno učinkovito zato, ker je bilo, prvič, indirektno –
                     ni hotelo docirati – in ker je, drugič, prihajalo z mesta, ki je po mnenju
                     državljanov opremljeno s subtilno moralno občutljivostjo in z intenzivnimi
                     senzorji družbene pravičnosti.</p>
                  <p>Vodja Vašega cenjenega urada obtožuje urednika Zaveze, da »varuhinje ni nikdar
                     vprašal za mnenje o tem«, ali »pobiti v Kočevskem Rogu ne bi bili vredni
                     posebnega spominskega dne«. Prepričan sem, da osebno odklanjate potrebo po taki
                     intervenciji in nikakor ne potrebujete raznih »prireditev in slovesnosti«, da
                     bi Vas spominjale na eno največjih ran, ki je bila zadana slovenstvu od
                     začetka. Zakaj sem o tem tako zelo prepričan? Če tega vedenja ne bi bilo v Vas,
                     v tem, kar ste – v tem, da ste varuhinja človekovih pravic – potem bi morali
                     pač reči, da niste kvalificirani za opravljanje tega poslanstva v tem
                     zgodovinskem in družbenem okolju. Stvar, o kateri govorim, je človeško tako
                     prestresljiva, moralno tako brezdanja in miselno tako visoka in zahtevna, da ne
                     bi smelo biti stvari, ki bi bila v Vas bolj žgoče prisotna kot ta. Za katerega
                     Slovenca pa bi smeli reči, da se mu godi večja krivica, kakor se godi tistim,
                     ki trohnijo v šeststo posameznih in množičnih grobiščih, ne da bi bila nad
                     njimi kdaj izrečena odrešilna beseda človeške moralne in politične sodbe?</p>
                  <p>Trdno upam, da tega besedila, preden je odšlo iz Vaše pisarne, niste prebrali
                     in pregledali. Kako bi se sicer moglo zgoditi, da ne bi sledilo človeškemu
                     refleksu in se za umanjkanje varuhinje človekovih pravic v zadevi Kočevski Rog
                     ne bi raje opravičilo kot pa da me arogantno obtožuje »neutemeljenih in
                     žaljivih navedb«.</p>
                  <p>PS: Vaša pisarna mi tudi sporoča, da varuhinja »odločno obsoja vse izvensodne
                     poboje po končani drugi svetovni vojni«. To z zadovoljstvom sprejemamo, a se
                     obenem sprašujemo, zakaj svojo obsodbo tako dosledno zadržuje »in pectore«.
                     Mogoče strokovni in politični klimi v Vaši pisarni tudi ne bi škodilo, če
                     njenim prebivalcem s svoje strani sporočimo, da v totalitarni državi, če gre za
                     politične umore, ni razlike med sodnimi in zunajsodnimi poboji, s pripombo, da
                     zunajsodni poboji poškodujejo samo človeško tkivo, sodni pa tudi drugoceno
                     tkivo pravne kulture.</p>
                  <p>S spoštovanjem!</p>
                  <p>Justin Stanovnik (urednik Zaveze)</p>
               </div>
            </div>
            <div type="div2">
               <head>Odgovor predsednika Nove Slovenske zaveze</head>
               <docAuthor>Anton Drobnič</docAuthor>
               <div type="div3">
                  <p>Ljubljana, 25. 7. 2008</p>
                  <p>Dr. Zdenka Čebašek - Travnik </p>
                  <p>Varuhinja človekovih pravic</p>
                  <p>V odgovor na naše videnje vašega javnega zadržanja do žrtev komunističnega
                     nasilja v Sloveniji, ki je zapisano v 69. št. revije ZAVEZA, je v dopisu vašega
                     urada z dne 19. 6. 2008 navedeno, da se varuhinja odziva na pobude, ki jih
                     dobi, ko je kot častna gostja povabljena na razne prireditve, katerih se
                     udeleži, »ko oceni, da država na določenem področju še ni storila
                     pričakovanega«. In še: »Na slovesnost v spomin na pobite v Kočevskem Rogu
                     varuhinja ni bila povabljena.«</p>
                  <p>Sporočamo vam, da so javna obvestila in povabila na spominsko slovesnost v
                     Kočevskem Rogu (naslednja bo prvo soboto v mesecu juniju 2009), na Teharjah
                     (naslednja bo v nedeljo 5. oktobra 2008 ob 11. uri) in na številne druge po
                     vsej Sloveniji, tudi v Ljubljani so letno vsaj tri, za vse redno objavljena v
                     sredstvih javnega obveščanja, drugače pa so glavne slovesnosti že mnogo let ob
                     stalnih dnevih. Posebnih »častnih gostov« pa na žalni prireditvi pač ne more
                     biti, kot jih ni na pogrebu. Na vašo prijavo pa vam v Kočevskem Rogu lahko
                     zagotovimo manj oviran dostop po protokolarni poti.</p>
                  <p>Iz poudarka v vašem pismu, da na slovesnost v Kočevskem Rogu niste bili
                     povabljeni, bi logično sledil sklep, da je to razlog za vaš molk o tisočih
                     medvojnih in povojnih žrtev boljševiškega nasilja v Sloveniji, mrtvih in živih,
                     ki jih država še ni priznala in za katere še nihče ni bil sodno preganjan.
                     Upamo, da niste mislili tako, kot je zapisano, saj prav vaša zadnja javna
                     dejanja dokazujejo nasprotno, da se znate in morete odzvati in izvajati svoje
                     zakonske pristojnosti tudi brez povabila ali pobude prizadetih, po lastni
                     presoji in uradni dolžnosti. Tudi v vaši javni izjavi z dne 14. 7. 2008 na
                     polemiko v Odmevih javne televizije ste to jasno povedali: » <emph>...</emph>
                     <emph> varuhu zakon daje pooblastilo, da lahko vedno, »ne glede na vrsto ali
                        stopnjo postopka, ki je v teku« posreduje svoje mnenje z vidika varstva
                        človekovih pravic in temeljnih svoboščin</emph>« (25. člen ZVarCP). Tega pač
                     ni mogoče razumeti drugače, kot da za varovanje človekovih pravic in temeljnih
                     svoboščin lahko vedno ukrepate, tako na pobudo kot brez nje, na povabilo ali
                     brez povabila. Čemu potem poudarek, da na prireditev v Kočevskem Rogu niste
                     bili povabljeni?</p>
                  <p>Glede na navedbe v vašem pismu bi razlog za molk lahko bila samo še vaša ocena,
                     da je država na področju zločinov proti človeštvu, storjenih v boljševiški
                     revoluciji, <emph>storila že vse pričakovano</emph>: Poiskala in obsodila je
                     zločince, izkopala, identificirala in dostojno pokopala je vse umorjene, še
                     živim žrtvam je vrnila in zagotovila človeško čast in spoštovanje ter jim
                     povrnila škodo, ukinila je pravno in dejansko delitev državljanov na
                     privilegirane »na pravi strani« in na zapostavljene na napačni strani itd. Ali
                     bi takšni oceni mogli verjeti?</p>
                  <p>Res in očitno je le, da v vašem pismu niste odgovorili na vprašanje, zakaj vaš
                     molk ob človeško tako krivičnim, pravno in moralno tako perečih, narodnostno in
                     državniško pa tako razkrajajočih dejstvih, kot sta medvojno in povojno
                     komunistično nasilje in slovenski holokavst. Pol Slovenije čaka na vaše ukrepe
                     in vaš glas ali pa na pojasnilo vašega molka.</p>
                  <p>Pismo še zagotavlja, da odločno obsojate vse <emph>izvensodne poboje po končani
                        drugi svetovni vojni</emph>. </p>
                  <p>O tem ne dvomimo, toda to ničesar ne pomeni, saj množične umore vendar obsoja
                     vsak kolikor toliko priseben človek in za to ni treba biti varuh človekovih
                     pravic. Je pa ta stavek izdajalski, zastavlja več vprašanj, kot daje odgovorov:
                     Zakaj obsojate samo izvensodne poboje, ko tudi sodni umori niso bili nič manj
                     krivični? In zakaj obsojate samo poboje po končani drugi svetovni vojni? Ali
                     menite, da so tisoči umorov neoboroženih oseb izven vojaških spopadov med vojno
                     storjeni v skladu s človekovimi pravicami? Prepričani smo, da ne, vendar pa
                     taka »obsodba« jasno izdaja svoje poreklo v enakih izjavah »vojakov
                     revolucije«, ki zagovarjajo svoje zločine, kar pa ne kaže na samostojen
                     premislek neodvisnega varuha človekovih pravic.</p>
                  <p>V pismu nam vaši sodelavci kot zanimivo za bralce ZAVEZE priporočajo vsebino
                     vašega govora v taborišču na Ljubelju. Žal, ni posebej zanimiva, saj govori o
                     zverinstvih in tujih žrtvah nacistov, kar beremo in poslušamo že dolga
                     desetletja, ničesar pa ne reče o uradno še vedno zamolčanem divjanju
                     boljševiške revolucije in njenih žrtvah v Sloveniji. Sodeč po govoru na
                     Ljubelju takšnih žrtev v Sloveniji ni bilo. Prav ta kričeči molk je bil razlog
                     za naše vprašanje v 69. št. revije ZAVEZA. Pričakujemo, da nam boste nanj
                     vendarle odgovorili.</p>
                  <p>S spoštovanjem!</p>
                  <p>Nova Slovenska Zaveza </p>
                  <p>Anton Drobnič, predsednik</p>
               </div>
            </div>
         </div>
         <div type="div1">
            <head>Prispelo zadnji hip</head>
            <div type="div2"><head>Prispelo zadnji hip</head>
               <docAuthor>Anton Mlakar</docAuthor>
               <div type="div3" subtype="intro">
                  <p>Uredniška pripomba</p>
                  <p>Ljudje se spominjamo svoje preteklosti na različne načine. Nekatere nekoč v
                     življenju obide občutek, da je vse, kar se jim je pripetilo, mogoče sestaviti v
                     veliko zgodbo – in napišejo spomine, ki potem izidejo v bolj ali manj debeli
                     knjigi. Pri drugih pa preteklost stopa v spomin po drobcih – ob vseh mogočih
                     časih, ne samo takrat, ko so nagnjeni k refleksiji, na sprehodu skozi park ali
                     ko grejo za pogrebom dragega prijatelja, ampak tudi takrat ko človek to najmanj
                     pričakuje, ko se slučajno in brez kakega ugotovljivega razloga ustavi ob oknu
                     ali pa sredi hrupne druščine, ko bi človek najmanj pričakoval, da ga bo kaka
                     stvar iztrgala iz sedanjosti in ga prestavila v preteklost. In potem slika, ki
                     mu je tako nepoklicana stopila pred oči, nekaj dni hodi za njim, dokler človek
                     ne spozna, da je to zato, ker je tista slika ali prizor odgovor na nekaj, kar
                     je že dolgo iskal, ali pa opomin, da bo moral končno dati neki odgovor, za
                     katerega je tudi podzavestno že dolgo čutil, da ga je dolžan in da ga bo le
                     moral dati.</p>
                  <p>Včasih se človek ustavi ob kakem izseku iz preteklosti, ker instinktivno čuti,
                     da mu bodo tisti dogodek ali tisto dejanje ali tiste besede, če bo le dovolj
                     priseben in vztrajen, pomagale razumeti čas, ki je bil čas njegovega življenja.
                     Ne samo čas, ampak tudi sebe znotraj tega časa. In to je mogoče tista
                     poglavitna reč: preden odidemo, nam je vsem zaukazano, da izrečemo besedo o
                     sebi. Zreli in normalni ljudje nosijo to zahtevo v sebi.</p>
                  <p>Arhitekt Tone Mlakar ni napisal, kolikor vemo, spominov o sebi, ki bi potem
                     izšli v bolj ali manj debeli knjigi. Zelo pa ga je zanimalo, zakaj se je čas,
                     ki ga je moral živeti, sestavil v natanko takšno obliko, v kakršno se je. Zato
                     se je oziral v preteklost z očmi, v katerih se je svetilo to vprašanje. Nekaj
                     prizorov, ki jih je tako zagledal, je zapisal. Nekaj jih je, sestavljena in
                     napisana kot pisma, potem shranil in našel še o pravem času, da jih je
                     uredništvo moglo pripeti k zadnjim stranem jubilejne sedemdesete številke. To
                     je storil zato, ker je mislil, da nam bo s temi fragmenti lahko nekaj povedal.
                     Mislimo, da se ni motil.</p>
               </div>
            </div>
            <div type="div2">
               <div type="div3">
                  <head>Demos v Žireh</head>
                  <p>V prvem letu Demosa, ko se je pogrezalo kraljestvo Partije in so širom dežele
                     pognale celice Demosa, smo v Loki dobili pošiljko iz Ljubljane – debelo rolo
                     lepakov z nalogo, da jih razpečamo po svojem okolišu. Razdelili smo letake,
                     nabavili lepilo in čopiče ter šli na delo. Prevzel sem Poljansko dolino do
                     Žirov. Na videz je bila akcija malo tvegana, saj še nismo imeli pluralnega
                     parlamenta, ki bi nam dajal pobudo in zaščito.</p>
                  <p>V Žireh sem se ustavil pri starih znancih, a moram povedati, da sem bil kar
                     razočaran. Duh Partije je še obvladoval žirovsko sosesko.</p>
                  <p>Sedim pri razgledanem znancu, ki mi je takoj povedal, da je ideološko že oddan,
                     česar mu seveda nisem zameril – petinštirideset let je svoje naredilo! So pa
                     Žiri veljale za močno oporišče NOB. Pred vojno so imele Sokola in Orla in
                     vzorno kulturno življenje. K tej tradiciji dodam še zgodbo izpred I. svetovne
                     vojne. Leta 1912 je iz Trsta – verjetno po posredovanju Idrije – bila poslana
                     ekipa tržaške Social demokratske stranke Avstrije s ciljem ustanovitve stranke
                     v Žireh. Odposlance je prevzel moj ded po mamini strani, ki se je leto prej
                     vrnil iz Amerike – tja je odšel kot pobožni Tomaž Oblak, vračal se je kot
                     socialdemokrat.</p>
                  <p>Ko je gostilničar Katrnik zaradi župnikove grožnje odpovedal prostor za
                     zborovanje, je ded na kratko rešil zadrego: »Gremo pa kar k nam domov!« –
                     sprejel goste in vaščane pod svojo streho.</p>
                  <p>Otročad se je morala po maši stisniti v kamro, v kateri sem bil rojen devet let
                     kasneje. Francka, moja bodoča mama, je v radovednosti vprašalo svojo mater:
                     »Kdo pa so gospodje v hiši?«</p>
                  <p>»Ja, veš, to so gospodje iz Trsta,« se je glasil odgovor. Eden je bil Edbin
                     Kristan, drugi s Kranjskega pa Ivan Cankar.</p>
                  <p>No, naj Vam ta vložek iz daljnih let malo pomaga razumeti utrip starih
                     Žirov.</p>
                  <p>Anton Mlakar, maj 2008</p>
               </div>
               <div type="div3">
                  <head>Profesorji</head>
                  <p>Mislim, da je najtežja uganka naših premišljevanj o II. svetovni vojni in z njo
                     povezani usodi slovenskega naroda ta – kako je bilo mogoče zgodovini komuniste
                     speljati na oder zmage.</p>
                  <p>- Prva stvar je nedvomno okupacija. Že sama po sebi, travmatična izguba
                     domovine, časti, iluzij in premoženj. Sprojektirana že v času nekdanje
                     Avstrije, zrafinirana do peklenskih oblik in vsebine.</p>
                  <p>
                     <emph>- Drugo: z okupatorjem so stopili na dan njegovi pomagači; le deset dni
                        je bilo treba in v Sarajevu je bila podpisana vojaška predaja – generali in
                        divizije zapuščajo peš zgubljeno državo</emph>.</p>
                  <p>- Tretjič: Komunistična partija Jugoslavije je mukoma s sovjetsko pomočjo
                     preživela obdobje Obznane. Preganjana doma, okregana pred Kominterno, a v dokaz
                     pravovernosti pošlje mlade člane v Španijo. Španske revolucije ni rešila, a od
                     tam se vračajo kadri za revolucijo doma.</p>
                  <p>
                     <emph>Napetost v Evropi ob Hitlerjevih gromovnih govorih narašča, a tedanja
                        jugoslovanska družba z dvorom na čelu (neporavnani računi zaradi carja) ni
                        dozorela do tolerance, da bi črtala zakon Obznane, da bi sprejela
                        pluralizem. Obznana nikoli ni bila preklicana, a Partija se ob novem vodstvu
                        (prihaja Valter) ponovno krepi, presegajoč stara načela Kominteme in dočaka
                        res trenutek, ki ga ni smela zamuditi. Čeprav v neprijetni zadregi (paket
                        Hitler–Stalin), stopi aprila na plan z novo platformo: OF</emph>.</p>
                  <p>Sredi vojnih dni smo, Wermacht se umika na vseh frontah, vojna sreča se smehlja
                     zavezniškemu orožju. Pomoč vlade Združenih držav botruje zmagam v Evropi,
                     Afriki in Aziji. Stalin v Kremlju se čuti dolžnega, hvaležnega Ameriki in tako
                     milostno dovoli intervju z ameriškim novinarjem in vstop v posvečeni
                     Kremelj.</p>
                  <p>
                     <emph>V osrednji voj. Tehniki DK. Korpusa na Cerkljanskem se izteka delovni dan
                        – fantje več ali manj vlečejo na ušesa poročila RSJ in Radio London. Sedim
                        na klopi ob krušni peči, a na njej je po večerji lenaril dopisnik
                        Partizanskega dnevnika Martin Kokolj. Od njega dnevnik ni imel veliko
                        gradiva, kasneje sem pogruntal, da je bil poslan v našo sredo bolj kot OZNA,
                        da bi bedel nad klimo v tehniki. Kasneje pomladi l. 1945je padel kot mnogo
                        drugih iz naše srede na Vojskem</emph>.</p>
                  <p>Glas iz radij. aparata opozori na Stalinov intervju, pa postanemo bolj pozorni.
                     Ob koncu pogovora smo slišali nekako takole: »Dobro – vaša država je na
                     ateistični doktrini, a v tej vojni ste partner z demokratičnim svetom; ali kaj
                     mislite na urejanje odnosov z Vatikanom ... «</p>
                  <p>»Da,« odgovori Stalin »tudi o tem že razmišljamo!«</p>
                  <p>V izbi tišina, nakar se s peči oglasi Martin in zatuli: »Kurba, Stalin!«</p>
                  <p>Jaz takrat še nisem bil posvečen v ideološki svet boljševizma, a sem v hipu
                     dojel: Poglejte, celo Stalin nas bo prodal. Da, Stalin – prej s Hitlerjem,
                     nakar s plutokracijo, sedaj pa še Vatikan ...</p>
                  <p>Kdo je bil M. Kokolj? No, eden mnogih profesorjev ljubljanskih srednjih šol, ki
                     so bili dodatno še kulturniki (Kozaki, Kocbeki, Vidmar), tudi kavarniški levi,
                     ki so srkali marksistično učenost; poleti 1941 stopijo v OF, pomladi 1942 že
                     ustanavljajo za Krimom boljševistično oblast – pa gredo tako daleč, da jih sam
                     Bevc (Kardelj) pred veliko poletno ofenzivo okrega: »Ne prehitevajte!«</p>
                  <p>Po koncu vojne jih nihče ne ovira, da služijo veliki stvari socializma, dokler
                     nekateri od njih ne pristanejo na Golem otoku; spet kruta izdaja evangelija –
                     kar naenkrat smo izenačeni. Namreč: pred Udbo, v slovenskih zaporih, kjer
                     čakamo sodbo. Vidim jih, smilijo se mi – pred Udbo izenačeni s kulaki,frajerji,
                     farji, cigani, markosovci, vidalijevci in skesanimi partizani (moja
                     species).</p>
                  <p>Mimo mene so tekom poletja in jeseni v centralnih zaporih UDV 1949 šli
                     zastopniki kmečkega in meščanskega stanu, baptistični škof, cigani ter
                     bojevnild italijanske, grške in francoske partije in skesani partizani.</p>
                  <p>In danes, kje so? Ja, med nami, pod novimi simboli in prapori, v sanjah in
                     spominih, stari bojevniki, menjajoč se v vrsti, da pokleknejo pred usodo, ali
                     pa pred tronom Najvišjega.</p>
                  <p>Anton Mlakar, avg. 2000</p>
               </div>
               <div type="div3">
                  <head>Vojna se začenja</head>
                  <p>Moreči vonj vojne je napolnil Slovenijo in našo širšo domovino Jugoslavijo.
                     Kolesje države se ustavlja in vsak čas bo tu nekaj novega, neznanega – a gotovo
                     ne dobrega.</p>
                  <p>Na veliki petek popoldne okrog 3h se skozi dolino do Žirov vali množica vojakov
                     – divizija Macerata oprezno napreduje in zaseda našo dolino. V naši vasi se
                     manjši oddelek pehote ustavi in napoti čez Soro na tratarsko stran, zasede šolo
                     in se zabije med zidove. Glavnina prodira proti </p>
                  <p>Loki in Kranju, kamor dospejo še istega dne zvečer.</p>
                  <p>Do same velike noči jih skoraj ni bilo čutiti. Samo praznovanje je bilo sicer
                     močno skaljeno, a ne spomnim se več, ali je župnik pridigal mimo sprejetje
                     dejstev ali se je držal običajne liturgije.</p>
                  <p>Na vel. ponedeljek, bilo je ravno med kosilom, se zatresejo šipe v oknih,
                     vstanem od mize in pogledam proti cesti, kaj se dogaja. Večja kolona
                     tovornjakov sivo zelene barve Wehrmachta ropota proti mostu, zapelje čezenj
                     proti šoli. Gotovo so zapeli telefoni med italijansko in nemško komando,
                     rezultat pa je bil tak: Nemci ostanejo, Italijani se dvignejo in peš odkorakajo
                     proti Ljubljani.</p>
                  <p>Istega dne je v sosednjih Poljanah po maši sedela v gostilni »Na kamnu« družba
                     žejnih pivcev in komentirala dogodke tedna vojne. Prav tedaj je skozi vas
                     hrumela ista kolona tovornjakov, pivci stegnejo vratove proti oknom – pa se
                     sliši glas: »Janez – poglej jih!« »Ja, kaj vendar?« odgovori sosed. »Ja, Janez
                     – ti pa so naši vendar!«</p>
                  <p>»Aaaa, ja ... «</p>
                  <p>Kolona zdrdra proti naši vasi, pivska družba utihne, se dvigne in se počasi
                     poslovi od omizja.</p>
                  <p>Nekdo ali marsikdo je bil zadovoljen ...</p>
                  <p>In kdo je bil ta vaščan, ki je Janeza dvignil, da je pogledal skozi okno? Bil
                     je mož, ki se je zvesto držal navodil Kominterne – Hitler in Stalin v bratskem
                     objemu sanjata o delitvi Evrope – a teh sanj bo samo še dva meseca.</p>
                  <p>Janezov kamerad postane še tisto poletje močna partijska živina.</p>
                  <p>Anton Mlakar, maj 2005</p>
               </div>
               <div type="div3">
                  <head>Škofja Loka</head>
                  <p>Že večkrat sem Vam telefonično pripovedoval, da sva po vsakem branju nove
                     številke N. Z. popolnoma enakih misli – in to že odkar se poznava. Pravzaprav,
                     če sem odkrit – od tedaj, ko sem leta 1945 od aprila do 12. junija ležal kot
                     ranjen partizan v voj. bolnišnici Semirario minore – Ospedale militare v moji
                     dragi Gorici, takrat še pod oblastjo Republike Salo.</p>
                  <p>Ob moji postelji so neko jutro položili med rjuhe ranjenca, ki je na vse
                     pretege stokal in preklinjal, pa ne po italijansko, temveč špansko. Veste,
                     stanje ranjencev, ki jih zdravniki za silo zaflikajo in prepustijo usmiljenkam,
                     je poleg zdravilnega spanja, ki ga bojevniki le redko uživajo, čas za globoko
                     razmišljanje o sebi, vojni, politiki, ljubezni in sovraštvu.</p>
                  <p>Izkaže se, da je ranjeni vojščak Frankove »Blaue division«, ki ga je
                     partizanska krogla zadela nekje v Trnovskem gozdu. V nemški šprahi sem ga
                     ogovoril, da mu rentačenje ne bo pomagalo, pa me vpraša: »In kaj si ti?« Pa mu
                     odvrnem: »Poglej, kaj piše na črni tabli nad glavo.« Pa prebere: »Antonio
                     Mlakar – ribello! Also partizan. Jawohl – no dann – hier meine Hand ... siamo
                     tutti ribelli!«</p>
                  <p>Ko je plava divizija v Donbasu doživela svojo Berezino, ji ni bil usojen
                     zmagoviti povratek v domovino, ampak žalostna usoda Wehrmachta – ušiva
                     taborišča, špitali, in če je šlo po sreči: repatriacija.</p>
                  <p>Srečanje tega dne s Špancemje bilo zame usodno. Ni bila to metamorfoza Savel –
                     Pavel, saj kot šef enote IX. Korpusa NOV nisem bil partijec (edini), torej
                     rečeno bolj svoboden kot partijci, pa sem jih kasneje vse do izbruha
                     Informbiroja v zaporu še neštetokrat slišal: zakaj se nisi sam ustrelil?</p>
                  <p>Ja – zakaj. Zakaj je moralo biti ravno dvajseto stoletje kaznovano, ki je
                     preseglo meje razuma: vojna od l. 1914 do 1918, pa fašizem v Italiji, nacizem v
                     Nemčiji, komunizem v Rusiji, a vse to kronano z vojno 1939–1945.</p>
                  <p>Po dolgem premišljanju na besedo zakaj, me je preblisk popeljal k »hevreki«, v
                     megleni spomin na pomlad l. 1941. Naenkrat – Jugoslavije ni več; tu je odslej
                     Tretji rajh – pol Evrope mu leži pred nogami. Vaški odbor Sokola je snel s
                     stene kraljevo sliko, tja je obesil Hitlerjevo. Na poslednji seji je bilo pod
                     točko razno: pljuvanje v firerja. Torej – začenjajo se novi časi</p>
                  <p>
                     <emph>Srčiko vaških fantov, ki še niso bili vojaki, sem vodil jaz – bili smo
                        štirje – menda edini maturant v dolini. Srednji vaški sloj – kmetje,
                        obrtniki in učiteljstvo je bil patriotično naravnan, še toliko bolj mi
                        mladi, ki nismo poznali stare Avstrije. To poznavanje ni bilo negativno,
                        zreli ljudje so spoštljivo govorili o starih časih, bolj pod kritiko je bilo
                        srbsko vodstvo</emph>.</p>
                  <p>Krizna leta, politična napetost v Evropi, italijansko marširanje po Afriki,
                     objestne grožnje hitlerjanskega rajha so zbližale vaško srenjo – a marsikomu je
                     to stanje šlo na roke – od ... ??? ... do pričakovanja. A o tem nismo mi mladi prav
                     nič vedeli; šele medvojna in povojna dogajanja so razkričala družbeno stanje
                     tega tesnobnega časa.</p>
                  <p>Bil je junijski večer prvega vojnega leta; naša mlada družba sedi v topli
                     pekami gostilničarja in peka S. Š. Denarja pri hiši ni manjkalo, zato nas
                     tamladi pogosto vabi na večerne posvete in malice. Naenkrat se mali S. stegne,
                     preseka prijetno vzdušje in pravi: »Fantje, ste za to, da ubijemo Micnika!« </p>
                  <p>Nas tri je vprašanje močno presenetilo; za hip družbica onemi, med
                     spogledovanjem pa se oglasi najmlajši V-o: »Dajmo ga!«</p>
                  <p>Ja, kaj takega še nisem doživel; med nami mladimi – pa take misli. So ja
                     starejši od mene, ima pa le malo maturo, D-u trgovsko šolo, a V-o, nezakonski
                     fant, le osnovno šolo, doma pa bajta za dve kravi, živi od priložnostnega dela
                     – a osuplo je to, da je Micnik njegov nezakonski oče ...</p>
                  <p>»Ne,« rečem odločno jaz in prepričam ostale, da odklonimo to dejanje, ki bi
                     bilo takrat še brez pomena in Bog ne daj, da bi se kaj podobnega lotili. Razšli
                     so se s sklepom, da je tako dejanje čisti umor, ne pa junaštvo.</p>
                  <p>A dogodek tega večera me je preganjal vso vojno. Torej, le nismo ljudje vsi
                     enaki. Pa zakaj?</p>
                  <p>Naša vas je postala l. 1939 center osrednjega sektorja Rupnikove linije in prav
                     pri sosedovih je bil ta štab. Tako sem med počitnicami spoznal glavnega akterja
                     – izvajalca ing. Dukiča ter šefa projekta generala Rupnika. Za dolino se
                     začenjajo novi časi. Velika utrjevalna delo so pritegnila v dolino množico
                     delavcev, pa tudi mnogi domačini so našli dobro delo. Novi utrip dopolnjujejo
                     enote po montažnih barakah.</p>
                  <p>V tem vrvežu se skrivajo:</p>
                  <p>- obveščevalna služba Dravske divizije</p>
                  <p>- špijonaža, predvsem italijanska</p>
                  <p>- aktivisti KPS–KPJin prav ti slednji so na vseh sektorjih!</p>
                  <p>A zakaj je bil kot žrtev nakazan mehanik Micnik? Ni skrival simpatij do nemške
                     tehnike (hodil je v Gradec v stroj. šole); sedaj je vodil remontne delavnice
                     vojaške baze v Škofji Loki. Očitno ga je KPS osumila dela za tujo tajno službo.
                     V naši vasi so med tehniki in šoferji švigali aktivisti partije in po navodilih
                     iz Ljubljane »sortirali« družbeno okolje v senci vojne nevarnosti. Tako po moji
                     sedanji presoji S-o in V-o prideta pod neposredni vpliv Partije.</p>
                  <p>Nadaljnja usoda: Jaz in D-u sva seljena že 2. jul. 1941 v Srbijo, prav tako
                     S-o, in to v Užice, od koder še isto leto pobegne v Slovenijo. V partizanih
                     konča v enotah KNOJ-a (VDV brigada). V-o po dražgoški »bitki« deluje kot
                     terenec, konča v OZNi. D-u živi kot izgnanec na Kosovem v službi rudnika
                     svinca. Po prihodu Rdeče armade v Srbijo mobiliziran (okt. 1944). Kot Titov
                     vojak pade pozimi l. 1945 na Sremski fronti. Ostal sem samo jaz, čeprav 30.
                     marca 1945 težko ranjen od Nemcev, ujet naslednji dan od četnikov liškega
                     korpusa na Vipavskem, na Veliko noč predan v ujetništvo republ. Salo v Gorici
                     in 2. moja 1945 je Gorica »osvobojena«. S trdo voljo po dolgem celjenju ran
                     dočakam za veliko noč 1946 srečanje s Plečnikom in tako končam ta študij.</p>
                  <p>In če se vrnem k glavni temi: po letih študija, dela pri slovenskem filmu in
                     poslanstvu arhitekta na ledini Gorenjske, z bolestjo prenašajoč zatiranje
                     Svobodne misli s strani Partije, ki sem ji nevede pomagal do oblasti (ne kot
                     Kocbek), premišljujem takole: kal ideološkega sovraštva je bila ponekod
                     zasejana že pred vojno, drugod pa med vojno, le redko kje ni vzklila. S-o sam
                     mi je po vojni, v času tržaške krize, v pijanosti izpovedal umor kmečkega
                     veljaka, ne vedoč, da je umorjeni bil moj sorodnik.</p>
                  <p>Prej omenjeni Micnik res ni dolgo živel; njegovo mater starko so partizani
                     ubili, našli so jo v gozdu pri nabiranju borovnic. Bližnji kmet je moral v
                     Gorenjo vas sporočiti sosedom, da so prišli ponjo. Ko je ležala na parah, so
                     vaščani sporočili v Škofjo Loko sinu Lojzu Micniku, da mati ni več med živimi.
                     Še isti večerje Micnik prišel kropit mater; ko je stopil bliže k mrtvi materi
                     je počil strel in sin se je mrtev zgrudil ob svečah na tla. Naslednji dan so
                     vaščani spremili na britof dve krsti, žrtvi komunističnega terorja.</p>
                  <p>Toliko spoštovani g. profesor – vzel sem si čas, da Vam s tem pismom malo
                     pomagam pri odkrivanju in razlagi vojnih, predvojnih in povojnih časov.
                     Nekdanji liberalci so bili enaki in dobri ljudje. Naši učitelji, pa naši
                     profesorji na Realki (Vegova ul.) so nas usmerjali v dobroto, čast in
                     poštenost. Tretji ljudje so hodili po svoje in res pomladi l. 1941 dočakali
                     svoj čas; nekateri od teh čez štiri leta celo svoj triumf.</p>
                  <p>Pripis: Ker sem večino mladih let prebil v šolah, nisem imel toliko vpogleda v
                     »katoliški tabor« naše doline. Bili smo vseskozi prijatelji, a izgnanstvo l.
                     1942 je pretrgalo moje tople stike s sovaščani. Pečat vojne – opredelitvi niso
                     ušli. Tako ni čudno, da so po vojni vaščani komentirali: »Glej ga – partizan –
                     pa gre za procesijo!«</p>
                  <p>Anton Mlakar, julij 2007</p>
               </div>
            </div>
         </div>
      </body>
      <back>
         <div type="div1">
            <head>Na platnicah</head>
            <div type="div2">
               <head>Iz dokumentarca Sodbi je bilo ime zločin</head>
               <div type="div3">
                  <p>- dokumentov ali listin o tem ni;</p>
                  <p>- okostij je bilo 1179, POTEM PA SO IZKOPAVANJA ZAKLJUČILI;</p>
                  <p>- tu je bilo pokopanih veliko živih, ne samo mrtvih;</p>
                  <p>- eden je pribežal tam po Jarčevi ulici v Brezju do tistega kmeta, Orel se je
                     pisal, in tam so ga javili na policijo in so prišli in ga odpeljali;</p>
                  <p>- streljanje je trajalo deset dni, od ranega jutra do pozne noči;</p>
                  <p>- naenkrat je nastal velik krik in jok in kričanje na pomagaj in takšne stvari,
                     čez minuto ali dve pa so se zaslišali posamični streli;</p>
                  <p>- pred kamere ljudje še vedno nočejo;</p>
                  <p>- kjer se je avto pokvaril, so jih spravili in odpeljali v gozd;</p>
                  <p>- najhujši so bili toti domačini, skrivači, pa te zadeve, da so pač oni to še
                     največ delali;</p>
                  <p>- imena, povečini policije in knoja, so javnosti ostala skrita.</p>
               </div>
            </div>
            <div type="div2">
               <head>Priporočamo</head>
               <div type="div3">
                  <head>Razdvojeni narod</head>

                  <figure>
                     <graphic url="slike_z_70/z_70_59.png"/>
                     <head>Razdvojeni narod</head>
                  </figure>
                  <p>Dr. Tamara Griesser - Pečar</p>
                  <p>Razdvojeni narod</p>
                  <p>Slovenija 1941–1945 </p>
               </div>
            </div>
         </div>
      </back>
   </text>
</TEI>
