<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti
					– s posebnim ozirom na krizo slovenstva po boljševiški revoluciji in
					državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Justin Stanovnik</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Člansko prilogo Mi med seboj ureja</resp>
					<name>Blaža Cedilnik</name>
				</respStmt>
				<respStmt>
					<resp>Grafično oblikovanje tiskane izdaje</resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali: </resp>
					<name>Mirko Kambič </name>
					<name>Tamino Petelinšek </name>
					<name>Vlasta Simončič </name>
					<name>Gašper Furman </name>
					<name>Simon Dan </name>
					<name>Andrej Zgonc </name>
					<name>Jure Eržen</name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v
						besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent>KB XML</extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Spletna stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova Slovenska zaveza</p>
				</availability>
				<idno type="issue">66</idno>
				<idno type="ISSN">??</idno>
				<date>2011-07-18</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope type="issue">66</biblScope>
							<biblScope type="vol">XVII</biblScope>
							<biblScope>številka 3, september 2007</biblScope>
							<date when="2007-09">2007</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2011-07-18">
				<name>Alenka Jerman</name> - lektoriranje besedila <name>Alexander Jerman</name> -
				pretvoril besedilo v zapis TEI, dodal strukturne oznake </change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 66</titlePart>
					<titlePart>Revija za duhovna, kulturna in politična vprašanja sedanjosti in
						prihodnosti – s posebnim ozirom na krizo slovenstva po boljševiški
						revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2011</docDate>
				</docImprint>
			</titlePage>
			<divGen type="toc"/>
		</front>
		<body>
			<div type="div1">
				<head>Aktualni kulturnopolitični komentar revije Zaveza </head>
				<div type="div2">
					<head>Aktualni politični komentar Nove Slovenske zaveze</head>
					<docAuthor>Justin Stanovnik</docAuthor>
					<div type="div3">
						<head>1989 – Nereflektirana drama </head>
						<p>To, kar označujemo z letom 1989, je bilo nekaj najbolj navadnega in
							hkrati nekaj najbolj nenavadnega. Boljševiški totalitarni sistem je
							temeljil na premisah, ki so bile v takem nasprotju s tem, v kar se je
							ustalila narava evropskega človeka, da je bil njegov zlom samo vprašanje
							časa, hkrati pa ga je postavila in vzdrževala tako prisebna in nadarjena
							volja, da se je ustvaril videz, da tega časa še dolgo ne bo. V tej
							dvojnosti smo tedanji ljudje živeli: pričakovali smo konec in ga nismo
							pričakovali. Ko je Franc Popit nekoč v prvi polovici osemdesetih let
							stopil pred mikrofon beograjske skupščine in zavpil »Ali ne bo že kdo
							poskrbel za ta dinar?«, nismo prav videli, kako zelo je naiven in
							smešen. In ko je v drugi polovici osemdesetih let mladi Mihail Gorbačov,
							ki so ga postavili za sekretarja politbiroja sovjetske partije, začel z
							reformami – z glasnostjo in s perestrojko – nismo v tem videli tudi že
							konca, a bi bili lahko že zdavnaj vedeli, da boljševizma ni mogoče
							reformirati. Virtuoznost boljševiškega političnega obstajanja nas je
							tako zaslepila, da nismo opazili njegove osnovne nezadostnosti. In ko je
							potem novembra 1989 padel berlinski zid in so se za njim začele po vrsti
							vdajati tudi sovjetske depandanse v Srednji in Vzhodni Evropi in končno
							še matica sama, nam je bilo končno pokazano, da človek ni karkoli in da
							človeška družba le ni karkoli – da v laboratoriju zgodovine obstajajo
							končno neki predpisi, ki nekatere eksperimente dovoljujejo in nekaterih
							ne. Velikost leta 1989 je bila v tem, da bi v besedilu, ki je bilo v
							njem izpisano, človek lahko prebral, kaj je. Sesutje boljševizma je
							evropskega človeka povabilo na pot, s katero mu je bila omogočena
							vrnitev k sebi. Bolj kot vse drugo je bilo leto 1989 čas, ki je klical k
							temeljni evropski refleksiji. Minila je doba, ki je človeka vodila skozi
							največje skrajnosti, najbolj dramatična doba, ki si jo je mogoče
							zamisliti, a pravega pogovora o njej ni bilo. </p>
						<p>Kaj se je zgodilo? Med tem, kako sta odšla fašizem in nacizem, in tem,
							kako je odšel boljševizem, je bila razlika, ki se nam je od začetka
							zdela nemalo čudna. Nad fašizmom in nacizmom so bile izrečene besede in
							opravljena dejanja, ki niso puščala nobenega dvoma, da se ju je mogoče
							spominjati samo z občutkom sramu ali pa z veseljem, da je njegov čas
							minil. Boljševizem pa takšne enoglasne obsodbe ni doživel in tisti, ki
							so stopili v njegovo službo, niso imeli za potrebno, da bi hodili s
							sklonjenimi glavami. Kljub vsej, ne podobnosti, ampak enakosti: v
							količini ponižanja, ki so ga ljudje morali prenašati; v skrajnosti laži,
							ki so jih morali izrekati in ki so jih vedno bolj spreminjale v nosilce
							dveh resnic, javne in zasebne, dokler končno niso več vedeli, kdaj so
							eno in kdaj drugo; v samovoljnosti in nadutosti aparata, ki v
							boljševizmu ni bila nič manjša kot v fašizmu in nacizmu, s to razliko,
							da boljševizem človeku ni dovolil biti lastnik in si tako zagotavljati
							minimalni delček samostojnosti. Kljub vsemu temu se boljševizem ni
							poslovil v taki sramoti, kakor sta to – upravičeno – morala storiti
							ostala dva totalitarna eksperimenta. Sramota, ki je zadela fašizem in
							nacizem, je – upravičeno – povzročila, da sta izginila, boljševizem pa
							je, v nekem važnem pomenu te besede, še vedno tu. <emph>To je zato, ker
								boljševizem ni samostojen pojav, ampak del zgodbe, ki še ni končana.
								Boljševizem sam je odšel, zgodba, v okviru katere je sploh mogel
								nastati, pa še ni bila povedana do konca.</emph>
						</p>
					</div>
					<div type="div3">
						<head>Okvirna zgodba – evropski upor </head>
						<p>To je zgodba o evropskem uporu, ki je bil tako začeten, tako od ničesar
							povzročen in avtonomen, da ga lahko primerjamo z uporom, v katerega se
							je dvignil človek v edenskem vrtu: Non serviam – Ne bom služil. Ko se je
							v 17. in 18. stoletju človek zavedel neznanskih potencialov uma, ni v
							njih zagledal ukaza, da mora z njimi služiti svetu, ampak je v njih
							zagledal možnost, da se sveta polasti. V tem je bilo bistvo pohujšanja:
							da je človek zagledal neko zgolj možnost in se zanjo odločil. Nazadnje
							je to morala biti odločitev. Človekov upor je bila odločitev v tem, da
							se je odtegnil integralni avtoriteti uma in priznal legitimnost samo
							tistim njegovim prvinam, ki so mu omogočile emancipacijo in
							samopostavitev. </p>
						<p>Tako je Evropa stopila na novo pot. Človek, ki se je podal nanjo, se je
							umeval kot samega sebe postavljajoči subjekt – čutil se je avtonomnega,
							nikomur in ničemur nič dolžnega. Stavek, na katerem se je sedaj človek
							postavljal, je bil astronomsko oddaljen od stavka, ki ga je pol
							tisočletja pred Kristusom izrekel Heraklit iz Efeza in ga danes poznamo
							kot fragment 101 (po Dielsu): »<emph>Poiskal sem se</emph>.« Poiskati
							samega sebe pa pomeni: upoštevati vsako sled v sebi in zunaj sebe,
							ničemur ne odreči pozornosti, vsakemu srečanju pripisati možnost za
							povečanje poučenosti. Poiskanost v vsakem trenutku omogoča človeku biti
							svoboden, ker se je postavil v tem, kar je našel – ker je na poti
							samoiskanja izključil samovoljo in nasilje. Zato je vedno na odprtem
							prostoru in svoboden. Nasprotno pa človek, ki se <emph>postavlja</emph>
							– ki je samega sebe postavljajoči subjekt – ni nikoli zares svoboden,
							ker je bistveno vezan na manipulacijo s stvarmi, ki jih je izključil iz
							procesa samopostavitve – volja, s katero se je človek postavil, je, prav
							zato, ker je bila volja, nekatere stvari izključila. Te so ostale zunaj
							in sedaj omejujejo njegovo svobodo. Z njimi mora manipulirati; človek,
							ki mora manipulirati pa ni svoboden. </p>
						<p>Evropski človek se je torej odpovedal svobodi in se odločil, da bo
							gospodoval, da bo gospodar. Da bi si zagotovil svoj novi status, si je
							omislil različne interpretacije sveta. To so zgodbe, ki jim pravimo
							ideologije. Ideologije so utemeljevalna besedila, ki trasirajo človekovo
							pot k absolutni emancipaciji in suverenosti. Da so ideologije mogle
							postati to, kar so hotele biti, so morale izključiti krščanstvo. Taka, v
							samem bistvu antikrščanska ideologija, je nosila francoski jakobinizem,
							ki je odgovoren za specifično razliko med francosko revolucijo in
							drugimi revolucijami 18. stoletja. To je razumljivo, zakaj samo če ni
							večnih zakonov, o katerih govori krščanstvo, lahko ljudje suvereno
							postavljajo svoje zakone. Družbo takih ljudi so obetali postaviti
							francoski jakobinci in tako družbo so dvesto let pozneje obljubljali
							postaviti z oktobrsko revolucijo 1917 Leninovi boljševiki, ki so se
							imeli za druge jakobince in neposredne dediče francoskih vzornikov. Tudi
							ti so hoteli pripeljati človeka iz »totalnega zla sedanjosti« v »totalno
							dobro prihodnosti«. </p>
						<p>In ni čudno, če je emancipirani evropski človek gledal z velikimi
							pričakovanji na boljševiški eksperiment, ki so ga z oktobrskim pučem
							leta 1917 začeli izvajati v Rusiji. Tudi ni čudno, da so z razočaranjem
							in bolečino sprejeli, ko so izvajalci morali eksperiment prekiniti in
							napovedati bankrot. Tudi če so pogosto težko prenašali nenavadne in tuje
							manire, s katerimi so se izvajala dela v tistem laboratoriju, so
							vendarle verjeli, da se v tistih prostorih odloča njihova stvar. In
							čeprav so, kot se je nekdo izrazil, iz praktičnih razlogov denarnico
							modro nosili na desni, je njihovo srce vedno bílo na levi. Tudi ni
							čudno, da boljševikom, ko jih je doletelo, kar jih je doletelo, niso
							mogli odpovedati vse ljubezni. </p>
						<p>Tako smo sedaj v stanju, s katerim smo začeli. Boljševizem se je
							onemogočil in njegova kartoteka je vse prej kot zgledna. Odprte
							apologetike nekako ni mogoče tvegati. A ljubezen, kakor je znano, vselej
							najde pota in načine. Za našo temo pa je pri vsem tem važno to, da sedaj
							nekoliko razumemo, zakaj boljševizem le počasi in z mnogo obotavljanja
							odhaja od nas; predvsem pa to, da zaradi mnogih samodejnih retencijskih
							manevrov v kulturi prostor ni tako čist, da bi mogli začeti veliko
							refleksijo, o kateri smo govorili. </p>
					</div>
					<div type="div3">
						<head>Manevri za preprečitev refleksije – Evropa</head>
						<p>Pojav seveda ni zgolj slovenski, ampak tudi evropski, kar samo potrjuje
							našo tezo, da je boljševizem del evropske zgodbe. Celo znani filozof
							Emmanuel Levinas je v bankrotu komunizma videl grožnjo za evropsko
							zavest o času, za zavest, »da čas vedno nekam pelje in da ima smisel«.
							Totalni fiasko komunizma je omajal gotovost te zavesti: »Sesutje
							sovjetskega sistema je, kljub nekaterim pozitivnim aspektom tega
							dogodka, vneslo nemir v globinske plasti evropske zavesti. Padec
							komunizma je omajal našo predstavo o zakonitosti zgodovine in nas vrnil
							nazaj na našo končnost in nepredvidljivost prihodnosti.« (Aleksander
							Smolar, 1989 – zgodovina in spomin, Transit 20, str. 25) </p>
						<p>Isti avtor navaja na istem mestu Zygmunta Baumana, ki vidi v letu 1989
							konec moderne, »ki jo je na najbolj jasen in najbolj radikalen način
							predstavljal marksizem«. Bauman pravi: »Kult družbenega inženiringa,
							drzne sanje modernosti in popolnega preoblikovanja narave so bile ravno
							v okviru komunizma in ne morda kapitalizma. Zaton te utopije pomeni
							istočasno zaton moderne, kakor se je zgodovinsko izoblikovala.« K temu
							bi lahko rekli, da se moderna ni končala leta 1989, ampak sto let prej,
							ko se je oblikovala totalitarna boljševiška ideologija; leta 1989 pa se
							je moderna v svoji politični fakturi ravno obnovila. Totalitarni
							boljševizem je zunaj legitimitete moderne – njen eksces. A celo sicer
							odlični Furet misli (na navedenem mestu), da je, potem ko je komunizem
							odpovedal, »zgodovina ponovno postala tunel, v katerega vstopa človek,
							ne da bi vedel, kam ga bodo njegova dejanja pripeljala«. S padcem
							komunizma človek ni vstopil v tunel, ampak nazaj v civilizacijo, ki je
							odprt prostor z jasnimi parametri in s tisočkrat preizkušenim védenjem,
							kaj iz česa sledi ali kaj čemu sledi. Civilizacija ni tunel, ampak
							aksiomatsko definiran prostor, zato ravno si je evropski človek v njem
							mogel urediti svoje domovanje – zato ravno se je lahko vrnil v
							civilizacijo kot v svojo hišo. </p>
						<figure>
							<graphic url="slike_z_66/z_66_01.png"/>
							<head>Ljudstvo posluša svojo sodbo <name type="author">Vlastja
									Simončič</name></head>
						</figure>
						<p>Toda pustimo velika imena kot sta Levinas in Furet. Spomladi je obiskala
							Slovenijo gospa Joke van der Leew-Roord – izgovori, kdor moreš – in je,
							ker je predsednica evropske zveze učiteljev zgodovine, svoj obisk
							posvetila tej dejavnosti. V nekem razgovoru (Ona, 20. 3.) je tako
							povedala, da pri poučevanju zgodovine priporoča multiperspektivnost –
							raznolikost pogledov na isto stvar. Za totalitarni komunistični čas, na
							primer, je treba poudariti tudi to, da je to bilo »obdobje večje
							socialne varnosti in razvoja pravic žensk«. Po njenem mnenju nikakor ne
							bi bilo prav, »če bi padec komunizma predstavljali le kot zmagovito
							zgodbo tistih, ki so ga premagali«. O tem sicer nimamo nobenih poročil,
							a srčno upamo, da sta se srečali z dr. Spomenko Hribar. Prepričani smo,
							da bi se na koncu objeli in druga drugo dolgo trepljali, (če ženske to
							delajo). </p>
					</div>
					<div type="div3">
						<head>Manevri za preprečitev refleksije – Slovenija</head>
						<p>Za Slovenijo pa velja ta posebnost, da se od komunizma trga zelo, zelo
							počasi, najbolj počasi od vseh primerljivih držav – od vseh držav
							nekdanjega socialističnega imperija. Leta 1990 je sicer zmagal reformni
							Demos (s pičlo večino 3 % v družbenopolitičnem zboru), a so že čez dve
							leti tako imenovane stranke nasledstva – stranke, na katere se je v
							delitvenem procesu razdelila boljševiška matica – z intrigo raznih
							levičarskih agentur spet dobile oblast in jo, s polletno prekinitvijo
							leta 2000, obdržale do jeseni 2004 – dvanajst let. V tem času so si
							postboljševiške elite skoraj nemoteno utrjevale oblast v državnih in
							nedržavnih ustanovah, zlasti v gospodarstvu in medijih. Nobeno od
							kričečih tranzicijskih vprašanj se v tem obdobju ni rešilo. Stanje
							državljanske vojne se je nadaljevalo, ob skoraj absolutni premoči sil
							novega totalitarizma. Tako stanje je simbolno podpiralo državno
							predsedstvo, ki je bilo od leta 1990 pa do danes neprekinjeno v rokah
							tranzicijske levice. V takih razmerah o kaki integralni demokratični
							prenovi seveda ne moremo govoriti, čeprav leva, postboljševiška in
							novolevičarska scena že nekaj časa vneto zatrjuje, da je tranzicija že
							končana. S tem, medijsko podprtim manevrom, hočejo pridobiti pristanek
							javnosti na novi stari sistem. </p>
						<p>Po volitvah jeseni 2004 je bila sestavljena nova koalicija, ki je dajala
							nekaj upanja, da se bo tranzicija pospešila ali celo zaključila. Toda
							kmalu se je izkazalo, da vlada, s tako šibkim zaledjem v parlamentu, ne
							čuti, da ima v rokah poverilnice za korenitejše spremembe. Z
							gospodarskimi reformami si je skušala – in v tem tudi uspela – pridobiti
							avtoriteto opravilno sposobne administracije, v vprašanjih, ki bi lahko
							bila uvod v dokončanje državljanske vojne, pa je ostajala v sivi coni
							nedorečenosti. Za kaj več ni imela mandata. Zato retrogradne levičarske
							sile v dobršni meri obvladujejo površino družbe. Na zelo priseben,
							trenutnim razmeram prilegajoči se način! </p>
						<p>Ko so na primer julija časopisi poročali o pokopu novih 465
							identificiranih žrtev srebreniškega pokola v Potočarih, se pri tem ni
							nihče domislil, da bi ob tem omenil Kočevski rog, ne zato, da bi se
							izdelala kaka globlja primerjalna študija, ampak iz najbolj navadnega in
							naravnega kulturnega refleksa. In ko so časopisi omenjali, da sta
							zločinca Radovan Karadžić in Ratko Mladić na begu, se ob tem ni nihče
							spomnil, da, za razliko z bosanskimi, slovenskim zlikovcem sploh ni
							treba bežati, ker bi jih, če bi odpovedalo sodstvo, zavaroval varuh
							človekovih pravic. In ko je tisk sporočal, da demokratskim silam v
							srbskem parlamentu, ki so prišle tja po padcu Miloševića, še do danes ni
							uspelo zbrati dovolj glasov za resolucijo o obsodbi »strahotnega
							zločina« v Srebrenici, se ni nihče vprašal, kakšno je stanje glede tega
							v državnem zboru RS. In, ali je že kdaj kdo od slovenskih novinarjev
							govoril o »strahotnem zločinu« na Rogu? </p>
						<p>Tako to gre. Ali kulturne in moralne asociacije, domnevno prisotne v
							slehernem človeku, kaj šele v novinarju, ti ljudje v sebi hote zatirajo,
							ali pa dejstev, ob katerih bi lahko nastajale, v njihovi zavesti sploh
							ni. Ko nas je Delova novinarka Saša Vidmajer (14. 7.) seznanjala z
								<emph>Razdeljenim spominom</emph> v srednjeevropskih državah, je
							govorila o Poljski, Romuniji, Estoniji – vedno z dvignjenim in
							razsvetljensko osveščenim kazalcem – ne da bi enkrat samkrat omenila
							Slovence, ki so nas – edine – boljševiki vpletli v revolucijo in
							državljansko vojno in je zato naša razdeljenost vsaj novinarsko
							zanimiva, če ne že, za slovenskega človeka, boleča. Toda pri nas je bila
							samo sterilno čista, od zaveznikov priznana enobe in kolaboracija! To je
							enunciacija takšnega pisanja, ne da bi bilo to kje <emph>expressis
								verbis</emph> povedano. Tako to gre. </p>
						<p>Ko je nekdanji predsednik Milan Kučan sredi marca (16. 3.) govoril v
							Strunjanu o barbarskem napadu italijanskih fašistov na slovenske otroke
							– dva so ubili, ostale pa ranili – je poudaril, da se je tu zgodil
							»strahoten zločin«. Temu pritrjujemo. A zakaj ni 8. julija 1990 na
							Kočevskem Rogu uporabil tako jasnih besedi? Ni čudno, da se mu bralci in
							bralke v javnih pismih zahvaljujejo za tenkočutno roko, s katero je tako
							fino izpeljal prehod in dosegel samostojnost. (14. 7.) Jože Pučnik pa
							bo, če sledimo tem pismom, še »lep čas vnašal delitev, če ne razdor v
							slovensko nacionalno telo« in zato ne zasluži spomenika. (Marko Vreg,
							Delo, 23. 6.)</p>
						<p>Te stvari nekoliko bolje razumemo, ko preberemo semantično interpretacijo
							pojma kontinuitete dr. Franceta Bučarja: »Kontinuiteta je nujno potrebna
							stvar, brez kontinuitete se življenje prekine. Kontinuiteta mora biti,
							za seboj pa potegne dobre in slabe stvari.« Tako ljudje z največjim
							možnim prestižem ustvarjajo lažno sliko totalitarne Slovenije: včasih
							malce neprijetna, v glavnem pa znosna družba, če pa pomislimo na »žensko
							vprašanje in socialno varnost« pa sploh. Ugledni ljudje! Katere besede
							bi morali uporabiti, da bi zadostili pokvarjenosti, ki izhaja iz stavka
							tržaškega pisatelja Borisa Pahorja, da so se domobranci »bojevali proti
							osvobodilni vojski«? (Delo, 10. 3.) Odkod je ta gospod vzel toliko moči
							– se pravi, toliko arogantnosti –, da je ponovno žalil že tako strahotno
							žaljene ljudi? </p>
						<p>Tako se počasi ustvarja vtis, da je bilo pravzaprav vse v redu – več ali
							manj. V televizijski oddaji o Valeriji Heybalovi tako nismo izvedeli,
							zakaj je po osvoboditvi leta 1945 odšla v Beograd in potem v Švico. Naša
							najboljša pevka! Avtorji so mislili, da bi preveč žalili totalitarni
							sistem, če bi nas obvestili, da je bila po »osvoboditvi« nekaj mesecev v
							delovnem taborišču v Kočevju in da potem zanjo ni bilo mesta v
							Ljubljani. </p>
						<p>Sporadično se slišijo tudi drugačni glasovi – ravno za vzorec, da nas
							spomnijo, kako bi morali misliti o tatalitarni preteklosti. Ko je član
							vladne delovne skupine za nadzor Sove, nekdanji ustavni sodnik Tone
							Jerovšek utemeljeval legitimnost vladnega nadzora nad njenimi
							ustanovami, je rekel tudi tole: »Očitno se stare sile bojijo kakršnekoli
							kontrole, ker je niso bile vajene, kar je s stališča razumevanja
							demokratičnih procesov, njihove legitimnosti in legalnosti, prav
							zastrašujoče.« Kratko in učinkovito oceno prehoda iz totalitarnega
							režima v demokracijo je podal ob problemih, ki so se pokazali v
							delovanju Sove, prof. dr. Rajko Pirnat: »Velika napaka je bila narejena
							leta 1993, ko je bila Sova (tedaj imenovana VIS) ustanovljena. Takrat je
							niso postavili čisto na novo, ampak je nastala s preoblikovanjem bivše
							Službe državne varnosti.« Tudi taki glasovi se slišijo, a jih je
							premalo, tako jasnih in glasnih, da bi mogli dajati značaj sliki, ki
							nastaja pred nami. </p>
						<figure>
							<graphic url="slike_z_66/z_66_02.png"/>
							<head>Izvajalci – Partoja toži <name type="author">Vlastja
									Simončič</name></head>
						</figure>
						<p>Podoba, ki smo jo tu z nekaj potezami skušali predstaviti, govori o tem,
							da Slovenci, kot nosilci narodne države, nismo dovolj dozoreli, da bi
							razumeli in znali povedati – v pravem pomenu te besede – kaj se je z
							nami zgodilo v preteklem stoletju. Tega si ne moremo razložiti drugače
							kot tako, da priznamo politično nedoraslost – nekaj najbolj poraznega,
							na kar je mogoče pomisliti v zvezi s kakim narodom. Totalitarna izkušnja
							ni nekaj, kar bi bilo mogoče prepustiti prebavnim mehanizmom zgodovine.
							Moramo se z njo spoprijeti zavestno. Moramo jo razstaviti na sestavne
							dele in ji tako odvzeti magijo, s katero nas je slepila, da smo se ji
							vdali in ji bili pokorni: z razumom moramo vzeti moč temu, kar smo si z
							nerazumom in v odsotnosti duha naložili. Če te zgodovinske naloženosti
							ne bomo sprejeli, bomo čisto lahko za to še plačevali – ne da bi tedaj,
							ko bomo odpirali listnico, prav vedeli, zakaj to delamo. </p>
					</div>
					<div type="div3">
						<head>Tveganost odlašanja – Primer Poljske </head>
						<p>Stanje bi bilo mogoče razložiti s primerom Poljske. </p>
						<p>Ni se treba opirati na poročila, ki jih bralcem Dela dobavlja iz Varšave
							Ilija Marinkovič – ki je, mimogrede, očitno prezrl razliko, ki obstaja
							med pojmom dopisništva nekega časopisa in pojmom agenture poljske levice
							– da delimo z dobronamernimi opozorili iz drugih virov zaskrbljenost nad
							razmerami v tej državi, potem ko sta krmilo pred dvema letoma vzela v
							roke brata Kaczynski, eden kot premier, drugi kot predsednik države. Oba
							sta bila aktivna udeleženca protikomunističnega odpora in zato
							spoštovana in ugledna človeka. Toda stanje, ki sta ga našla v državi in
							ga v predvolilni kampanji obljubljala sanirati, sta se lotila na način,
							na katerem ni mogoče spregledati nervoze, ki državo vodi iz krize v
							krizo. Stvar je v tem, da hočeta spremeniti razmere v kratkem času. Od
							EU hočeta doseči priznanje katastrofalnih posledic, ki jih je za srednjo
							Evropo imela Jalta; doma pa hočeta radikalizirati prehod med
							komunistično preteklostjo in demokratično sedanjostjo. A tu so se v
							dvajsetih letih ustvarile razmere, ki se takim poizkusom upirajo. </p>
						<p>Kako je bil zastavljen poljski prehod? Poljaki so se na leto 1989
							predvsem zelo dolgo pripravljali. Vsi upori, od leta 1953 pa do
							ustanovitve sindikata Solidarnost avgusta 1980, so bili na zunaj sicer
							socialna gibanja delavcev, v resnici pa prava politična dejanja. Čeprav
							je bila Solidarnost – ki je že v nekaj mesecih po nastanku prerastla v
							politično organizacijo z deset milijoni članov – kot pravi Alexander
							Smolar (1989 – zgodovina in spomin, Transit 20, str. 15) v resnici
							ljudska vstaja za neodvisnost, svobodo in demokracijo, je le res, da so
							voditelji te velike sile vedeli, da za mejo ždijo sovjetski tanki in
							čakajo na povelje iz Moskve, da se začnejo premikati. Zato so ravnali
							zelo oprezno ali, kot so sami mislili, »odgovorno«. Za tako politiko so
							iznašli načelo »sama sebe omejujoča revolucija«. Disident Jacek Kuroń,
							vodja »informacijskega centra štrajka«, je v tem smislu izjavil, da
							Solidarnost sprejema vodilno vlogo partije. Kakor vemo, vse to ni nič
							pomagalo. Decembra 1981 je Jaruzelski objavil izredno stanje in
							Solidarnost ukinil. </p>
						<p>Tudi v drugi rundi konec osemdesetih let se je Solidarnost držala
							samoomejevalnega načela. Na pogajanjih za »okroglo mizo« od februarja do
							aprila 1989 je že vnaprej dopustila komunistom polovico sedežev v sejmu
							in pristala na zahtevo komunistov, da so volitve že 4. junija, s čimer
							so ti hoteli onemogočiti demokratom, da se pripravijo nanje. Solidarnost
							je sicer sijajno zmagala, a v vladi, ki jo je sestavil Tadeusz
							Mazowiecki, so komunisti, spričo dogovorjene volilne zakonodaje, v njej
							obdržali ključna mesta. Poleg tega pa je Solidarnost v skladu s svojim
							samoomejevalnim načelom, izvolila Jaruzelskega za šefa države. Ob takem
							razvoju pravi A. Smolar (na navedenem mestu): »V poljskem letu 1989 ni
							bilo niti enega momenta, ki bi izrecno označeval konec komunizma in
							začetek demokracije«. In še: »Tak proces je težko slaviti kot
							revolucionarno vstajo, predvsem tudi zato, ker so se, ko je proces že
							tekel, tudi predstavniki <emph>Ancien régime</emph> radi postavljali s
							peresi demokratičnega prepričanja (čeprav so s svojo iniciativo za
							‘okroglo mizo’ imeli prav tako malo namena posloviti se od oblasti, kot
							Gorbačov v Sovjetski zvezi).« Poljska desnica še danes trdi, da so
							sporazum za »okroglo mizo« pilotirali komunisti. </p>
						<p>Že po teh nekaj potezah razumemo zvezo, ki jo je varšavska sociologinja
							Samanta Stecko (Kaj je ostalo od Solidarnosti, Transit 20, str. 168)
							potegnila med strategijo »okrogle mize« in sedanjostjo. »Zdi se, da je
							bilo ‘debeli črti’, ki jo je pod preteklost potegnil Mazowiecki, preveč
							žrtvovanega. Ta politika, katere namen je bil, Poljake spraviti s seboj,
							da bi jim bil omogočen nov začetek, je novo demokracijo sicer
							razbremenil zločinov in zablod komunistične ere, obenem pa ji je odvzel
							skrb za pozitivno dediščino upora. Politično zaukazano pozabljenje je
							pripeljalo do tega, da novi rod ne razume več svojih lastnih temeljev in
							počasi jemlje za samoumevno, kar si je bilo treba z muko izboriti.« </p>
						<p>Pozitivna dediščina upora? Ko je Vaclav Havel leta 1999 v Varšavi
							sprejemal nagrado, ki mu jo je podelila Gazeta Wyborcza, je govoril o
							tem, da sta »Srednja in Vzhodna Evropa stali pred nalogo pripraviti ne
							samo sistemsko alternativo za propadajoči totalitarizem, ampak tudi za
							materialistično civilizacijo zapada z njegovo od logike trga obvladano
							demokracijo. Največje darilo, ki so ga te dežele prinesle Evropi, je
							izkušnja totalitarizma in upora proti totalitarizmu. Ta izkušnja pa uči,
							da se odgovornost in čista vest izplačata.« (Alexander Smolar, 1989 –
							zgodovina in spomin, Transit 20, str. 30) Nekaj podobnega je Aleksander
							Solženicin med svojim ameriškim izgnanstvom v znamenitem govoru na
							Harvardu leta 1987, govoreč o moralni in duhovni superiornosti Vzhodne
							Evrope, posebej Rusije, in o tem, da stalna nevarnost, ki ji je
							izpostavljeno življenje, dela značaje ljudi močnejše in globlje, rekel
							tudi naslednje: »Če bo Vzhod kdaj postal takšen, kot je Zahod, bo to
							izguba nečesa velikega in vrednega.« (A. Smolar, cit. delo, str. 25)</p>
					</div>
					<div type="div3">
						<head>Nova Slovenska zaveza in javni govor </head>
						<p>Nova Slovenska zaveza misli, da je za to, čemur smo rekli velika
							refleksija, potrebno določeno ozadje, čigar posebnost mora biti v tem,
							da je predvsem in v prvi vrsti normalno. (Ta, rahlo paradoksna zahteva
							izhaja iz dejstva, da skušamo napraviti obračun s časom, ki je bil, bolj
							kot vse drugo, nenormalen – zaradi tega ravno ni mogel nositi življenja,
							zaradi tega je ravno moral podati demisijo.) Zato že vseskozi pozivamo
							svoje nasprotnike, da se pokorijo normam racionalnega diskurza.
							Zagledali smo dve možnosti, ki smo ju spremenili v dve strategiji. </p>
						<figure>
							<graphic url="slike_z_66/z_66_03.png"/>
							<head>Izvajalci – Partija sodi <name type="author">Vlastja
									Simončič</name></head>
						</figure>
						<p>Najprej smo svoje sogovornike vljudno, a zato nič manj vroče in
							prizadeto, prosili, da pristanejo na to, da je dvakrat dve štiri ali na
							to, da je skozi točko zunaj premice mogoče potegniti eno samo
							vzporednico (kakor uči Evklidova geometrija). Zelo smo vztrajali na tem,
							da v tej točki dobimo njihov pristanek. Hoteli smo jih pridobiti za to,
							da bi, če bi se nam posrečilo kak neksus dogodkov razstaviti tako, da bi
							ga bilo potem mogoče zreducirati na enega od obeh zgornjih matematičnih
							aksiomov, da bi potem našo rešitev sprejeli. Drugi način pa je zadeval
							moralni ali estetski odziv na kako veliko, iz vse zgodovine izstopajoče
							dogajanje. Tu smo mislili predvsem na množični pokol slovenske
							domobranske vojske in njihovih spremljevalcev – na to, kar ponavadi
							označujejo z metaforo Kočevski rog. Mislili smo, da je velikost – to
							besedo smo največkrat uporabljali – tega pojava tako presežna, tako nad
							vsem drugim, da je ob njem upravičeno eno samo obstajanje – biti
							resničen. Da je tu kakršnokoli zatekanje k politkomisarski sofistiki
							nedovoljeno. Mislili smo, da je moralni vektor Kočevskega roga tako
							močan in silovit – lahko bi rekli tako brezpogojen in kogenten – da ga
							imamo lahko za transkript onih dveh matematičnih formulacij. </p>
						<p>Toda tudi s temi prizadevanji praktično nismo in nimamo nobenih vidnih
							uspehov. Za boljševike, pa tudi za tiste, ki so obiskovali njihove
							propedevtske ustanove, se je znova in spet pokazalo, da so iz drugačne
							snovi. Potem ko jih je zgodovina že matirala, še vedno nočejo stran od
							šahovskih desk, upajoč, da se bo ponudila prilika za novo igro. Iznašli
							so novo metodo, ki je kljub absurdnosti – v naših postmodernih časih –
							začuda učinkovita. Kadar na argumente svojega nasprotnika nimajo kaj
							reči, se ne umaknejo, kakor v takih primerih zahteva bonton evropskega
							javnega dialoga, ampak z varianto Descartesovega stavka oznanjajo sebi
							in svetu: <emph>Govorimo, torej smo</emph>. </p>
						<p>Poleg tega pa je še tako, da se s poglabljanjem krize, v kateri se
							nahajajo že dobrega četrt stoletja, veča nezadostnost njihovega govora.
							Ta se veča, veča pa se tudi njihova krčevita volja po obstajanju.
							Obstajajo za enkrat res še lahko, razumno obstajati pa ne morejo več.
							Nekateri pravijo »Grobovi tulijo« in mislijo s tem, da jih bo strašna
							govorica grobov pregnala od mikrofonov. Toda čeprav spada večina članov
							Nove Slovenske zaveze in njihovih prijateljev k generaciji, ki je bila,
							kakor pravi poljski pisatelj Szczepanski, »inficirana s smrtjo«,
							mislimo, da je za vsem še nekaj drugega. Prišel je nov čas in – čudno,
							čudno – iz megle se je začela počasi dvigati resnična podoba intrige
							neke demonske ideologije. »Laž je nesmrtna duša komunizma,« je
							Kolakowski nekoč strnil svoja razmišljanja o njegovih nastopih in
							besedilih, mi pa lahko dodamo, da ta duša živi, vsaj v Sloveniji, samo
							od kljubovanja, prave inventivnosti in veselja do življenja pa v tej
							duši ni več. </p>
					</div>
					<div type="div3">
						<head>Govorimo, torej smo – Zgodba o totalitarni poškodovanosti </head>
						<p>Te in druge misli so nas obhajale, ko smo listali po eni od najnovejših
							edicij ZZB NOB z naslovom Slovenski zbornik 2007. Vseh prispevkov seveda
							nismo prebrali, statističnih postopkov dr. Nika Toša in dr. Vlada
							Miheljaka se iz razumljivih razlogov nismo hoteli dotikati; prispevki o
							partizanskem zdravstvu so nam že po nekaj vrsticah povedali, da
							zasledujejo svoja specifična zanimanja in jih zato lahko preskočimo (če
							seveda odmislimo okoliščino, da nobeden od treh zdravnikov ni imel za
							primerno omeniti partizanskih pokolov domobranskih ranjencev). Nekaj
							besedil pa smo preleteli in se nekoliko dlje zadržali pri tistih točkah,
							ki so se izkazale za rekurentna mesta boljševiške spominske prakse.
							Nemalo smo se jim, kot smo že rekli, čudili in obžalovali, da jim ne
							moremo posvetiti več časa. Zdelo bi se nam zanimivo, če bi nam uspelo,
							da jih kategoriziramo in sistemsko urejene objavimo v knjigi, ki bi se
							lahko imenovala: <emph>Slovenski politični antibarbarus</emph>. Toda
							spričo skromnih moči, s katerimi razpolaga uredništvo zaveze, smo to
							ambicijo zavrgli in sklenili, da se omejimo na posamezne avtorje in
							izoliramo tista mesta, ki direktno ali indirektno upravičujejo naše
							trditve v uvodu k temu delu Komentarja. </p>
						<p>Najprej pa načelno o naslovu, odnosno podnaslovu. Ta se glasi:
								<emph>Narodnoosvobodilni boj v </emph>
							<emph>slovenskem narodovem spominu</emph>. (Tako v ovojnem in glavnem
							podnaslovu, v kataložnem zapisu pa so <emph>narodov</emph> spomin
							spremenili v <emph>narodnega</emph>.) Kot naslov, je tudi podnaslov
							izrazito polaščevalski. <emph>Zbralo se je enainštirideset ljudi in
								slovesno – v naslovih – izjavilo, da je njihovo spominjanje nekega
								dogajanja že spominjanje vsega naroda</emph>. </p>
						<p>To je tradicionalna boljševiška poteza, enakovredna na primer tisti, s
							katero se je partija leta 1941 polastila izključne pravice do
							rezistence. V tem polaščevalskem duhu je leta 1942 izšel Slovenski
							zbornik, petinšestdeset let pozneje pa Slovenski zbornik 2007. Torej: la
							lotta continua – boj gre naprej. </p>
						<p>Že uvod daje slutiti, da knjiga ne bo napor k globljemu razumetju nekega
							časa, ampak zbornik proklamacij in ideoloških zaklinjanj. Take stavke je
							mogoče pisati o vsakem gibanju in zato za zahtevnega bralca, na primer
							za resnega zgodovinarja, ne pomenijo dobesedno nič. V uvodu je tudi že
							nekaj trditev, ki ne morejo, da ne bi iritirale bralca s svojo
							nedognanostjo. Ko na primer pisec pravi, da je Chirac obsodil holokavst
							kot »perverzijo duha in zločin proti resnici«, ni začutil, da ga tolče
							po zobeh zatajeni slovenski genocid. In ko smeši nekatere zgodovinarje,
							da »s spremembo političnega režima stoodstotno spreminjajo svoje ocene«,
							mu ne šine v glavo, da je to po totalitarnem režimu, ki se je poleg
							vsega še specifično utemeljeval na zgodovini, nujno in neizbežno. </p>
						<p>Dr. Janko Pleterski že v naslovu svojega prispevka govori o
							»narodnoosvobodilnem boju«. Boju, ki je narodu prinesel polstoletno
							diktaturo totalitarnega tipa, pripisovati narodnoosvobodilnost, je napad
							na jezik ali zloraba jezika. Po maju 1945 so bili vsi evropski narodi
							osvobojeni italijanskega in nemškega okupatorja, razumljivo tudi
							slovenski; tako imenovani enobe je imel eno samo vlogo: da je preko
							rezistence poskrbel za specifično diferenco, ki je potem obvladovala
							povojno Slovenijo: totalitarna diktatura, ki je človek, ki govori
							katerega od človeških jezikov, ne more imeti za rezultat osvobodilnega
							boja. Taki manipulaciji z jezikom bi Chirac morda rekel »perverzija
							duha«. </p>
						<p>Pleterski pripisuje slovenskim katoličanom začetni kolaborantski vzgon
							ali instinkt. Zato, pravi, je bila prisotnost komunistov zanje »najbolj
							dobrodošla in največja sreča«, saj sicer za svojo kolaboracijo ne bi
							imeli nobenega alibija. Tega, čemur Pleterski pravi kolaboracija, brez
							partizanov »na terenu« seveda ne bi bilo. Katoličani so bili skozi vso
							zgodovino nosilci slovenske kulturne, politične in narodne samobitnost.
							To je tako znano, da je moralo kdaj priti na ušesa tudi akademiku dr.
							Pleterskemu. Kaj ga torej žene? Od kod to sovraštvo? Ali komunisti res
							tako težko prenašajo svojo poraženost? </p>
						<figure>
							<graphic url="slike_z_66/z_66_04.png"/>
							<head>Kolovrat časa <name type="author">Mirko Kambič</name></head>
						</figure>
						<p>Da bi zmanjšal vlogo komunistov na čim manjšo možno mero, se Pleterski
							poslužuje raznih manevrov stilne profilakse. Za komuniste, »kolikor je
							njihovega delovanja bilo«, izvemo, da so kdaj pokazali, da imajo svoje
							»socialnorevolucionarne cilje« in da so se kateremu od njih kdaj pa kdaj
							»tudi približali«, a vse bolj slučajno in kakor v odsotnosti duha. Če ob
							tem pomislimo, da so tako med vojno kakor tudi po vojni z vso
							monstruoznostjo postavljali totalitarno boljševiško državo, z voljo, ki
							je presegala vse, kar se je kdaj v tej deželi hotelo, začutimo, da je
							moral pri tem preslišati obupno vpitje boginje Klio. Boginja Klio! Le
							kaj si je morala misliti ob »hudodelskem, prostovoljnem sodelovanju v
							vojskovanju držav, ki so napadle narod Slovencev«? Boginja Klio je
							izobražena gospa in veliko da na jezik. Betežnost te formulacije seveda
							ni slučajnost, ampak je nastala iz junaške volje za reševanje
							nerešljivih reči, ki se je nujno spremenila v muko. Eden njegovih
							reševalnih podvigov je tudi ta, da obstoj »demokratično nekontroliranih
							nosilcev komunističnega totalitarizma« razloži – in hkrati opraviči – z
							obstojem »nosilcev katolicističnega klerikalnega totalitarizma«. Izumi
							prof. Pleterskega bi res zaslužili večjo pozornost, kot jim jo more dati
							kratek zapis v Zavezi. Kateri nosilci totalitarizma pa so že bili kdaj
							demokratično kontrolirani? Bolj važno pa je tu seveda to, da za
							katoliški totalitarizem na svobodnem znanstvenem trgu ne bo našel kupca.
							Katoliška Slovenija, če ji kdo že hoče tako reči, je poznala delitev
							oblasti, pluralno demokracijo, tržno gospodarstvo in zasebno lastnino,
							pravno delovanje državnih institucij – kar vse so boljševiki nemudoma
							odpravili in s tem dokazali, da jim pritiče atribut totalitarizma.
							(Boljševiki pa v katoliški Sloveniji niso bili prepuščeni k upravljanju
							hiše, ker so trdili, da bodo, če dobijo moč, hišo zažgali. Dr. Pleterski
							bi moral to razumeti.) </p>
						<figure>
							<graphic url="slike_z_66/z_66_05.png"/>
							<head>Vojna za Slovenijo <name type="author">Mirko Kambič</name></head>
						</figure>
						<p>Dr. Ljubo Bavcon je pravnik in je sklenil premisliti enobe v luči svoje
							stroke. Najprej pa je napravil red med knjigami, ki poročajo o stanju,
							ki ga bo izvedensko ocenil. To je naredil apodiktično in razsojevalsko.
							Knjige dr. Tamare Griesser Pečar prinašajo »izkrivljeno podobo o
							dejstvih«, knjige Marjana Žnidariča in dr. Petra Vodopivca pa poročajo
							»objektivno kritično in koncizno«. Toliko da vemo, komu se je dal
							informirati. Nazadnje pa je vendar tako, da nikoli nismo do kraja
							gotovi, ali je Bavcon sam, za svoje ideološke potrebe, posegal nazaj v
							medvojne razmere, ali pa je o njih bral v knjigah, ki o njih poročajo
							»objektivno kritično in koncizno«. Vemo pa vseeno, da tisti, ki trdi, da
							»na ozemlju Slovenije med drugo svetovno vojno ni potekala državljanska
							vojna«, to dela le tako da v svoji redakciji medvojne stvarnosti zamolči
							enoletno teroristično pripravo na boljševiško agresijo. Pa tudi, ko tega
							terorja ne bi bilo! Kdo more prisiliti ljudi, da se bodo bojevali proti
							eni obliki totalitarizma samo zato, da bodo izročeni drugemu. In ker ni
							bilo nobenega »osvobodilnega« terorja in nobene nujnosti braniti
							življenje in v tradiciji pridobljene kulture in ni bilo nobene
							državljanske vojne, je ostalo samo še »vsestransko sodelovanje domačih
							okupatorjevih pomagačev« z okupatorji – iz čistega veselja, iz čiste
							pokvarjenosti, iz čiste izdajalske sle. To je tistih duh, ki je Josipu
							Vidmarju dal govoriti o »nečisti krvi«, ki jo je treba odstraniti iz
							telesa. Nazadnje smo pri rasizmu. In vendar pravijo isti ljudje, da
							povojne moritve ne razumejo. </p>
						<figure>
							<graphic url="slike_z_66/z_66_06.png"/>
							<head>Vojna za Slovenijo <name type="author">Mirko Kambič </name></head>
						</figure>
						<p>Obenem pa tudi pri Bavconu opažamo tiste pomanjkljivosti, ki jim
							podlegajo skoraj vsi, ki so se v tem zborniku odločili, da sporočijo
							narodu, kako se mora spominjati svoje preteklosti. Nagibamo se k temu,
							da bi to pomanjkljivost razumeli kot obliko <emph>totalitarne
								poškodovanosti</emph> – kot degeneracijo asociacijskih refleksov, ki
							jih narekuje normalni jezik, se pravi neideološki jezik. Ko nas Bavcon
							spominja na to, da ima prebivalstvo »pravico do upora, kadar postaneta
							tiranija in nasilje neznosna« (»po splošnih načelih civiliziranih
							narodov«), bi moral takoj razumeti, da mora tudi dolenjskim in
							notranjskim kmetom priznati pravico, da svoje puške legalizirajo pri
							okupatorju, ko sta »tiranija in nasilje postala neznosna«. Ali ko pravi
							»Jasno je, da se vsako politično in oboroženo gibanje bori za oblast«,
							ali ni s tem opravičil vsako nasilno prevratništvo, tudi SA in NSDAP, ki
							sta demontirala weimarsko republiko. Ko pravi Bavcon »jasno je«, hoče
							reči s tem, da ima vsako politično in oboroženo gibanje pravico, da se
							bori za oblast. Čisto vsako »politično in oboroženo gibanje« pa »po
							splošnih načelih civiliziranih narodov« nima pravice do oblasti.
							Italijanske Rdeče brigade, nemška Frakcija rdeče armade, bolivijska
							Sijajna pot, muslimanska Al Kaida, vsa ta gibanja te pravice na primer
							nimajo. Kaj je z Bavconovimi kulturnimi refleksi? Če praviš hiša, si
							vključil vse predmete tega sveta, ki se lahko potegujejo za status hiše;
							če si rekel bolečina, si postavil odprto polje za vse bolečine,
							kakršnekoli ali so bile ali bodo, bolečine vseh ljudi in vseh prvin
							stvarstva, ki ima ta privilegij, da čuti. Tako deluje jezik in treba se
							mu je pokoriti. Če je v slovenski kulturi te pokorščine vse manj, si to,
							vsaj deloma lahko razložimo s <emph>totalitarno poškodovanostjo</emph>. </p>
						<figure>
							<graphic url="slike_z_66/z_66_07.png"/>
							<head>Cerkev in postkomunistična država <name type="author">Delo/Jure
									Eržen</name></head>
						</figure>
						<p>Toda to so kljub vsemu finese, če jih primerjamo z okoliščinami, s
							katerimi Bavcon dokazuje, kako je enobe pridobival »tako legitimnost
							kakor postopoma tudi legalnost«. To je bil na primer 16. september 1941,
							ko je partija preko OF uzurpirala izključno pravico do rezistence in
							obenem napovedala na nepokorne odprt vosovski pogon. Zlasti pa vidi
							velik uspeh na poti do »legitimnosti in legalnosti« v kočevskem zboru
							oktobra 1943. Tam je neka samozvana vstajniška skupina sprejela določena
							ambiciozna besedila, ki niso imela nobene veljave razen tiste, ki jim ga
							je dajalo nasilje. A v središču te zgodbe je sodni proces, ki ga je
							partija sredi kočevskega zbora uprizorila svojim nasprotnikom. V samoti
							in gluhosti kočevskih gozdov jim je zrežirala pošastno norčijo, v kateri
							so dvajsetim – dozdevno bolj krivim – sodili in jih šestnajst usmrtili,
							nekaj sto – dozdevno manj krivih – pa so enostavno postrelili, ne da bi
							jim »sodili«. S tem so boljševiki dokazali, da ne poznajo razlike med
							sodnimi in nesodnimi usmrtitvami – da ta distinkcija prihaja iz neke
							druge kulture. Ko Bavcon na koncu obžaluje, da vrnjeni domobranci niso
							bili deležni »poštenega sojenja«, kot ga je partija zmogla v kočevski
							jeseni 1943, ampak so bili pomorjeni brez »sodbe«, začutimo, da smo
							prišli ne do roba mogočega, ampak do roba nemogočega. Kaj so morali ti
							pisci doživeti, da so se vdali taki arogantnosti? </p>
						<figure>
							<graphic url="slike_z_66/z_66_08.png"/>
							<head>Cerkve se vseeno obnavljajo. Tudi znotraj? <name type="author"
									>Mirko Kambič</name></head>
						</figure>
						<p>Na koncu še o tem, da so bili domobranci, če je bil sporazum Tito-Šubašič
							legitimen, »dvakratni izdajalci«. Sporazum Tito-Šubašič ni bil
							legitimen. Morda je bil, spričo pravnih in političnih relacij tedanje
							stvarnosti, legalen, a legitimen ni mogel biti. Ko je kralj Peter II
							nanj pristal, je, čeprav je bil k temu prisiljen, naredil nekaj, kar mu
							je vzelo pravico, da bi bil kralj še naprej. Ko so Slovenci leta 1918
							stopili v skupnost, ki se je pozneje imenovala Jugoslavija, so to
							storili, tako kot drugi tako imenovani jugoslovanski narodi, z neko
							nikjer zapisano predpostavko: da bo nova država ostala v okviru kulture,
							ki je veljala za tedanjo Evropo. S sporazumom Tito-Šubašič pa se je
							vzpostavilo stanje, za katero se je z vso možno gotovostjo vedelo, da bo
							končno pripeljalo Jugoslavijo v stanje, da bo v Evropi samo še
							geografsko. S tem dejanjem je suveren nehal biti suveren in njegovi
							državljani odvezani prisege in lojalnosti. </p>
						<p>Dr. Božo Repe je problematiziral revizijo zgodovine in – res brez potrebe
							– ponovno vpraševal, zakaj je potrebna. Ne bomo mu razlagali! Sicer pa
							se ne moremo znebiti vtisa, da je nekoliko v zadregi. To sklepamo po
							tem, da se ne umiri in osredotoči na Slovenijo, ampak plava sem ter tja
							po bazenu in se, ko se že zdi, da se je obrnil k nekemu cilju, nenadoma
							zaradi ne vem katere domislice obrne in že ga vidimo čofotati nekam
							drugam. Z olajšanjem si torej včasih rečemo, pa se le vidi, da je
							profesor, a si že v naslednjem trenutku, če slučajno zadene na enobe,
							nadene skavtsko bluzo in začne komponirati v molu. Hkrati pa vidimo, da
							se tudi pri njem pojavljajo težave z asociacijami. Ko omeni Janševo
							zahtevo, naj vsak pometa pred svojim pragom, se, ne da bi pomislil na
							neko tradicijo, ki je to počela desetletja takorekoč institucionalno,
							razburi: »A kaj storiti, če nekdo pometa pred tvojim pragom, pred svojim
							precej bolj zasmetenim, pa ne?« In ko omeni, da so danes, v času
							vsesplošnega revizionizma, eni »bolj všečni oblasti (in zato primerni za
							razne funkcije)«, ne sliši, da ga jezik nazaj sprašuje, ali so bili
							takrat, ko je gospa Šentjurčeva izbirala kandiate za svoj zgodovinarski
							krožek na cekaju, vsi enako »všečni«. </p>
						<p>A o teh stvareh govorimo zato, da pokažemo, kako utrudljiv postaja počasi
							ta zbornik. Zresnimo se spet, ko opazimo, da ima dr. Božo Repe optične
							probleme, nekakšne težave s perspektiviko. Medvojno dogajanje se mu
							prikazuje v naslednjem zaporedju: »okupacija – kolaboracija – odpor –
							revolucija«. Razpored dogajanj je seveda zelo važen, saj določa
							strukturo celotne zgodbe, a ta, o katerem govori Repe, gotovo ni tak kot
							nam ga je predstavil tukaj. Morda mu ga je sestavil kak Descartesov
							nagajivi genij, a mi se bolj nagibamo k hudobni misli, da je proizvod
							apologetične malverzacije. In namesto da bi pisec po tem nelepem dejanju
							po prstih odšel, nam, odhajajoč, še vrže čez ramo, da je tak razpored
							»kronološko dokazljiv«. Glede tega, da so tudi v Sloveniji tako kot v
							drugih državah, na Poljskem, v Franciji, v Italiji, v Grčiji, obstajali
							pogoji za »podobno raznolikost odpora«, mu ne moremo reči drugega kot
							to, da bi lahko vedel, da nima prav. Tako zelo je stvar jasna. Razlog je
							preprost in vsem znan: samo v Sloveniji, ponavljamo, samo v Sloveniji se
							je partija odločila, da bo izvedla revolucijo. Moramo se popraviti: ne
							samo v Sloveniji, ampak tudi v Grčiji, a v Grčiji ji zavezniki tega niso
							dovolili, v Sloveniji pa ji niso samo dovolili, ampak so jo podprli in
							revolucijo omogočili. Arbitrarno ali geopolitično. </p>
						<p>Mag. Janez Kocjančič ni prav dobro premislil stvari, ki jih je napisal,
							zato čutimo, da bi morali biti z njim prijazni. A trditev, da je tisto,
							kar je med vojno Slovence ločevalo, bila »odločitev za kolaboracijo in
							odločitev za NOB«, je kljub vsemu malce preveč preprosta. Zato mu tu ne
							moremo popuščati, čeprav ga žene sočutje (partizane »krivijo leta«, pa
							se morajo vseeno »po častnem boju« braniti »vojnih zločinov«) in čeprav
							je zapisan plemenitemu apriorizmu (misli namreč, še več, »globoko je
							prepričan«, da bi »moralo biti vrednotenje NOB sestavni del slovenske
							zavesti ter etične osnove za graditev naše narodne identitete in drže v
							prihodnosti«). V svojem razumevanju gre celo tako daleč, da je
							pripravljen napraviti partizane za neprištevne. Pravi, da so mu številni
							od njih zatrjevali, »da jih ogromna večina ni vedela za povojne poboje«.
							Kaj bi to lahko pomenilo? Ali to, da so komunistično oblast prenašali
							samo zato, ker niso vedeli za ta zločin? Če je tako, zakaj pa se niso
							uprli, ko so zanj izvedeli? Ali pa zanj še sedaj ne vedo, čeprav so zanj
							izvedeli? V pomenu, da ga prav ne razumejo, da ga ne vidijo v vsej
							njegovi velikosti? To je čisto mogoče, saj so se štiri leta vadili v
							soobstajanju z njim. Nazadnje so se zločina tako navadili, da ga sploh
							več ne vidijo. Če bi ga zares zagledali, ne bi mogli biti mirni! </p>
						<figure>
							<graphic url="slike_z_66/z_66_09.png"/>
							<head>Kaj se kuha? <name type="author">Mirko Kambič</name></head>
						</figure>
						<p>Čeprav smo prej rekli, da nas njegova preprostost razorožuje, bi mu
							vseeno svetovali, da si v prihodnje prizanese z zapletenimi miselnimi
							postopki. Na primer: 1. da je partija ukinila politični pluralizem, »je
							bilo gotovo napačno«; 2. da je bila partija zato sebična, pa ne drži,
							saj je večina komunistov padla (v boju proti političnemu pluralizmu in
							za enopartijski sistem): 3. očitati tistim, ki so žrtvovali življenje za
							domovino (za odpravo političnega pluralizma in za uvedbo enopartijskega
							sistema), pa je »moralno zgrešeno«. </p>
						<p>V besedilu dr. Vide Deželak Barič se nam zdi potrebno izpostaviti dva
							momenta. Prvi zadeva 16. september 1941. Tedaj je partija
							»monopolizirala pravico vodenja protiokupatorskega boja«. Toda, »takšni
							sklepi bi ostali brezpredmetni, če bi se v tistem času pojavila zunaj OF
							ustrezno močna vojaško-politična pobuda«. V tem stavku in v tej trditvi
							je vse odvisno od tega, kaj pomeni besedna zveza »ustrezno močna«. Po
							naši pameti – in to je za interpretacijo celotne dobe ključnega pomena –
							ta zveza ne more pomeniti drugega kot biti v stanju uporabiti ista
							sredstva, ki jih je uporabljala partija v razrednem boju. »Ustrezno
							močna pobuda« bi bila lahko samo pobuda nove partije, z isto stopnjo
							intransingentnosti, duhovne in akcijske. To pa bi bilo nesmiselno. Vsaka
							sila zunaj partije, ki bi nastopala na način partije, bi bila v
							protislovju s seboj. </p>
						<p>Druga trditev, ki po vsem, kar se je zgodilo in kar vemo, ni dopustna, pa
							je ta, da OF »ne glede ne vodilno vlogo komunistov« in ne glede »na
							postopno manipulacijo njihove vloge in instrumentalizacijo te
							organizacije za revolucionarne cilje« ni mogoče »enačiti s komunizmom«.
							Zakaj ne? Zato, ker je v njej »potekalo tudi osvobodilno gibanje«.
							Govoriti v tem kontekstu o »osvobodilnem gibanju« je politična
							blasfemija in nedopustno ravnanje z jezikom. Tudi tedaj ne, če enobe
							razumemo v pomenu rezistence. </p>
						<p>Pod zaglavjem Korenine slovenske državnosti se je dr. Ivan Kristan
							poglabljal v moralni, pravni in politični odnos med enobejem in
							revolucijo. V malokaterem besedilu tega zbornika smo naleteli na toliko
							nepremišljenosti kot v njegovem. Nekajkrat smo že pomislili, da bi Janez
							Stanovnik naredil prav, če bi ga pred začetnim zaletom nekoliko umiril,
							saj ni mogoče, da ga ne bi poznal. Tako pa je Kristan v apologetskem
							galopu podiral vse pred seboj. S stavkom, da se je »en del Slovencev
							odločil za sodelovanje z okupatorjem«, nam je vsem naredil veliko
							krivico, saj smo bili Slovenci, v evropskem merilu, najmanj
							kolaborantski narod. Morda tega ne ve dr. Ljubo Bavcon, ne verjamemo pa,
							da tega ne bi vedel dr. Božo Repe. Potem, da smo bili »kot narod
							obsojeni na iztrebljenje«. Seveda smo bili, a ne ravno naslednji dan,
							poleg tega pa je to slabo opravičilo za boljševike, da so nas nemudoma
							začeli iztrebljati še sami. Potem, da »Churchilla ni motilo«, da so
							komunisti dvignili vstajo. Naj gospod Kristan pusti Churchilla, saj je
							spomladi 1945 med drugim zapisal, da bi bil moral voditi boj s Titom, iz
							istih razlogov, kot ga je vodil s Hitlerjem. Potem, da so zavezniki
							hoteli, da se »povojna Evropa uredi na temeljih protifašizma«. Očitno
							zavezniki s »povojno Evropo« niso mislili Slovenije, saj so tu pomagali
							zmagati boljševizmu, ki je sam totalitaren in v najožjem sorodstvu s
							fašizmom. Potem, da revolucija doseže, da se »preživete norme in
							institucije umaknejo in nastajajo nove, naprednejše«. Za kakšne
							revolucije mogoče to velja, a ne za tisto, ki so jo izvedli v Sloveniji.
							Ko je zgodovina pol stoletja pozneje pobrala njihove papirje iz obtoka,
							je morala družba, počasi in z velikimi napori, začeti obnavljati vse
							odpravljene »norme in institucije«, začenši s trgom. (Mimogrede, zdi se
							nam tudi nekoliko neokusno, z Ušeničnikom in Pitamicem legitimirati
							boljševiško vstajo.) </p>
						<p>A nadaljujmo. Kristan ponovi še stavek, ki je postal kanonični del
							enobejevskega recitala: »Družbene in politične spremembe v državi so se
							uveljavljale vzporedno z oboroženim bojem proti okupatorju in so bile
							temu podrejene.« Kot smo rekli, ima ta stavek značaj zgolj trditve.
							Zunaj ritualne dikcije, v odprtem tekstu, bi se moral glasiti:
							Revolucija – ne »družbene in politične spremembe« – se je uveljavljala
							preko boja z okupatorjem, ki je bil revoluciji podrejen. Tudi ta stavek
							je, tako kot stoji, samo trditev, a za razliko od citiranega resničen.
							Q. E. F. D. (Quod esset facile demonstrandum – Kar ne bi bilo težko
							dokazati.) Pa saj vsi vemo, mar ne? </p>
						<p>Za dr. Kristana res mislimo, da bi se moral nekoliko umiriti med čakanjem
							na prehod čez reko – tam na bregu sedimo, čakajoč na svoj čoln, tudi mi
							– in premisliti to in ono. Na primer to, da je bila boljševiška
							revolucija tudi v Sloveniji abortus. Zato bi stavek »Slovenci smo lahko
							ponosni na svojo revolucijo med NOB, tako kot so Američani ponosni na
							svojo revolucijo pred 230 leti« vzbujal samo sočutje, ko ne bi pomenil
							prezira do tolikega trpljenja. Dosežki ameriške revolucije še danes po
							četrt tisočletja, stojijo, dosežkov slovenske boljševiške revolucije pa
							ni nikjer več, samo bolijo nas še zmerom zelo in bojimo se, da so nas
							kot narod za zmerom nekoliko poškodovali. </p>
						<p>Od ostalih prispevkov smo se z nekoliko večjim pričakovanjem ustavili še
							pri besedilih, ki sta ju za blok <emph>Partizanski humanizem / Kultura
								in etika</emph> pripravila dr. Boris Paternu in dr. Matjaž Kmecl. »Z
							večjim pričakovanjem«, a nas je potem branje prepričalo, da tudi izdelka
							teh dveh avtorjev ne izstopata iz utrujajoče monotonije ideološko
							zasnovanega zbornika. Tudi ta dva avtorja nista premogla tistega
							spoštovanja do časa, ki je bil nabit s skrajnostmi, človeškimi,
							moralnimi, političnimi, da bi stopila v razdaljo, iz katere bi dosegla
							zadovoljivejše razumetje. Tudi če sta se odločila, da ne bosta
							prestopala meja apologetike, bi lahko čutila toliko usmiljenja do ljudi,
							ki so ta čas postavljali – do njunih ljudi, nazadnje – da bi o njih
							povedala kaj vrednega in izvirnega in jih skušala tako človeško
							odrešiti. Ko smo prišli tako do konca njunega branja, nas je minila
							volja, da bi se ob zborniku še naprej zadrževali. </p>
					</div>
					<div type="div3">
						<head>Povojni teror z obeh strani </head>
						<p>A ko smo knjigo hoteli že odložiti, so se nam oči ustavile – kakor po
							srečnem naključju – pri stavku, ki nas potem ni izpustil iz rok. Dr.
							Cvetka Hedžet Toth je namreč svoj spis končala s kratko mislijo o naši
							dobi in njeno odliko videla tudi v tem, da obsoja »povojni teror z obeh
							strani«. »Povojni teror z obeh strani« je res fina reč – predvsem zato,
							ker ga lahko ponudimo bralcem kot ključ za branje Zbornika. </p>
					</div>
				</div>
			</div>
			<div type="div1">
				<head>Kako se je začelo</head>
				<div type="div2">
					<head>Politični umor Fanouša Emmerja</head>
					<docAuthor>Janko Maček</docAuthor>
					<div type="div3">
						<p>V poletnih mesecih, ko zaradi splošnega počitniškega razpoloženja
							primanjkuje resnih tem in tudi niso preveč zaželene, imajo mediji včasih
							problem, kaj bi ponudili svojim odjemalcem, da bi obdržali njihovo
							zanimanje. V letošnjem avgustu je vsaj del tega problema rešila vladna
							komisija za prikrita grobišča z odločitvijo, da poleg evidentiranja
							grobišč – kar 540 jih je že na seznamu – po daljšem presledku nadaljuje
							preiskavo nekdanjega protitankovskega jarka v tezenskem gozdu pri
							Mariboru in grobišč na Pohorju. Na Teznem naj bi bilo eno največjih
							povojnih grobišč v Evropi, ki po številu žrtev in verjetno še po čem
							presega Srebrenico. Sondiranje tezenskega jarka je pokazalo, da to niso
							le nedokazane domneve, ampak kruta resničnost.</p>
						<p>V sobotni prilogi Dela smo prebrali, da je neki mariborski zgodovinar še
							pred desetimi leti trdil, da v tezenskem gozdu po vojni ni bilo pobojev.
							Bo morda sedaj vendarle spremenil svoje mnenje? Če so celo povojni
							poboji zaviti v tako meglo, v kakšni temi tičijo šele medvojni poboji, s
							katerimi je komunistična partija začela svoj pohod na oblast. Seveda je
							treba pripomniti, da ta megla in tema zapirata vidljivost tistim, ki ne
							želijo svetlobe, ki jim nepreglednost odgovarja. Kakšna je razlika med
							vosovskimi »justifikacijami« konec leta 1941 in poboji maja 1945 na
							Teznem? Mar lahko rečemo, da je bil dogodek 4. decembra 1941, ko so pri
							Stari cerkvi v Šiški ubili 23-letnega Fanouša Emmerja, o tem namreč
							nameravamo govoriti v današnjem Kako se je začelo, le ena od uvertur
							kasnejših komunističnih zločinov, med katere spada tudi tisti v
							tezenskem gozdu?</p>
					</div>
					<div type="div3">
						<head>Prvi meseci okupacije</head>
						<p>Ko govorimo o letu 1941 in o okupaciji pri nas, pri tem seveda mislimo
							predvsem na Ljubljansko pokrajino, včasih kar na hitro zaključimo, da v
							začetku ni bilo posebnih sprememb. Ker sta župan in župnik večinoma
							ostala na svojem mestu, je življenje vsaj v glavnem teklo po starih
							tirnicah. V Šentjoštu so se na primer pripravljali na novo mašo domačina
							Romana Malavašiča. Ob večerih in nedeljskih popoldnevih so se mladi
							zbirali v Prosvetnem domu, imeli pevske vaje, pletli vence in
							pripravljali vse potrebno za slovesnost. Sodelovali so tudi učitelji.
							Očitno Protiimperialistična oziroma Osvobodilna fronta tedaj še ni
							pritiskala nanje. – Prosvetno društvo na Petkovcu pri Rovtah je za
							poletje 1941 naštudiralo neko igro. Karabinjerjem so prijavili, da je
							prireditev v okviru cerkvene slovesnosti, in vse je bilo v redu.
							Zataknilo pa se je malo kasneje, ko so petkovški fantje pred neko poroko
							postavljali mlaje in kot vedno hoteli na vrh pritrditi zastavo. Še
							preden so dvignili prvi mlaj, so se pojavili karabinjerji in jih
							opozorili, da takih mlajev ne smejo postaviti, ker barve na zastavah
							niso prave. Ruparski France jim je dopovedoval, da drugih zastav na
							Petkovcu nimajo, vendar niso popustili. Konec je bil tak, da so fantje
							postavili mlaje brez zastav, France je pa moral po svatbi v Rovte na
							zaslišanje. – V Stranski vasi pri Semiču so Italijani na visoko lipo v
							bližini postojanke obesili italijansko zastavo, ki pa je bila napoti
							domačim fantom. Dogovorili so se in neke noči so jo sneli, namesto nje
							pa obesili jugoslovansko. Zjutraj so Italijani zagnali vik in krik.
							Takoj so odstranili zastavo in začeli iskati krivce. Tedaj pa je
							nastopil profesor Oven, ki je za silo govoril italijansko. Uspelo mu je
							prepričati Italijane, da so to naredili neki zlikovci s Hrvaškega, saj
							vse domače fante on osebno pozna in jamči zanje. (Zaveza št. 20, str.
							12).</p>
						<p>Profesor Oven je pred okupacijo poučeval v gimnaziji na Ptuju. Nemci so
							ga kot zavzetega narodnoobrambnega delavca imeli na posebnem seznamu,
							zato so ga iskali takoj po zasedbi. Ker je to pričakoval, se je
							pravočasno umaknil in brez večjih težav prebil v rojstno Belo krajino,
							kjer so gospodarili Italijani. Znano je, da so Nemci že nekaj tednov po
							prihodu v Slovenijo začeli preseljevati duhovnike, učitelje in druge
							izobražence, pa tudi zavedne kmete in obrtnike. Center za preseljevanje
							Gorenjcev v Srbijo je bil v Škofovih zavodih v Šentvidu nad Ljubljano.
							Med tedaj preseljenimi je bil tudi jeseniški odvetnik Aleš Stanovnik, ki
							pa se je kmalu vrnil in se naselil v Ljubljani. Komuniste so Nemci
							pustili pri miru, nekateri so jim celo pomagali pri preseljevanju; so se
							pač držali navodil Kominterne, ki je spoštovala dogovor o prijateljstvu
							med Nemčijo in Sovjetsko zvezo. Marsikateri Gorenjec ali Štajerec se je
							že pred selitvijo umaknil v Ljubljansko pokrajino, drugi pa so tja
							prišli iz izgnanstva, ko so z dokumenti dokazali, da je njihov rojstni
							kraj na italijanskem zasedbenem področju. Študenti, ki so študirali v
							Ljubljani, za poletne počitnice 1941 niso šli domov na Gorenjsko ali
							Štajersko, ker so se bali, da bi jih Nemci zadržali. Ljubljanska
							pokrajina je tako postala Slovenija v malem, saj so bili tu zbrani
							ljudje z vseh koncev in precej med njimi je bilo izobraženih. Italijani
							so vse to tolerirali, zato je marsikdo v tem videl možnost za kolikor
							toliko znosno preživetje okupacije, ki so jo pa itak skoraj vsi imeli za
							začasno. </p>
						<figure>
							<graphic url="slike_z_66/z_66_10.png"/>
							<head>Žalost</head>
						</figure>
						<p>Če skozi to prizmo pogledamo takratne razmere, laže razumemo Natlačenovo
							taktiziranje z Italijani in sodelovanje v sosvetu (konzulti), ki so ga
							postavili in o katerem je Alojzij Kuhar leta 1943 pisal škofu Rožmanu,
							da so jim »Angleži že v Jeruzalemu prinesli Natlačena na dilci«. Pri
							svojih usodnih odločitvah je bil slovenski ban zelo osamljen: zveza z
							Beogradom je bila ob prvem bombardiranju prekinjena, vojska je razpadla
							in Hrvati so vzpostavili svojo »nezavisno« državo. V teh razmerah si je
							ban postavil za cilj čim bolj zmanjšati število človeških in materialnih
							žrtev. Verjetno je ta cilj imel pred očmi tudi tedaj, ko je odklonil
							ustanovitev ilegalne slovenske vlade, kot je predlagal dr. Ehrlich po
							povratku z juga, kjer mu ni uspelo oditi z jugoslovansko vlado v tujino.
							Na Natlačena je na nek način padla tudi odgovornost, da komunisti ob
							napadu na Jugoslavijo niso bili vključeni v Narodni svet, čeprav so se
							za to, vsaj na videz, potegovali. Niso mu pa šteli v dobro, da je pred
							prihodom okupatorjev ukazal uničiti policijske sezname komunistov. Še
							danes nekateri za to nočejo vedeti, zgodovinar dr. Boris Mlakar pa v
							razpravi Slovenci in leto 1941 pove, da je dal ban Natlačen pred
							prihodom okupatorjev uničiti vse zaupne spise, med drugimi tudi spise in
							kartoteke, ki so zadevale delovanje komunistov: »Ob raznih prilikah se
							je to pripisovalo tudi prizadevanjem podbana dr. Stanka Majcna ali celo
							komisarja Vladimirja Kanteta, toda iz povojnega pričevanja policijskega
							šefa dr. Lovra Hacina je razvidno, da je to kljub začetnemu nihanju in
							kljub nasprotovanju samega Hacina odredil prav Natlačen. Ključni del
							Hacinovega pričevanja, ki je zanimiv tudi iz drugih razlogov, se glasi:
							‘Jaz (Natlačen, op. pisca) sem vso zadevo premislil, zato izdaj nalog,
							da se uničijo prav vsi spisi zaupnega značaja, tudi spisi glede
							komunistov, kajti komunisti se bodo borili za domovino!’ V rokopisu O
							dogodkih med vojsko in revolucijo na Notranjskem je leta 1963 tudi Vinko
							Fortuna potrdil, da je kot žandarmerijski poveljnik sežgal zaupne spise
							in kartoteke komunistov v Novem mestu.« (Prispevki za novejšo zgodovino,
							april 2001, str. 116)</p>
						<p>Zgodovinarka dr. Vida Deželak Barič, ki v pravkar omenjenem zborniku
							obravnava temo Vloga in značaj Osvobodilne fronte slovenskega naroda,
							pove, da je KPS v začetku okupacije štela okrog 1200 članov in tako ni
							bila najštevilčnejša skupina v Fronti; ob ustanovitvi je bila Fronta
							protiimperialistična, to je »usmerjena tako proti nemško – italijanskemu
							imperializmu kakor proti propagandi angleško – amerikanskih
							imperialistov, ki se trudijo ohraniti kapitalizem in imperializem, to se
							pravi izvor in pogoje za nacionalno zatiranje«. Glede na dejstvo, da so
							bili komunisti s Kidričem na čelu pobudniki ustanovitve Fronte, je le-ta
							nujno dobila pečat njihovih idejnopolitičnih opredelitev. Slovenski
							poročevalec je bil nekoč partijsko glasilo na ljudskofrontnih
							izhodiščih, v maju 1941 pa so ga komunisti obnovili kot glasilo PIF in
							kasneje je postal glasilo OF, šele v septembru 1941 pa dobil označbo:
							Informacijski vestnik Osvobodilne fronte. Značilno je tudi, da Fronta ob
							ustanovitvi ni izdala proglasa v lastnem imenu, pač pa v imenu KPS in se
							v njem posebej obrača na komuniste, češ da je politika meščanskih strank
							doživela popoln polom in da je edino KPS poklicana voditi osvobodilni
							boj slovenskega naroda do njegove zmage. Upanje za uresničitev tega
							cilja pa vidi predvsem v obstoju »orjaške in nepremagljive sile
							dvestomilijonskega sovjetskega ljudstva, ki z boljševiško partijo na
							čelu in pod genialnim vodstvom velikega Stalina gradi komunizem in
							uresničuje ideale najnaprednejših duhov človeštva«. (Prispevki – april
							2001, str. 162)</p>
						<p>Že uvodni članek prve številke obnovljenega Slovenskega poročevalca Naša
							nesreča in naša vera ostro obsoja »kapitalistično gospodo, ki je s svojo
							koruptno politiko izpodkopala obrambo Jugoslavije«, in napoveduje, da
							»se je preteklost prelomila«, da bo na razvalinah imperializma nastal
							nov svet, svet brez izkoriščanja delovnih ljudi in zatiranja narodov. –
							Seveda so bile vse te velike besede zgolj mahanje po zraku, dokler
							Stalin in Kominterna po napadu Nemčije na Sovjetsko zvezo nista
							poklicala k osvobodilnemu boju proti fašizmu. Tedaj je PIF postala
							Osvobodilna fronta slovenskega naroda, Anglija in ZDA pa njeni
							protifašistični zaveznici. Ime Osvobodilna fronta slovenskega naroda se
							prvič pojavi v Slovenskem poročevalcu od 28. junija 1941 v članku
							Gigantski boj za svobodo narodov. </p>
						<figure>
							<graphic url="slike_z_66/z_66_11.png"/>
							<head>Fanouš Emmer</head>
						</figure>
						<p>Od tedaj naprej se »osvobodilni« film odvija z neverjetno naglico. V
							avgustu 1941 v Ljubljani ustanovijo VOS – varnostno obveščevalno službo.
							Za njen rojstni dan bi lahko veljal 15. avgust 1941, ko je Kardelj
							povabil na razgovor Zdenko Kidrič in Franca Ravbarja – Viteza. Z njima
							se je posvetoval o organizaciji in načinu dela obveščevalne varnostne
							službe. Dogovorili so se o razdelitvi dela in nalog. Kasneje je VOS
							vodil kolegij oziroma centralna komisija VOS, ki so jo sestavljali
							Zdenka Kidrič, Edo Brajnik, dr. Vito Kraigher in nekaj časa tudi Franc
							Ravbar. (Dr. T. Griesser-Pečar, Razdvojeni narod, str. 367) Tako
							imenovani zavezniki OF pri ustanovitvi VOS niso imeli nobene besede.
							Drugo pomembno dejanje tega časa se je zgodilo v septembru, ko se je
							Vrhovni plenum OF preimenoval v Slovenski narodno osvobodilni odbor in
							med drugim izdal Odlok o zaščiti slovenskega naroda in njegovega gibanja
							za osvoboditev in združitev. Po tem odloku je bil odpor proti okupatorju
							dovoljen le v okviru OF, kakršnokoli organiziranje in združevanje izven
							OF pa je bilo proglašeno za izdajstvo, ki se kaznuje s smrtjo. O tem
							odločajo posebna sodišča in zasliševanje krivcev ni potrebno. Pritožbe
							proti odločbam teh sodišč niso možne. Partija je s tem uvedla monopol
							nad odporom proti okupatorju in »uzakonila« pobijanje političnih
							nasprotnikov. Začeli so se atentati, pa ne na okupatorje, ampak na
							komunistom nasprotne Slovence.</p>
						<p>18. septembra 1941 so partizani pri Rašici napadli nemške geodete. Nemci
							so zato požgali vas, njene prebivalce pa izselili. Del rašiške
							partizanske čete je potem prišel na Samotorico nad Horjulom in
							organiziral šolsko taborišče. V Horjulu je tedaj pod neposrednim
							Kidričevim vodstvom dr. Cene Logar organiziral partijo in OF in s
							pomočjo iz Ljubljane skrbel za taborišče na Samotorici. Od tu je bil v
							začetku decembra izveden napad na železniški most pri Preserju, ki je
							imel zelo težke posledice za okoliške prebivalce. Taborišče na
							Samotorici pa je delovalo do marca 1942, ko so partizani z
							nekonspirativnim obnašanjem sami priklicali Italijane.</p>
						<p>Kako so komunisti uspeli monopolizirati pravico vodenja odpora proti
							okupatorju? So bili res edini, ki so na tem področju nekaj naredili? Kaj
							so med tem počele predvojne politične stranke? So bile res popolnoma
							nedejavne? V Slovenski ljudski stranki so se začele priprave za
							formiranje tajnih oddelkov že aprila 1941; v programu so imeli zbiranje
							orožja in priprave za oborožen odpor ob primernem času, zbiranje
							vojaških informacij za zaveznike in širjenje zavezniške propagande.
							Konec leta 1941 naj bi Slovenska legija, tako se je namreč imenovala ta
							ilegalna organizacija, imela 5000 pripadnikov, kasneje pa celo 8000. –
							Sokolsko legijo je v začetku avgusta 1941 ustanovilo nekaj vidnejših
							sokolov, ki se niso hoteli priključiti OF. Ko je bila najmočnejša, je ta
							skupina štela okrog 900 članov in med njenimi poveljniki je bil tudi
							Pavle Vošnar–Vidmar. – Čeprav je bila Narodna legija ilegalna
							organizacija večih manjših strank in skupin kot Samostojne demokratske
							stranke, Katoliške sredine, Stare in nove pravde, je bila najšibkejša.
							Štela je le nekaj deset članov. Pojavila se je že junija 1941 kot
							organizacija Pobratim in potem skoraj dve leti delovala pod tem imenom.
							Vodila sta jo Tone Krošelj in Milan Bano. Slovensko narodno gibanje je
							med ilegalnimi organizacijami demokratične strani manj znano. Morda
							zato, ker je delovalo le kratek čas. Pa vendar bomo v naslednjih
							poglavjih zvedeli o njem nekaj več, saj je bil z njim povezan ing.
							Fanouš Emmer, kateremu je posvečen ta sestavek. 4. decembra 1941 so ga
							pred cerkvijo sv. Jerneja v Šiški ustrelili vosovci in v komunikeju o
							njegovi smrti je Slovenski poročevalec prvič uporabil ime »bela
							garda«.</p>
					</div>
					<div type="div3">
						<head>O življenju in delu Fanouša Emmerja</head>
						<p>Še največ spominov na Franca Emmerja najdemo v zapiskih Pavla Ranta.
							Poznala sta se že v Kranju, kjer sta preživela otroška in mladostna
							leta, hkrati pribežala pred Nemci v Ljubljano in bila potem do Emmerjeve
							prezgodnje smrti tesna sodelavca. Ni dvoma, da je Emmer naredil na Ranta
							močan vtis, zato se ga je tudi v Argentini pogosto spominjal in ob
							spominu nanj razmišljal o prvih mesecih okupacije leta 1941. Kot
							dolgoletni urednik Vestnika, glasila slovenskih protikomunističnih
							borcev, je imel priliko, da je nekdanjemu prijatelju večkrat posvetil
							kako manjšo iskrico, ob vsaki okrogli obletnici smrti pa tudi daljše
							razmišljanje, kjer je ovekovečil marsikatero podrobnost o njegovem
							življenju in delu. Kranjski župnik in dekan Matija Škrbec je leta 1951 –
							ob desetletnici Emmerjeve smrti pripravil daljši zapis in ga objavil v
							4. zvezku publikacije Rdeča zver pijana krvi, ki jo je izdajala Ameriška
							domovina. Kljub temu, da je Emmerja osebno poznal, je zbral še nekaj
							gradiva, da bi, kot pravi sam, podal objektivno sliko njegovega dela in
							smrti, predvsem pa branil njegovo dobro ime, ki so ga komunisti skušali
							na vse načine umazati.</p>
						<p>S pomočjo obeh omenjenih piscev poglejmo sedaj tudi mi nekaj podatkov iz
							življenja in dela mladega moža, ki je padel kot ena prvih žrtev
							komunistične revolucije v Sloveniji. Franc Emmer je bil rojen 26. julija
							1918 v Kranju. Njegov oče, inženir Franc Emmer, po rodu Čeh, ki si je
							izbral Slovenijo za svojo drugo domovino, je bil vodja tehničnega
							oddelka pri okrajnem glavarstvu v Kranju. Dekan Škrbec je o njem
							zapisal, da je »bil pravi narodnjak češkega kova, naprednjak in odločen
							sokol, v vsem svojem nastopu dostojen in strpen tudi do oseb drugačnega
							svetovnega nazora«. Mati je bila iz znane kranjske družine Šavnikovih.
							Šavniki so bili strankarsko precej nevtralni, vendar pa verni in narodno
							zavedni. Mladi Franc, doma so ga klicali Fanouš, je po končani realni
							gimnaziji v Kranju odšel na Češko, v domovino svojega očeta, študirat
							montanistiko (rudarstvo). Po nemškem vdoru na Češko se je vrnil domov in
							nadaljeval študij na tehničnem oddelku ljubljanske univerze. Ko je bila
							na cvetno nedeljo 1941 napadena tudi Jugoslavija, je po navodilih iz
							Ljubljane organiziral samostojno četo kranjskih prostovoljcev, ki naj bi
							se skupno z jugoslovansko vojsko umaknili v notranjost države in od tam
							v inozemstvo, če bi bilo potrebno. Zbral je okrog sebe mlade navdušence
							raznih poklicev, prepričanj in političnih pripadnosti; le komunistov, ki
							jih v industrijskem Kranju ni manjkalo, menda ni bilo med njimi. So pač
							zaradi nemško-sovjetskega prijateljstva imeli drugačna navodila.
							Naključje je hotelo, da sta si tedaj v Kranju stala nasproti Fanouš
							Emmer in dr. Vilfan, ki sta si bila bratranca, vendar različnega
							političnega prepričanja in pripadnosti.</p>
						<p>Razpad jugoslovanske vojske in hitra nemška ter italijanska zasedba so
							preprečili uresničitev pogumnih načrtov kranjske mladine. 5. maja 1941
							je bil zadnji dan, ko so Nemci še dovoljevali brez posebnih dovoljenj
							prehod preko začasnega bloka pri Šentvidu. Nekateri Gorenjci so tedaj
							zapustili domove in se umaknili v Ljubljano. Pavle Rant piše, da je le
							dan ali dva kasneje srečal v Ljubljani Fanouša. Ugotovila sta, da
							stanujeta v isti ulici. Fanouš, ki je bil že prej povezan z organizacijo
							četnikov, je bil poln načrtov za odpor proti okupatorju. V Ljubljani je
							bilo tedaj zbranih precej bivših jugoslovanskih oficirjev, ki jih je že
							od prej poznal. Tako je tudi Rant že pred koncem maja 1941 spoznal
							Danila Koprivica, Marijana Strniša, Milana Kranjca, Mira Stamenkoviča,
							Juleta Višiča in še nekatere iz ljubljanske oficirske skupine. Več dela
							kot z oficirji, ki so se v glavnem organizirali sami, sta pa imela s
							študenti. Preko trnovskega kaplana Marjana Kremžarja je Emmer pridobil
							za svoje delo nekaj članov Katoliške akcije kot brata Danila in Jela
							Capudra, Franceta Kremžarja in še nekatere. O njih je pohvalno povedal,
							da »takih fantov še svoj živ dan ni srečal.« Manj sreče je imel z levo
							usmerjenimi študenti, saj so nekateri kmalu odšli v OF in s seboj
							odnesli tudi podatke o Emmerju in njegovi organizaciji. Znani imeni med
							temi sta Tone Brecelj, najmlajši sin dr. Antona Breclja, in Franci
							Kosmač. Preko njih je Emmer dobil stik s samim vrhom OF, hkrati pa tudi
							neposredno odkril svoje načrte. V začetku je hotel navezati svojo
							ilegalo na bivši stranki SLS in JNS, vendar je kmalu spoznal, da to ne
							bo mogoče, zato se je odločil za Slovensko narodno gibanje, ki ga imajo
							nekateri za Glavačevo organizacijo. Toda več o tem nekoliko kasneje.</p>
						<figure>
							<graphic url="slike_z_66/z_66_12.png"/>
							<head>France Kremžar</head>
						</figure>
						<p>Skoraj gotovo je Emmer v začetku verjel, da bo tudi komuniste mogoče
							pridobiti za skupno ilegalno delo ob upoštevanju navodil jugoslovanske
							begunske vlade. Vendar je razmeroma zgodaj začutil, da resnično
							sodelovanje s komunisti ne bo nikoli mogoče. Nekaj tega spoznanja je
							dobil tudi iz razgovorov s sestrično Jelo Vilfan. Kljub temu se je še
							oklepal upanja, da se komunisti v času največje narodne stiske ne bodo
							obrnili proti lastnim ljudem. Mislil je, da je še čas za ukrepanje, zato
							se je vrgel na organizacijo mladine, da bi s tem naredil protiutež
							komunističnim oddelkom. Značilno za to njegovo delo je, da je navezal
							stike z različnimi skupinami. Ko je zvedel, da se Stara pravda nagiba k
							vstopu v OF, je šel k njim na razgovor in jih skušal odvrniti od tega
							koraka. Rant pove, da so ponudili sodelovanje tudi Stražarjem. Odgovor
							je prinesel Casar v spremstvu Leskovarja, češ, »da bi bilo dobro še malo
							počakati, da vidimo razvoj«. Rant in Emmer sta bila skupaj pri Zarjanih
							in pri Milošu Staretu, ki je pokazal veliko razumevanja.</p>
						<p>Ker je Marjan Kremžar kmalu odšel v Srbijo in so ga četniki tam ubili, je
							njegovo vlogo pri organizaciji prevzel kaplan Franc Glavač. V knjigi
							Belogardizem – prva izdaja je izšla junija 1951 »ob deseti obletnici
							vstaje slovenskega naroda zoper fašistične osvajalce« - nosi 7. poglavje
							naslov Skupina kaplana Glavača. Že prvi stavek tega poglavja, ki se
							glasi: »Najradikalnejša in najagilnejša klerofašistična skupina v boju
							proti narodnoosvobodilnemu gibanju je že od konca pomladi 1941 bilo tako
							imenovano Slovensko narodno gibanje, ki ga je organiziral in vodil
							kaplan Franc Glavač. Kmalu se mu je pridružil ing. Fanouš Emmer z družbo
							aktivnih jugoslovanskih oficirjev in fašistov iz nacionalističnih
							krogov.« (str. 123) – pokaže, kako daleč od prave zgodovine je to
							poročilo. Nato nadaljuje, da je Glavač kmalu po okupaciji zvedel, kako
							hitro se širi OF, ki jo je ustanovila komunistična partija, in takoj
							prešel v obrambo in napad. »Pri tem se je povezal s skupino ing. Fanouša
							Emmerja.« Nato navaja pripoved Borisa Laha, enega od Emmerjevih
							oficirjev, ki se je pa kasneje pridružil partizanom, Alojzija Kreka, s
							katerim se je Emmer res pogovarjal, in drugih ter zaključi: »Vodstvo te
							tajne izdajalske skupine sta si delila Glavač in Emmer. Za njima so
							stali klerikalni finančniki in politični vrhovi z dr. Natlačenom na
							čelu, ki so ju bogato podpirali z denarjem in jima dajali politična
							navodila,« in tako naprej v stilu Sajeta in njegovega Belogardizma. Ne
							mislimo »popravljati« vseh teh Sajetovih izmišlij, moramo pa pripomniti,
							da se OF takoj po okupaciji ni širila, saj je še ni bilo, zato se Emmer,
							ki najbrž še ni bil povezan z Glavačem, ni boril proti njej, ampak
							mislil na odpor proti okupatorju, ko pride primeren čas. Ker pa so
							komunisti vse glasneje govorili, da imajo samo oni pravico predstavljati
							narod in ga voditi v odpor, je začel razmišljati, kam bo to pripeljalo. </p>
						<p>Poglejmo še kratek odlomek iz Belogardizma o povezanosti med Staro pravdo
							in Emmerjevo skupino. »Skupina Stare pravde, ki se je zbirala okrog ing.
							Črtomira Nagodeta – Dihurja, je pristala na vabilo in vstopila v
							Osvobodilno fronto, da bi v njej učinkoviteje razbijala borbeno
							slovensko enotnost. Zato se je trudila, da bi v sami Osvobodilni fronti
							poleg ostalega rovarjenja razpihnila papirnato diskusijo o načrtih za
							bodočnost in z njimi zamenjala skrb za oboroženo osvobodilno borbo.
							Nagodetova skupina je v Osvobodilni fronti rovarila po navodilih
							gestapovskega agenta ing. Fanouša Emmerja, kar je njegov sodelavec
							kaplan Glavač kasneje priznal. (Belogardizem, str. 117) Kakšne laži! Le
							kako bi Emmer dajal navodila Nagodetu, ki je bil veliko starejši in imel
							izdelan pogled na politiko in gospodarstvo.</p>
						<p>Ing. Emmerja se v svoji Leseni žlici spominja tudi Juš Kozak. Takole piše
							na strani 67: »Neko nedeljo v avgustu sta me obiskala nečak pobeglega
							ministra Kreka in Emmer, ki ga dotlej še nisem poznal. Pripovedovala sta
							mi, da sta prepotovala razne kraje po Dolenjskem in se prepričala, da je
							slovenska organizacija zelo šibka. Hodila sta po župniščih in
							poizvedovala. Izjavila sta, da sta proti starejšim politikom, tako tudi
							proti banu Natlačenu, ki ga je treba izločiti. Mladina mora prevzeti
							vodstvo. Kmalu sta posegla v debato sinova in načela vprašanje
							marksistov v borbi. Emmer se je odločno uprl vsakemu sodelovanju z
							marksisti. Pogovori so se zasukali v to smer. Emmer se je protivil na
							vse kriplje, čeprav je v debati s fanti prišel večkrat v zagato.
							Nazadnje je žolčno in fanatično, da so se mu zaiskrile oči, izjavil, da
							z marksisti ne bo pod nobenim pogojem sodeloval. Takrat sem ga videl
							prvič in zadnjič, dokler nisem zvedel, da so ga pri šišenski cerkvi
							smrtno zadeli. Značilno je, da so truplo prepeljali v Kranj in da mu je
							na grobu govoril gestapovec.« V izdaji iz leta 1993 je k zadnjemu stavku
							sledeča opomba: Da bi mu na grobu v Kranju govoril gestapovec, ne drži.
							– Prim. Pavle Rant, Koledar Svobodne Slovenije 1951, str. 151.</p>
						<p>Emmer in njegovi so se kar nekaj časa ukvarjali z mislijo, kako bi prišli
							do manjše tiskarne. Ciklostilni aparati jim namreč niso zadoščali.
							Končno so le prišli do tiskarne in začeli delati. Tehnično vodstvo sta
							prevzela France Kremžar mlajši in Sule Tomažič. Pred 6. septembrom –
							rojstnim dnem kralja Petra II. - so že natisnili nekaj tisoč izvodov
							letaka s kraljevo sliko in krajšim besedilom. Nekako ob istem času so
							izdali tudi več tisoč izvodov trosilnih lističev z geslom: Zbirajte se
							okrog Londona! Rant pravi, da OF do tedaj še ni izvedla nobene listkovne
							akcije v tolikšnem obsegu. Po sodelavcih Breclju in Kosmaču je Emmer to
							»literaturo« pošiljal tudi vodilnim komunistom, s čimer je zelo verjetno
							pospešil njihove ukrepe proti sebi, ni jih pa odvrnil od začrtanih
							ciljev.</p>
						<p>Drugi večji podvig, ki se ga je Emmer s sodelavci lotil v poletju 1941,
							je bila radijska postaja. Izvedeli so, da je postaja, ki so se je nekoč
							posluževali agenti angleške obveščevalne službe, izginila in verjetno
							prišla v roke OF. Ni znano, zakaj so jo novi lastniki prenesli na
							podstrešje gimnazije v Vegovi ulici, saj so v poslopju že bili
							Italijani. Morda so mislili, da bo tako bolj varna. Danilo Capuder je
							imel srečo, da je temu prišel na sled in 19. avgusta zjutraj so se on,
							Rant in Emmer odpravili v akcijo. Brez težav so prišli na podstrešje
							realke in »v dobre pol ure smo jo imeli. Dobro uro nas je zamotilo
							demontiranje, še malo pospravljanje in pojavila sta se ‘aktivista’,
							dotedanja upravnika postaje. Stvar je potekla mirneje kot smo sprva
							mislili: bržkone so revolverji v naših rokah (Rant in sodelavca so jih
							našli pri postaji, op. J. Maček) vzpodbudno vplivali na Milana in
							Herzoga, da smo se dostojno pomenili. Preden se je Ljubljana znašla
							sredi prve delovne ure v uradih, je bila postaja že v varnih rokah«.
							(Koledar Svobodne Slovenije 1951, str. 151) Spravili so jo najprej v
							trnovskem župnišču, kjer je prostor preskrbel Franc Kremžar ml., nato jo
							pa postopoma prenesli na Zaplano. Operaterja Milana Boltarja in Emila
							Herzoga so ob srečanju na podstrešju realke vprašali, ali bi hotela
							nadaljevati svoje delo. Boltar je sprejel ponudbo in nato pripravil
							postajo za oddajanje pod novim gospodarjem. Ni pa dela dokončal do 1.
							decembra, kot so se dogovorili. Rant meni, da je Boltar po vsej
							verjetnosti še naprej obdržal stike z OF in pripomogel, da je KP zvedela
							za postajo na Zaplani in jo pred božičem 1941 denuncirala Italijanom.
							(Vestnik 1961, 11-12, str. 303)</p>
					</div>
					<div type="div3">
						<head>Morilski streli pri cerkvi sv. Jerneja</head>
						<p>Ko so gospodarja kmetije na Čebinah v aprilskem jutru 1937 po nočnem
							zasedanju, na katerem je Kardelj razglasil ustanovitev komunistične
							partije Slovenije, vprašali, koga je gostil ponoči, je odgovoril, da je
							imel nekaj turistov. Ni čudno, da je Emmer še poleti 1941 mislil, da
							tistih »nekaj turistov« ne more bistveno vplivati na tok dogodkov v
							okupirani Sloveniji. Toda že septembra je zvedel, da Partija in OF
							»uzakonjata« monopol nad odporom proti okupatorju. Nekateri oficirji so
							bili mnenja, da je treba proti temu ukrepati, in so zahtevali orožje.
							Rant piše, da se je Emmer tedaj obrnil na Natlačena, ki ga je odločno
							zavrnil, da to ne pride v poštev, da Slovenci političnih problemov med
							seboj na tak način ne bomo reševali. To je bil čas, ko je partija že
							vežbala svoje atentatorje v kleti Štepičeve gostilne v Šiški. V
							avgustovski noči od sobote na nedeljo so Edo Brajnik in njegovi
							pomočniki na daljnovod na Vodnikovi cesti pri šoli v Zgornji Šiški
							razobesili rdečo zastavo s srpom in kladivom. Naslednje jutro – v
							nedeljo – se je pod zastavo zbralo veliko ljudi. Italijani so bili
							divji, ker rdečega znamenja niso mogli sneti. Šele okrog poldneva so
							mestni gasilci pripeljali veliko lestev in rešili situacijo. Vosovec, ki
							je ta dogodek kasneje popisal, je zaključil, da je »akcija z zastavo
							moralno zelo pozitivno vplivala na ljudi.« (AS III, 302 – 9) Vprašajmo
							se, kakšen pomen je imela komunistična zastava nad Ljubljano sredi
							poletja 1941. Je kdo izmed gledalcev tedaj pomislil oziroma bi sploh
							mogel pomisliti, da bo štiriletni italijansko – nemški okupaciji sledilo
							skoraj pol stoletja komunističnega totalitarizma?</p>
						<figure>
							<graphic url="slike_z_66/z_66_13.png"/>
							<head>Milan Kranjc</head>
						</figure>
						<p>Omenili smo, da je Emmer hotel z organiziranjem demokratične mladine
							postaviti protiutež napovedanemu komunističnemu monopolu. V ta namen je
							nameraval razširiti delovanje tudi preko meja Ljubljanske pokrajine. Za
							Gorenjsko je že imel kandidata, bivšega aktivnega poročnika Juleta
							Višiča, ki je bil pripravljen oditi na delo takoj, čim dobi ustrezne
							dokumente. Prav tu pa je Emmer zašel v past. Pri svoji agitaciji med
							mladimi je spoznal tudi dva študenta ljubljanske trgovske akademije. Oba
							sta se bolj kot s študijem ukvarjala s prekupčevanjem z markami in
							lirami in bila menda pri tem povezana tudi z gestapovci. V stiski, kako
							dobiti dokumente za Višiča, se je Emmer obrnil nanju, čeprav so ga
							prijatelji svarili. Velika želja, da bi čimprej imel svoje ljudi na
							Gorenjskem, je ohromila njegovo previdnost. Prišel je odgovor, naj bi se
							Emmer sam sestal s »predstavnikom« gestapa in se o vsem konkretno
							dogovoril. Ta »predstavnik« je v resnici bil Edo Brajnik, član VOSa.
							Emmer je predlog sprejel, čeprav je imel tiste dni veliko dela, med
							drugim je tudi zaključeval univerzitetni študij. Za kraj sestanka je bil
							najprej določen hotel Miklič. Vosovec je sicer prišel v hotel, toda tam
							je že sedel šef policije Hacin, ki bi ga lahko spoznal. Tako ta dan ni
							prišlo do srečanja. Drugi dan sta se »predstavnik« in Emmer vendarle
							dobila pred kavarno Evropa in se dogovorila, da se naslednji dan ob dveh
							popoldne srečata pred staro cerkvijo v Šiški. Za ta morilski podvig je
							prostor ob cerkvi sv. Jerneja obkolilo šest vosovcev. Emmer je bil
							ustreljen pred nosom italijanske patrulje, ki se je po prvih strelih
							umaknila.</p>
						<p>Precej podroben opis atentata na Fanouša Emmerja najdemo v Belogardizmu
							in avtor Saje pove, da ga je sestavil po pripovedi Eda Brajnika –
							Štefana. Pavel Rant pa je v Koledarju Svobodne Slovenije 1951 takole
							zapisal: »Za staro šišensko cerkvijo, na eni značilnih ljubljanskih
							cest, je Fanouš 4. decembra ob pol dveh popoldne omahnil, ko je zastonj
							poskušal z golimi rokami izbiti atentatorju revolver iz rok in odbiti iz
							cevi drdrajoče krogle. Padel je nekaj dni zatem, ko je sredi najhujšega
							dela v ilegali končal diplomsko delo in postal inženir.« Ob
							dvajsetletnici Emmerjeve smrti je pa v Vestniku še dodal: » Dan po smrti
							je prišel k nam Albert Ilovar, ki je dotlej sodeloval pri OF. Zaradi
							tega zločina je OF zapustil in od tedaj delal v narodnem taboru, dokler
							ga Gestapo ni prijel in poslal v Dachau, kjer je umrl. K meni je prišel
							tudi Jože Brejc, češ da ga pošilja Kocbek z naročilom, naj bi se
							odločil, ali preneham z dosedanjim delom in grem v OF ali pa nadaljujem,
							kar pomeni iti po Emmerjevi poti. Z Brejcem sva se ponovno dobila 29.
							januarja 1942 v Unionu, kjer sem mu povedal, da bomo delali naprej proti
							KP, zavedajoč se posledic, ki nas utegnejo doleteti. (Vestnik 1961,
							11-12, str. 306)</p>
						<p>Dnevnik Slovenec je šele 10. decembra – na dan pogreba - v rubriki Drobne
							novice takole objavil Emmerjevo smrt: »V Ljubljani je nenadoma umrl
							montanistični inženir Emmer Fanouš. Za njim žalujejo oče ing. Franc
							Emmer, višji tehnični svetnik, ter mati Ana, rojena Šavnik, ki živita
							zdaj v Kranju in sta v rajnem izgubila edinega sina. Njegovo truplo leži
							na Žalah v kapelici sv. Nikolaja, kjer ga bodo v sredo ob enajstih
							dopoldne blagoslovili ter prepeljali v Kranj, kjer bo ob štirih popoldne
							pokopan.« - Blagoslov na Žalah je opravil dekan Škrbec, ki je Emmerja
							osebno poznal, kot smo že omenili. Malo prej sta se slučajno srečala v
							Ljubljani in Emmer je tedaj potožil, da se mora skrivati, ker so ga
							komunisti ovadili Italijanom. Kot duhovnik mu je tedaj priporočil, naj
							bo pripravljen na vse. V zvezi s kleveto, da je Emmerju v Kranju ob
							odprtem grobu govoril gestapovec, ki jo je v Leseni žlici ponovil tudi
							Kozak, Škrbec pojasni, da je ob grobu nenaprošen spregovoril nekaj besed
							le nemški duhovnik Beuke, ki je opravil pogrebni obred. (Rdeča zver … 4,
							str. 16)</p>
						<p>Vsi, ki so tedaj v Ljubljani in v Ljubljanski pokrajini padli pod
							komunističnimi streli, so »umrli nenadoma«. Tako je pisalo tudi za
							sindikalista Vrankarja, ki so ga 6. decembra ustrelili v Mostah.
							Italijanska cenzura ni dovolila pisati kaj več. Zato je toliko bolj
							padlo v oči uradno sporočilo OF, ki ga je 9. decembra 1941 pod naslovom
							Agent gestapa, pete kolone in protinarodne zarote – justificiran objavil
							Slovenski poročevalec: »<emph>Informacijski urad OF sporoča:
								Obveščevalna služba OF, ki je stalno za petami agentom Ovre,
								Gestapa, protinarodnih zarotnikov in pete kolone, je že pred časom
								dognala, da razvija po Ljubljani veliko aktivnost agent in
								provokator Gestapa Fanoš Emer. Nadaljnja poizvedovanja so ugotovila,
								da je dala Gestapo Fanošu Emerju posebno nalogo, naj se udejstvuje v
								protinarodni ‘beli gardi’ in naj s pomočjo ‘bele garde’ organizira
								teroristična dejanja proti aktivistom OF. Fanoš Emer je zasnoval in
								izvršil v krogu ‘bele garde’ naslednje zločine:</emph>
						</p>
						<p>1. Skupno s kaplanom Glavačem je pripravljal umor uglednega katolika, ki
							ni sporazumen z akcijo ‘bele garde’.</p>
						<p>2. Na najetega človeka, ki je dobil za pripravljeni umor že naprej
							izplačano nagrado 500 Lit, pa kasneje umora ni hotel izvršiti, je bil v
							bližini Polhovega Gradca po nalogu Fanoša izveden napad z namenom umora.
							Napadeni se je rešil s težkimi ranami. </p>
						<p>3. Fanoš Emer je pripravljal umor profesorja Ehrlicha. Ta umor je
							zasnoval zato, da bi ga ‘bela garda’ lahko naprtila OF v splošnem in
							Komunistični partiji posebej.</p>
						<p>4. Z istim namenom je pripravljal Fanoš Emer poboj Casarja in Žebota.
							Tudi pri tem je računal, da bo krivda padla na OF, ker sta Casar in
							Žebot njena znana nasprotnika. Hkrati pa je skušal s tem pripraviti
							Casarja in Žebota do popolne enotnosti s svojo organizacijo, češ da so
							vsi enako izpostavljeni terorju OF. Emerjevi agenti, ki bi morali do
							nezavesti pretepsti Casarja in Žebota, so dobili nalogo, naj pobitima
							vtaknejo v žepe grozilna pisma oziroma obsodbo OF.</p>
						<p>5. Fanoš Emer je pripravljal umor treh aktivistov OF. V ta namen je najel
							večje število kriminalnih tipov, katerim je dal predujem po 200 Lit.</p>
						<p>6. Denunciral je večje število zavednih Slovencev.</p>
						<p>Zaradi izvršenih in pripravljenih zločinov nad slovenskim narodom in
							njegovim osvobodilnim gibanjem je posebno sodišče za zaščito naroda
							obsodilo Fanoša Emerja na smrt. Justifikacija je bila izvršena dne 4.
							decembra popoldne pri stari cerkvi v Šiški.</p>
						<p>Zločini Fanoša Emerja niso značilni samo za metode Gestapa, temveč prav
							tako za namere in sredstva protinarodne ‘bele garde’. Ni še sicer povsem
							dognano, če je dr. Natlačen vedel, da je Fanoš Emer agent Gestapa.
							Dognano pa je, da se je Natlačen z njim sestajal in mu izplačeval velike
							vsote. Emer je prejemal denar še iz nekega drugega zelo uglednega vira,
							ki ga bomo po potrebi objavili. Da Emer pripravlja umor uglednega
							katolika, ki ni sporazumen z akcijo ‘bele garde’ in umore aktivistov OF,
							je vodstvo ‘bele garde’ vedelo. Teh umorov Emer ni pripravljal samo po
							nalogu Gestapa, temveč tudi po nalogu ‘bele garde’. Emer se je sploh
							pečal z dejanji povsem kriminalnega značaja. Znani vlom pri Praprotniku
							je izvršil on. Izvedel ga je iz dveh razlogov: 1. je moral po nalogu
							svojih gospodarjev, katerih sodelavec je narodni izdajalec Praprotnik
							sam, izmakniti Praprotniku neke dokumente; 2. pa je za svojo osebno
							porabo odnesel iz Praprotnikove blagajne nekaj tisoč lir. Pred kratkim
							se je Emer sprl z nekim drugim vojaškim organizatorjem ‘bele garde’. Ker
							so mu tla pod nogami postajala prevroča, je sklenil oditi za nekaj časa
							v Nemčijo. Dva agenta Gestapa sta imela nalog izročiti Emerju nove
							legitimacije. </p>
						<p>Obveščevalni službi OF so znane še druge zanimive podrobnosti, ki
							osvetljujejo protinarodne in kriminalne zločine ‘bele garde’. Objavili
							jih bomo v primernem času.«</p>
						<p>Namerno smo v našo zgodbo vključili celotno besedilo komunikeja o
							»justifikaciji« Fanouša Emmerja, da bi bralci začutili vso sprevrženost
							tega poročanja. Kar devetkrat je v poročilu omenjena bela garda. Kako
							naj razumemo, kaj in kdo je pravzaprav ta »zloglasna, protinarodna in
							kriminalna bela garda«? Na eni strani slovenski narod, to je OF in
							partija, na drugi strani pa protinarodna bela garda – vse kar ni v OF
							ali ji morda celo nasprotuje.</p>
						<p>V isti številki Slovenskega poročevalca je objavljeno tudi pismo
							Vrhovnega štaba narodnoosvobodilnih partizanskih odredov Jugoslavije z
							dne 17. novembra 1941 Izvršnemu odboru Osvobodilne fronte slovenskega
							naroda, ki se začne takole: »Glede na sedanje dogodke v Srbiji, kjer je
							prišlo do oboroženega spopada med partizanskimi oddelki in četniškimi
							oddelki Draže Mihajloviča, smatramo za potrebno sporočiti Vam kot
							političnemu predstavništvu slovenskega naroda naslednje.« Sledi obširna
							razlaga, kako se partizanski štab že dolgo trudi za sporazum z
							Mihajlovičevimi četniki. Mihajlovič se je stalno izmikal, češ, da je za
							oborožen odpor še prezgodaj, je pa obljubil nekakšno lojalnost.
							Partizani so medtem osvobodili velik del Srbije in na tem področju
							tolerirali tudi četnike, zato so predlagali ustanovitev skupnega
							operativnega štaba in vzpostavitev civilne oblasti. Četniki so predlog
							odklonili in začeli najprej z napadi na posamezne partizane, v noči na
							2. november pa organizirano napadli Užice, Ivanjico in še nekatera
							mesta, ki so jih imeli v rokah partizani. Partizani so prešli v
							protinapad in kmalu stisnili četnike v nekaj vasi. Dobili so dokaze, da
							Mihajlovič po eni strani prikazuje Londonu, kako se bori proti Nemcem,
							po drugi pa od Nediča in Nemcev jemlje denar za boj proti komunistom.
							Partizanski štab bo sicer še poskušal pregovoriti Mihajloviča in ga
							pridobiti za sodelovanje, vendar je upanje za uspeh pogajanj skromno. Ko
							obveščajo o teh dogodkih, opozarjajo na budnost, da se kaj podobnega ne
							bi zgodilo tudi v Sloveniji.</p>
						<figure>
							<graphic url="slike_z_66/z_66_14.png"/>
							<head>Marjan Strniša</head>
						</figure>
						<p>Slovenski komunisti so konec leta 1941 imeli le malo partizanskih
							oddelkov, vendar so bili v nekem oziru v prednosti pred Srbijo, ker so
							imeli »zakonsko« podlago za odstranjevanje političnih nasprotnikov. Na
							tej podlagi so »justificirali« tudi Fanouša Emmerja. Zanj se je vedelo,
							da je bil že pred okupacijo povezan s četniško organizacijo, vedelo se
							je, da so bili njegovi oficirji privrženci polkovnika Mihajloviča, pa
							vendar v obvestilu o »justifikaciji« to ni niti z besedico omenjeno.
							Zdelo se jim je bolj zanesljivo, da ga prikažejo kot gestapovca in
							protinarodnega zarotnika – belogardista.</p>
					</div>
					<div type="div3">
						<head>Zaključek</head>
						<p>V predhodnem poglavju smo navedli celoten tekst obvestila, ki ga je
							Informacijski urad OF objavil po uboju Fanouša Emmerja. Čeprav je
							sprevrženost tega sporočila že od daleč vidna, ne bo odveč, če mu dodamo
							nekaj pojasnil in opomb. »Ugleden katolik«, čigar umor naj bi Emmer
							načrtoval in zanj že plačal morilca, naj bi bil dr. Aleš Stanovnik. Baje
							je Emmer iskal zvezo z njim, da bi ga skušal odvrniti od sodelovanja z
							OF. Znano je, da so Aleša Stanovnika 2. junija 1942 kot talca ustrelili
							Italijani, ki so teden pred tem popolnoma nepričakovano odkrili njegovo
							skrivališče v Ljubljani. Celo Jože Brejc (Javoršek) je verjel, da so ga
							izdali komunisti sami: »S Tomažem (Janezom Tomincem) sva se pogovarjala
							o nenavadni aretaciji Aleša Stanovnika. Tomaž je globoko prepričan, da
							so ga izdali komunisti. Živ krst – razen neke vosovke – ni vedel, kje
							stanuje. In ko so ga zasliševali, so mu na policiji povedali izredno
							natanko, kaj dela, kakšno funkcijo ima v OF, kakšna so njegova stališča
							do Cerkve, do partije, do Italije, kakšne so njegove zveze in kaj vse je
							že doslej zagrešil zoper italijanske zakone. Aleš se je v zaporu moralno
							podrl, ker je spregledal, da ga niso mogli izdati drugi kakor komunisti.
							Preveč jim je bil nevaren. Med krščanskimi socialisti je bil vsekakor
							najbistrejši in politično najbolj nadarjen človek. Bil pa ni samo
							politično nadarjen, ampak tudi moder. A ko so komunisti ugotovili, da z
							njim ne bodo mogli pometati kot z drugimi, so se ga znebili. Jaz ne vem,
							kaj bi si mislil o Tomaževem poročilu. Vem samo to, da me je Boris
							Kraigher svaril pred Alešem Stanovnikom in pred Marjanom Brecljem. – A
							ko sem Kocbeku poročal, kar mi je povedal Tomaž, je bil zgrožen. Prosil
							me je, naj za božjo voljo Tomaževih pričevanj nikomur ne posredujem.
							‘Nobenega smisla nima s podatki, ki o njih ne veš ali so resnični ali
							ne, motiti harmonijo, ki vlada med nami.’ Tako je rekel in jaz sem
							molčal, čeprav se mi je duša trgala od groze.« ( Spomini na Slovence
							III., str.122) </p>
						<p>Kot piše Pavel Rant, se je Emmer želel povezati s Stražarji, ki so pa to
							odklonili. Ni dvoma, da je bila Partija o tem obveščena. Ali se jim je
							zato zdelo primerno, da Emmerju naprtijo pripravljanje umora Ehrlicha,
							Casarja in Žebota? Zakaj pa so nekaj mesecev kasneje Ehrlicha ubili
							sami? Hkrati z njim so načrtovali tudi uboj Žebota, zato so v naprej
							pripravljenem sporočilu zapisali, da sta bila »justificirana« Ehrlich in
							Žebot, kasneje pa popravili, da je bil Ehrlichov spremljevalec študent
							Rojic. Kakšen motiv bi mogel imeti Emmer, da bi se spravil nad sam vrh
							stražarskega gibanja? Samo zato, da bi potem obdolžil komuniste? Res pa
							je, da so imeli komunisti Stražarje in KA za največje nasprotnike, kar
							je v idejnem pogledu vsekakor držalo. Govorjenje o beli gardi in
							prerivanju med političnim skupinicami je verjetno imelo tudi namen
							zavesti Italijane in odvrniti njihovo pozornost od OF. Povezovanje
							Emmerja z Natlačenom in njegovimi finančnimi podporami ni bilo škodljivo
							zanj, ki je bil že mrtev, pač pa za Natlačena, saj je zbujalo dvome tako
							pri domačih ljudeh kot pri okupatorski oblasti, ki mu že itak ni
							zaupala.</p>
						<p>Zelo zanimiv se nam zdi opis, kako naj bi Emmerjevi agenti dobili
							navodilo, naj ubitemu Casarju in Žebotu vtaknejo v žep grozilno pismo
							oziroma obsodbo OF. Ko beremo ta del komunikeja, nam stopi pred oči neka
							druga slika: V zgodnjem jutru 7. maja 1942 leži na cesti blizu Podklanca
							onkraj Rovt mlado dekle, Francka Mravlje. Ponoči so jo tam ustrelili
							partizani zaradi zveze z italijanskim oficirjem. Karel Leskovec, tudi
							sam partizan, je kasneje ta dogodek opisal v knjigi Križpotja in povedal
							tudi, da je mrtvo dekle imelo na prsih papir s sporočilom: Tako se bo
							zgodilo vsakemu, ki bo izdajal slovenski narod! Domačin pa, ki je
							zjutraj prvi prišel do trupla, se spominja, da je imela za plaščem
							zataknjen listič z napisom OF. Nas seveda zanima, od kod podobnost med
							obravnavanim komunikejem in sporočilom na Franckinem truplu. Ni dvoma,
							da so v obeh primerih sledovi iste šole.</p>
						<p>Torej »Emmer se je sploh pečal z dejanji povsem kriminalnega značaja«,
							zato ni čudno, če je vlomil pri »narodnem izdajalcu Avgustu Praprotniku,
							in mu izmaknil neke dokumente in denar za svojo osebno porabo«. No, tega
							istega industrialca Praprotnika so vosovci ustrelili 20. februarja 1942
							pri belem dnevu na Tavčarjevi cesti v Ljubljani. Dejansko sta Partija in
							VOS v razmeroma kratkem času na ta ali oni način spravili s poti skoraj
							vse, ki naj bi bili v nevarnosti pred Emmerjem.</p>
						<p>Ni res, da »se je Emmer nameraval za nekaj časa umakniti v Nemčijo zaradi
							spora z nekim vojaškim organizatorjem bele garde«, res pa je iskal
							dokumente za Juleta Višiča, ki naj bi šel organizirat Gorenjce. Pri tem
							je bil Emmer premalo previden in je zašel v vosovsko past. Dvomimo, da
							so bili Emmer in njegovi na tekočem glede takratnih razmer na
							Gorenjskem. Samo ugibamo lahko, kaj bi lahko naredil Višič, ko se je v
							Poljanski dolini že pripravljala vstaja. Kako bi na njegov prihod
							reagirala Partija oziroma partizani. Ne smemo pozabiti, da so bile na
							Gorenjskem že pred decembrsko vstajo tudi »likvidacije«. Bi
							organizatorji vstaje naredili z njim podobno kot z radijsko postajo na
							Zaplani?</p>
						<p>Ni dvoma, da je Emmerjevo gibanje imelo v začetku izrazit
							protiokupatorski značaj. Poleg akcije Tigra v maju 1941 na Mali gori pri
							Ribnici je bilo prvo, ki je tedaj začelo konkretne priprave za odpor
							proti okupatorju. Bilo je sicer maloštevilno, vendar pomembno, saj so
							bili vanj vključeni oficirji in podoficirji bivše jugoslovanske vojske,
							menda jih je tedaj samo v Ljubljani bilo okrog tisoč, in študenti. Hudo
							sprevržene in krivične so obtožbe, da je bil Emmer gestapovec in
							belogardist, da se je družil s kriminalnimi tipi in podobno. Ko so se z
							gestapom ali z italijanskimi generali dogovarjali komunisti, so bile to
							hvale in občudovanja vredne taktične poteze, če se je pa česa podobnega
							lotil kdo z demokratičnega brega, je bil takoj obtožen kolaboracije in
							narodnega izdajstva. </p>
						<p>Po Emmerjevi smrti ali morda že prej je Ernest Tomec, ki je vodil dijaško
							in študentsko KA in do konca vztrajal na tem, da se njeni člani ne smejo
							politično udejstvovati, od fantov, ki so se vključili v Slovensko
							narodno gibanje, zahteval, naj se odločijo ali za eno ali za drugo.
							Nekateri so tedaj izstopili iz KA, drugi pa so opustili politično
							delovanje. Italijani so bili tudi po zaslugi Partije že nekaj časa
							pozorni na bivše oficirje in podoficirje, ko pa jim je OF po pošti
							poslala pozive, naj se vključijo v partizansko vojsko, so se odločili za
							aretacijo. Po domovih so pobrali več kot tisoč oficirjev in podoficirjev
							in jih odpeljali v posebno taborišče v Italijo. OF se je s tem znebila
							nevarnega potencialnega nasprotnika. Ko so se v drugi polovici leta 1942
							začele ustanavljati protikomunistične vaške straže, je bilo med njimi le
							malo poklicnih častnikov.</p>
						<p>Letos mineva šestdeset let od umora Fanouša Emmerja. Njegov morilec je
							kot narodni heroj in nosilec važnih državnih funkcij dobil prostor že v
							1. zvezku Slovenske enciklopedije, medtem ko Emmer, ki bi glede na svoj
							priimek tudi spadal tja, sploh ni bil omenjen. V 16. – dodatnem zvezku
							je bilo to popravljeno, pa kljub temu bi bil verjetno danes celo
							marsikateri zgodovinar v zadregi, kaj naj pove o njem. Zelo verjetno je,
							da bi z nekoliko lepšimi besedami ponovil opis, ki ga je uvedel že
							Franček Saje in ga je skoraj pol stoletja ponavljala uradna zgodovina.
							Takih ali podobnih problemov ni imel Tine Debeljak, ki je leta 1949 v
							Argentini izdal Veliko črno mašo za pobite Slovence in se v njej spomnil
							tudi Fanouša Emmerja. Zdi se nam prav, da ob šestdeseti obletnici smrti
							osvežimo spomin na njemu posvečene verze in z njimi zaključimo to
							razmišljanje:</p>
						<figure>
							<graphic url="slike_z_66/z_66_15.png"/>
							<head>Danilo Koprivica</head>
						</figure>
						<p>Pal je prvi pred cerkvijo mučenika Jerneja:</p>
						<lg>
							<l>Drzen kot sokol, mlad kot cvetju odprta veja … </l>
							<l>Sla je okusila kri – o, kdaj bo nasičena žeja?</l>
						</lg>
						<lg>
							<l>Sla in Gnev v človeku kot žrebca brez uzd divjata. </l>
							<l>Roka se peni od krvi kot grča mesarskega bata. </l>
							<l>Zemlja se meša s krvjo v močvaro krvavega blata.</l>
						</lg>
						<lg>
							<l>O Zemlja naša čista, zdravje plenjajoča:</l>
							<l>Zdaj smrt prihaja vate, iz srčnih žil deroča -</l>
							<l>Shrani njena trupla, Življenje oznanjujoča!</l>
						</lg>
					</div>
				</div>
				<div type="div2">
					<head>Sv. Gregor</head>
					<docAuthor>Tone Oblak</docAuthor>
					<div type="div3">
						<head>Sv. Gregor so Slemena in Slemena sv. Gregor</head>
						<p>Sv. Gregor je uradni naziv naše župnije, tako se je reklo tudi občini,
							dokler smo jo imeli. Ozemlje, na katerem se razprostira župnija in se je
							tudi občina, pa so Slemena. Zdaj je tako, da kadar govorimo o Sv.
							Gregorju, mislimo na Slemena. V Krajevnem leksikonu Slovenije piše, da
							je »Sv. Gregor (725 m, 54 preb.) gručasta vas, središče Slemen na jugu
							Velikolaščanske pokrajine. Stoji na razglednem vrhu, kjer je razvodje
							med ponikalnicama Rašico in Bistrico. V kmetijstvu prevladuje
							živinoreja. V vasi je župnijska cerkev sv. Gregorja Velikega. Pri Sv.
							Gregorju se je rodil Janez Evangelist Krek (1865–1917).« Prav bi bilo,
							če bi napisali, da krasi glavni oltar slika Matevža Langusa iz 1832,
							zlasti pa ne bi smeli pozabiti fresk iz 16. stoletja v podružnični
							cerkvi sv. Urha v Maršičih z znamenito Lisico romarico: naslikana je
							lisica z romarsko palico v roki, s papeško kapo na glavi, iz žepa pa ji
							visi glava ukradene kokoši. </p>
						<p>Saj smo Gregorci trmasti in zagnani, nikoli pa nam ni padlo na um, da bi
							uničevali svojo dediščino, čeprav protestantsko. </p>
						<p>Če bi šli gledat, kaj piše za našo vas Graben (740 m, 25 preb.), ki ni
							niti km oddaljena od farnega središča, bi naleteli na podoben zapis,
							povrhu pa na podatek, da je najvišje naselje v Slemenih. Najvišja
							trigonometrična točka na Slemenih, kota 753, je na gričku za Ilijevo, to
							je našo hišo, in v njeni bližini imamo postavljen kozolec. Tam sem se
							rodil 4. maja 1923. leta kot drugi otrok, leto starejši je bil brat
							Stanko, za menoj pa še sedem. Srednje velika kmetija, oče je tudi
							trgoval z lesom, po veliki krizi po l. 1930, ko je Evropo preplavil
							poceni ruski les, pa se je posvečal predvsem kmetiji in nam otrokom, pa
							tudi politiki. Že stari oče se je ukvarjal z njo in bil celo župan, oče
							pa kar nekaj mandatov občinski odbornik, seveda na listi Ljudske
							stranke. Ta je na Slemenih vedno zmagovala. Imeli smo toliko zemlje, da
							so nam hodili ljudje pomagat za plačilo, par konj, vsaj štiri krave in
							pet prašičev. Brat Stanko je študiral farmacijo, mene pa je oče
							nameraval poslati na kmetijsko šolo na Grmu. Vojna nam je prekrižala
							načrte, ne toliko italijanska okupacija, ki smo jo komaj čutili, ampak
							revolucija. Na Slemenih Italijanov ni bilo, prvo karabinjersko postajo
							so imeli v Sodražici in se za nas niso brigali. O tem sem že pisal in je
							mojo zgodbo objavil Ivo Žajdela, zdaj samo bolj podrobno. </p>
						<p>Slemena so od nekdaj veljala za klerikalna. Občino so nam vzeli
							ljubljanski liberalci, ko so prišli do besede, ter jo razdelili med
							Velike Lašče in Sodražico. Kasneje smo prišli pod Ribnico. Pred vojno je
							živelo v 21-ih vaseh naše fare nad 600 ljudi, zdaj pa samo še 460. Še ko
							smo bili trije Ilijevi fantje, Stanko, Tone in Vinko Oblak še
							kratkohlačniki, smo bili povsod zraven. Spominjam se proslave ob
							60-letnici dr. Antona Korošca, takrat je bil ravno v konfinaciji.
							Streljali smo s topičem, kurili kres, obešali slovenske zastave na
							drevesa in eno celo narisali na gasilski dom. Kmalu po tistem je bila
							tudi birma in smo postavili visok mlaj s slovensko zastavo na vrhu
							krošnje. Prihajali so žandarji, plezali po drevesih in snemali zastave,
							do onemoglega streljali na zastavo na mlaju, dokler je niso razcefrali,
							narisane zastave na gasilskem domu pa so se lotili kar s krampom. </p>
					</div>
					<div type="div3">
						<head>Ob potu svojega obraza</head>
						<p>Skrbno smo obdelovali zemljo, redili živino, prevažali s parom konj.
							Marsikje je bilo tako strmo, da je moral eden pri oranju paziti samo na
							to, da brazda ni padala nazaj. Pridelovali smo koruzo, krompir, oves,
							ječmen, ajdo. Osnovno šolo sem končal, ko sem bil star 14 let, potem pa
							sem delal na kmetiji in veliko vozaril. Večeri pa so bili za druženje in
							kulturno dejavnost, pri katerem smo imeli glavno besedo sicer fantje, a
							tudi dekleta niso stala ob strani. Vse družabno življenje se je odvijalo
							pri Sv. Gregorju, ki je bil pravo središče. V njem skoraj ni bilo pravih
							prebivalcev, pač pa cerkev z župniščem, prosvetni dom, šola, gasilski
							dom ter Oblakova trgovina in gostilna. Imeli smo lepo knjižnico,
							gasilsko društvo, pevski krožek, igralsko družino; igre so bile na
							štefanovo, na binkoštni ponedeljek in še nekajkrat, ljudje so jih
							prihajali gledat iz Velikih Lašč, Sodražice in Ribnice. Prosvetni dom z
							veliko dvorano stoji še danes. Na strehi je nosil ponosni napis
							GREGORJEV DOM. Seveda smo imeli tudi telovadno društvo. Uradno sta bila
							to fantovski odsek in dekliški krožek, po naše pa smo bili orli in
							orlice. Tudi Sokola so skušali ustanoviti pri nas, pa ni bilo pravega
							zanimanja, čeprav so nas celo v šoli nagovarjali, naj se vpišemo.
							Dvorazredna šola je ponosno nosila ploščo s sporočilom, da se je v tej
							hiši rodil Janez E. Krek. Otrok nas je bilo skoraj sto in je moral biti
							pouk v dveh izmenah, v vsakem prostoru po dva razreda. Danes je v nižjih
							razredih osnovne šole, ki jo imamo v nekdanjem prosvetnem domu, pol manj
							otrok, otroke višjih razredov pa vozijo v Sodražico. Tudi stare šole ni
							več, saj so jo okrog 1. oktobra 1943 skupaj s prosvetnim domom požgali
							partizani. Dom smo naslednje leto obnovili, s šolo pa je bilo konec.
							Morali so jo podreti in zdaj na njenem mestu stoji gasilni dom. Dokaz,
							kako trpežni smo Gregorčani in kako pri srcu nam je bil naš dom, je
							njegovo popravilo sredi vojne vihre. Leta 1944 smo prav iz opekarne Vič
							pri Ljubljani tovorili strešnike, da smo prekrili njegovo streho. Z
							vozovi z opeko smo se pridružili nemškim oskrbovalnim konvojem, ki so
							vozili na Dolenjsko hrano za prebivalce. Krekovo ploščo je eden od
							domačinov shranil in skril. Leta 1984, torej še v svinčenih časih, so jo
							kljub nasprotovanju občinskih veljakov pritrdili na šolo, nekdanji
							prosvetni dom, slovesno odkrili in blagoslovili. </p>
						<figure>
							<graphic url="slike_z_66/z_66_16.png"/>
							<head>Sv. Gregor, v ozadju vas Graben</head>
						</figure>
						<p>Ob kapitulaciji Jugoslavije aprila 1941 se je na veliki petek valila čez
							Slemena poražena vojska. Umikala se je proti Ribnici in naprej na
							Hrvaško. Vozili so težke topove, ki so marsikje na naših poteh in cestah
							obtičali. Vojaki so nas prisilili, da smo jim jih pomagali riniti v
							breg. Pri nas niso odmetavali orožja, pač pa v Sodražici, kjer je bile
							te robe na kupe. Fantje smo si je nabrali, da smo komaj nosili. Sam sem
							vzel dve mavzerici in streliva zanju. Doma smo orožje poskrili.
							Spominjam pa se, da je bil naš ata kot član občinskega odbora
							pooblaščen, da je nadziral razdeljevanje hrane, ki jo je vojska pustila.
							Bilo je ogromno jajc, moke, masla, prepečenca in druge hrane. Atova
							zasluga je, da je vsak faran dobil pravičen delež. </p>
					</div>
					<div type="div3">
						<head>Rop, požig, umor</head>
						<p>Idile je bilo konec spomladi leta 1942, ko so nas začeli obiskovati
							partizani. Slemena so bila odmaknjena od glavnih cest in železnice, zato
							so se pri nas čutili varne. Stalnih partizanov je bilo malo, a so se
							obnašali kot gospodarji, jemali živila, obleko in živino. Vedeli smo, da
							morajo živeti in se nismo preveč pritoževali. Potem so se začeli širiti
							vesti o umorih. Ne o umorih ljudi nekje daleč, ampak takih, ki smo jih
							vsaj na videz poznali in imeli z njimi opravka. Slemena so bila
							prepredena s potmi, srečavali smo se na vsakem koraku, čeznje se je dalo
							zlahka in hitro priti v Velike Lašče, Sodražico ali Ribnico. Nekateri so
							hodili peš celo v Ljubljano. Na Dolenjskem in Notranjskem smo bili
							vajeni, da so se na veselici fantje stepli zaradi dekleta in si pomagali
							celo z noži, iz Loške doline je bil doma celo slavni razbojnik Hace,
							tudi do kakega umora iz jeze ali ljubosumja je prišlo. A zdaj je šlo za
							nekaj drugega. Srečavati smo se začeli na umori iz političnih razlogov,
							kar je bilo za nas nerazumljivo, krivično, zlasti pa nevarno. </p>
						<p>Med prvimi so ustrelili gozdnega in lovskega čuvaja Ignacija Križmana,
							očeta šestih otrok. Zgodilo se je 18. februarja 1942 v dolinici severno
							od nas v vasi Borovec, ki leži ob cesti, ki pelje iz Velikih Lašč na
							Bloke. Kar s smučmi so se pripeljali z Blok. Daki je bil tisti. Med
							prvimi so šli v partizane divji lovci in ti so imeli Križmana v želodcu.
							Da je izdajal, vprašujem se samo, kaj naj bi izdal. Bila je zima 1941,
							ko partizanov skoraj ni bilo, o čem drugem pa bi sploh lahko poročal. </p>
						<p>Marca smo izvedeli za umor študentov Franca Župca in Jaroslava Kiklja
							sredi Ljubljane, aprila pa se je začelo zares po vsem ozemlju
							Ljubljanske pokrajine. Skoraj ni bilo dneva, da se ne bi kaj slišalo,
							tam so tega in tam so onega. April, maj, junij in julij 1942 so bili
							štirje krvavi meseci, v katerih so se izživljali tako partizani kot
							italijanski okupatorji. Teh mesecev ne bomo pozabili, dokler bomo živi,
							kot ne Velikega Osolnika in povojnih pobojev. Na eni strani
							revolucionarni teror, na drugi slepi povračilni okupatorjevi ukrepi, s
							katerimi se je znašal nad nekrivim civilnim prebivalstvom. Nekaj je bilo
							treba ukreniti. </p>
						<p>Na Slemenih je treščilo 22. aprila 1942 leta. V vasi Krnče, dober km od
							nas, je bil pri Tomaževih ustreljen gospodar Jože Zabukovec, oče sedmih
							otrok. Rad je zahajal na sejme, včasih je tudi pregloboko pogledal v
							kozarec. Morilec se je kasno popoldne kot samotni potnik v nenavadnem
							dežnem plašču pojavil na Grabnu in vprašal za Krnče. Ustrežljivo smo mu
							pokazali pot. Nekaj sto metrov od farne cerkve navzdol proti
							severozahodu sta Andol in Krnče, vsak z nekaj hišami, med njima je
							cesta. Ustavil se je v Andolu in se pogovarjal z Gorjupom, ki je stal na
							balkonu domače hiše. V tistem sta oba zagledala Tomaževega, kako prihaja
							navzgor po poti, bil je na sejmu v Velikih Laščah. Nekaj časa sta še
							govorila, potem pa se je neznanec poslovil in se napotil čez cesto. Na
							Zabukovčevo ženo, ki se je odpravljala krmit prašiče, je naletel v veži.
							Vprašal je za moža in z roko mu je pokazala kuhinjo. Zabukovec je sedel
							za mizo in se zavzeto loteval regrata s krompirjem. Morilec se mu je
							neopažen približal in ga od zadaj ustrelil v glavo, da je omahnil na
							mizo. Z ženo sta se ponovno srečala, ko je odhajal iz hiše, ona pa s
							hleva: »Moža sem vam ustrelil!«, ji je dejal in mirno odšel svojo pot.
							Ni mu čisto verjela, saj strelov ni slišala. Za moža je najprej menila,
							da spi. Potegnila ga je, pa je padel po tleh. Trije streli v glavo. Ni
							bil takoj mrtev. Hropel je, položili so ga v posteljo, vendar je bilo
							jasno, da mu ni pomoči. Prišli so sosedje in bedeli ob njem. Sosed Jože
							Korošec, terenec, za katerega smo vedeli, da je imel prste zraven, je
							norel in se držal za glavo: »Kaj se je naredlo, kaj se je naredlo!«
							Okrog enajstih ponoči je trdo potrkalo na vrata. Neradi in na ponovne
							grožnje so jih domači odklenili in na pragu zagledali partizane, pet ali
							šest v civilnih oblekah. »Roke v vis!«. Nekaj so morali slišati, da
							gospodar ni mrtev. Ljudi so postavili v eno vrsto, posebno sumljiv jim
							je bil Jože Malnar, šuštar, ki je bil prav tako velik po postavi in suh
							kot ustreljeni gospodar, ki pa ga niso videli, ker so ga prisotni
							zakrivali. Šuštarja so hoteli kar počiti in s težavo jim je dopovedal,
							da ni Tomažev. Zabukovec je umrl opolnoči. Govorilo se je, da ga je
							ustrelil Daki, kar pa ne drži. Ta je moril naslednjega dne, 23. aprila,
							po Vidovski planoti, ko je lastnoročno ustrelil vidovskega župana Jožeta
							Tekavca in dva občinska odbornika. Zabukovčev morilec je nosil
							partizansko ime Abi in je bil doma z Brezovice pri Ljubljani. Po vojni
							se je priženil v Žimarice pri Sodražici. No, partizanska skupina je
							vedela za orožje, ki so ga ob kapitulaciji Jugoslavije z volmi
							pripeljali Bločani in stresli na travnik pri Krnčah. Domačini so orožje
							pobrali, granate pa ves dan metali po bregu, da je pokalo kot na sejmu.
							Partizani so vedeli, kdo je vzel orožje. Spet delo domačih terencev.
							Čeprav je bila polnoč, so prisilili Janeza Adamiča iz Andola, da jih je
							peljal v gozd in jim je izročil na smreki skrito puško in prav tam
							zakopan zaboj z strelivom. Gorjupov Korl je moral po mitraljez. Ko so se
							poslavljali, so partizani baje rekli zbranim pri mrliču, naj javijo
							Italijanom v Velike Lašče, da ga je ustrelila roka pravice. Jože
							Korošec, terenec in Zabukovčev sosed, je imel silno moč. Ko je Adamiča
							iz Andola obdolžil, da je izdajalec, ga je moral ta na kolenih prositi
							odpuščanja, da ga je črtal se seznama. Korošec se je skupaj s sinom
							znašel na Rabu, se po kapitulaciji vrnil, ponj so prišli domobranci in
							ga ustrelili. </p>
						<p>V tistem času se je zgodilo na Slemenih še nekaj reči, ki so nam dale
							misliti. Ne vem, katero nedeljo je bilo, ko so nas partizani po
							popoldanskem krščanskem nauku pričakali pred cerkvijo, nas odgnali na
							vrt Oblakove gostilne in zastražili. Držali so nam govore. Niso
							skrivali, da nas nočejo pridobiti zase, ampak zastrašiti. Govorili so
							nemarno, zmerjali in pretili, vključevali srbske kletvice. No, nekaj od
							njih smo poznali, sami postopači in faloti. Miting se je vlekel in
							vlekel. Napočil je čas za krmljenje živine, otroci so tožili, da so
							lačni, pa niso imeli posluha za naše prošnje. Šele pozno popoldne so nas
							izpustili.</p>
						<p>Pa konfiskacija v gostilni in trgovini pri Oblakovih. Bili so zelo verna
							družina, zelo sposobna, France je imel veletrgovino na Rakeku, drugi je
							bil zobozdravnik v Ljubljani, Jože je bil zobotehnik, Ciril duhovnik.
							Micka je vodila trgovino in gostilno, Nežka je pomagala materi
							Magdaleni, ki je bila takrat še živa. Nežkin mož je bil v Ameriki in si
							prihranil nekaj denarja. K njim sta rada zahajal oba duhovnika, skupaj
							so igrali tarok. Nekega večera so jih presenetili partizani: »Roke v
							vis, nemaš da mrdaš, pucati čemo!«, naperjeno orožje, neusmiljeno
							ropanje. Pripeljali so se štirimi vozovi in pobrali v trgovini vse, kar
							je bilo videti uporabno, in jo izropali, da so ostale samo prazne stene
							in police. </p>
						<figure>
							<graphic url="slike_z_66/z_66_17.png"/>
							<head>Nedeljski izlet na Puglerjev vrh</head>
						</figure>
						<p>Kaj se bomo taki vojski pridružili? Fantje se nismo več upali spati doma.
							Zvečer smo vzeli odeje in se izgubili v gozdu. Slišale so se tudi
							grožnje, da nam bodo pobrali duhovnika. Imeli smo dva, dolgoletnega
							župnika Franca Krumpestarja, ki je bil star skoraj 80 let, in njegovega
							pomočnika, Leona Kristanca, ki je pribežal pred Nemci s Prežganja.
							Kristanc je imel posluh za naše slutnje in strah. Nič nam ni branil, ko
							smo sklenili, da se organiziramo. Poiskali smo orožje, ki smo ga bili
							skrili ob razpadu Jugoslavije in začeli patruljirati po vasicah. Bali
							smo se tako italijanskih patrulj kot partizanskih. Nobena organizacija
							nismo bili, enostavno smo sklenili, da se bomo branili in se udarili z
							vsakim, ki nam bo zastavil pot. V tem času so nam partizani grozili z
							mobilizacijo, širili pa so se tudi glasovi, da bodo Italijani prišli na
							Slemena in vse poslali v internacijo. Prav v tistem času se je zgodilo,
							da so hoteli partizani vdreti v župnišče, razbili so že vhodna vrata, pa
							smo jih pregnali. </p>
						<p>Maja meseca je moralo biti in ne junija, ko smo poslali v Sodražico
							študenta Toneta Modica po pomoč. Karabinjerji so namreč že 28. maja 1942
							Sodražico zapustili in se preselili v Ribnico. Toneta zato, ker je znal
							italijansko. Zglasil se je na karabinjerski postaji in razložil, kakšen
							je položaj. Vaščani so izpostavljeni partizanom na milost in nemilost.
							Prosijo za dovoljenje, da nosijo svoje orožje in se branijo sami, če jim
							ga Italijani ne dajo. Debelo so ga gledali, nekaj zapisali, pa nič.
							Italijanska taktika je bila strahopetna. Kot okupatorji bi morali
							vzdrževati red in mir, pa so se povsod, kjer postalo zanje vroče,
							umaknili v večje naselje.</p>
						<p>Čim so torej karabinjerji 28. maja 1942 odšli, so se še istega dne
							pojavili v Sodražici partizani in jo »osvobodili«. Že naslednjega dne so
							prišli po Franceta Kozina iz Zapotoka. Bil je bister kmečki fant,
							opravljeno je imel kmetijsko šolo na Grmu in užival zlasti med fanti
							velik ugled. Odpeljali so ga v Sodražico, obsodili na smrt, 30. maja pod
							Boncarjem ustrelili in zagrebli, prav tam kjer so dan prej potolkli 15
							ciganov. Kot veste, so Kozinovi kasneje, bilo je že po roški ofenzivi,
							Franceta izkopali in slovesno pokopali pri Sv. Marku. Kaj hujšega kot
							to. Čez teden dni so se nanje spravili partizani, pobili očeta, mater in
							sina Janeza. Hromega Janeza sem ga dobro poznal, saj sem mu nosil ure v
							popravilo. </p>
						<p>Po zasedbi Sodražice so pregnali s stanovanja Franceta in Marico Novak,
							oba učitelja. France se je umaknil v Ljubljano, Marica pa k svojcem v
							Hrovačo. Tam so prišli ponjo ponoči 3. junija. Hoteli so Franceta, ker
							njega ni bilo, pa vzeli njegovo ženo. Čeprav je bila v devetem mesecu
							nosečnosti, vsak čas naj bi rodila, so jo odpeljali in umorili. Ob njeni
							smrti so se širile vesti, da si je morala sama izkopati grob in da jih
							je na kolenih prosila, naj jo pustijo živeti vsaj do poroda, pa so jo
							vseeno pobili. Prišel je čas, ko jim je bilo vseeno, kaj govore o njih.
							Vsemu svetu so sporočili, da jim nobena reč ni sveta in se pred ničemer
							ne bodo ustavili. </p>
						<p>Od umorov samo še o Kozlerjevem gozdnem in lovskem čuvaju Jožetu Pečniku
							in njegovi ženi Ani, ker je nenavaden. Živela sta v gozdni koči pri
							Junčjem, dober kilometer od gregorske cerkve. Proti koncu junija 1942
							sta nenadoma izginila. Govorili so, da sta odšla v partizane, ravno
							tisti, za katere se je kasneje izkazalo, da so bili zraven. Niso ju
							partizani, ampak lastnoročno terenski odbor OF. Takrat je imel absolutno
							oblast. Glavno besedo so imeli divji lovci. Pečnik je bil strog in če
							jih je zalotil pri dejanju, ni poznal odpustka. Celo do Maršičev so se
							slišali vpitje in kriki. Kar s koli so ju potolkli. Pravi ritualni umor.
							V jeseni istega leta so odkrili njun grob četrt ure hoda od njune koče.
							Izkopali so ju gregorski vaški stražarji, poškodbe so bile značilne,
							pokopana sta bila v Velikih Laščah. </p>
					</div>
					<div type="div3">
						<head>Roška ofenziva je izbila sodu dno</head>
						<p>Roška ofenziva, ki se je uradno začela 16. julija 1942, je bila pri Sv.
							Gregorju prav taka kot drugod na ozemlju Ljubljanske pokrajine. Nobena
							ofenziva seveda, ime so si izmislili partizani, kot ofenzivo so jo
							seveda razglašali tudi Italijani. Bolj jim je prijalo lomastenje po
							slovenski zemlji kot umiranje na ruski fronti, kamor so jih hoteli
							poslati. V resnici je bil to zločinski pohod okupatorjeve vojske, ki se
							je spravljala na nemočno in nekrivo civilno prebivalstvo, požigala vasi,
							streljala talce, ostale vaščane pa odvažala na Rab. Napredovala je tako
							počasi in tako glasno, da so se partizani lahko pred njo vedno
							pravočasno umaknili, obenem pa dovolj vidno, da so lahko nanjo streljali
							varno iz zasede, potem pa v beg. V vsej ofenzivi, ki je trajala dober
							mesec, po partizanski verziji pa štiri mesece, ni bilo niti enega
							resnega spopada. Žrtve so bile skoraj izključno na strani civilnega
							prebivalstva. Tako so na Jakobovo nedeljo 26. julija popoldne na
							lojtrskih vozeh pripeljali iz Karlovice na pokopališče v Velikih Laščah
							v nepobarvanih krstah 16 mrličev, med katerimi ni bilo niti enega
							partizana. Slemena so istega dne napadali tako, da se je z Ortneka
							navzgor na čelu italijanske kolone pripeljal oficir na motorju.
							Partizani, ki so se zadnje mesece pogosto ustavljali na gori, so ga
							pričakali pred vasjo, spustili rafal iz mitraljeza in pobegnili. Motor
							je bil uničen, Italijan pa na srečo nepoškodovan. S tem je bil boj za
							Slemena končan, in to na srečo Gregorčanov, namreč. Ko je italijanska
							soldateska pridrvela v vas, je na Sv. Gregorju, Andolu in Krnčah pobrala
							vse mlajše moške, kakih dvajset po številu, in jih postavila ob cerkveni
							zid. A preden so padli streli, je pritekel iz cerkve stari župnik s
							štolo okrog vratu, asistiral mu je kaplan Kristanc, pokleknil pred
							poveljnikom in izprosil, da zajetih niso ustrelili, ampak poslali v
							internacijo na Rab. Če bi bil oficir na motorju ranjen ali celo mrtev,
							ne bi pomagala nobena prošnja. Čeprav niso našli nobenega partizana, so
							ostale moške, ki so jih pobrali po Slemenih in drugod, odpeljali v
							Ribnico. Bilo nas je najmanj sto, zaprli so nas v kasarno, odkoder so
							nas vozili pet tednov v Žlebič, da smo v Kozlerjevi hosti sekali drevje
							ob železniški progi, 100 m na vsako stran. Po tistem, bilo je v začetku
							septembra, pa je prišla v naše barake skupina italijanskih oficirjev.
							Spomnili so nas na našo prošnjo po orožju in dovoljenju za obrambo. Če
							smo še pripravljeni vzeti orožje, ga bomo dobili, sicer pa bomo šli v
							internacijo. Izpustili so nas in poslali h karabinjerjem, ki so se v tem
							času vrnili v Sodražico. Gregorčani smo se vsi odločili za orožje, bilo
							nas je 45. Karabinjerji so nam dali znane francoske dolginke na tri
							strele in tri metke, priložili pa še strojnico, ki smo jo postavili v
							zvonik gregorske cerkve. Namestili smo se v prosvetnem domu in zasedli
							tudi polovico šole. Otroci so imeli zato pouk samo dvakrat tedensko.
							Okrog vsega smo napeljali bodečo žico, v eno od žic ponoči priključili
							elektriko, izkopali bunkerje, najmanj šest jih je bilo. Tako visoki so
							bili, da smo v njih lahko stali. Čez ceste smo postavili španske
							jezdece. Hvalili smo se, da imamo veliko orožja, med drugim tudi
							težkega. Nikoli nas niso napadli, postojanke v naši okolici pa pogosto.
							Imeli smo dober položaj na griču, z juga se sploh ne bi dalo napadati po
							tisti strmini, ponoči pa so nam hodili pomagat starejši fantje in možje
							iz okoliških vasi, ker se niso upali spati doma. Stražili so, mlajši pa
							šli v patrulje. Ponoči smo bili na postojanki, čez dan pa pomagali na
							svojih kmetijah. Italijani nam niso čisto zaupali. Ko so videli, da
							delujemo resno in so razmere varne, so poslali nekaj svojih vojakov, med
							njimi tudi zveznega oficirja. Poveljnik postojanke je bil študent
							medicine Lojze Arko.</p>
						<figure>
							<graphic url="slike_z_66/z_66_18.png"/>
							<head>Gregorska vaška straža</head>
						</figure>
						<p>V tistem času partizani niso imeli na Slemenih kaj iskati. Še več, od
							Gregorja smo hodili v skupinah po dvajset in več za teden dni na Goro
							nad Sodražico. Tam so imeli partizani prehodno pot med Notranjsko in
							Suho krajino. Menjavali smo se z vaškimi stražarji iz drugih postojank.
							Od tam smo hodili tudi v Loški Potok, tako da smo imeli vse pod
							nadzorom. V jeseni in pozimi leta 1942 in prvo polovico leta 1943 do
							kapitulacije Italije smo imeli red. </p>
					</div>
					<div type="div3">
						<head>Kapitulacija Italije</head>
						<p>O dogajanju po 8. septembru 1943, ko je kapitulirala Italija, samo na
							kratko. Naprej smo na Slemenih pobrali orožje, ki so ga pustili
							Italijani, kolikor ga je kdo mogel nositi. V nedeljo 12. septembra smo
							odšli pod poveljstvom Jožeta Lavriča, doma iz Žužemberka, na Turjak. Tam
							nam ni bilo všeč in smo se pridružili skupini, ki se je umaknila na
							Zapotok. Del gregorskih stražarjev so poslali proti Golemu, med njimi
							sem bil tudi jaz, večji del pa na Veliki Osolnik. Pri tisti polomiji
							okrog vasi in cerkvice na vrhu hriba 14. in 15. septembra 1943 se je
							pokazalo, kako so imeli gregorske fante v želodcu. Od 23 pomorjenih pred
							cerkvijo na vrhu hriba jih je bila kar 12 od Sv. Gregorja.</p>
					</div>
					<div type="div3">
						<head>Brat Stanko (1922–1943)</head>
						<p>Ustavil bi se samo še pri leto starejšem bratu Stankotu, študentu
							farmacije. Ko so univerzo zaprli, je prišel domov in z menoj vred
							vstopil v gregorsko vaško stražo. Potem se je 14. septembra 1943 znašel
							na Velikem Osolniku, bil ujet in med tistimi, ki so jih odredili za
							ustrelitev. Pa se je med partizani našel študent, ki ga je poznal in ga
							potegnil iz vrste. Mobiliziran je bil v partizansko vojsko. Po napadu na
							Grahovo 24. novembra je skušal na Radleku pobegniti. Ranili so ga in
							ujeli, obsodili na smrt in ustrelili.</p>
						<figure>
							<graphic url="slike_z_66/z_66_19.png"/>
							<head>Stanko Oblak (1922–1943)</head>
						</figure>
						<p>O tem ne bi pripovedoval, če se ne bi zgodile še dve reči. Mene ni bilo
							doma, na Golem so me takrat ujeli, odpeljali v Kočevje, kjer sem bil ob
							nemški ofenzivi rešen in postal najprej domobranec na postojanki na
							Rudniku pri Ljubljani, kasneje pa vojak velikolaškega bataljona. O tem
							posebna zgodba. Še istega dne, torej 24. novembra 1943, je potrkala na
							hišna vrata na Grabnu neznana ženska in začela: »Prihajam s slabo
							novico. Vašega sina Stankota so partizani pri nas na Radleku ubili. Vem,
							kje je njegov grob.« Materi ni bilo treba dvakrat reči, hlapec je
							zapregel zapravljivčka in odšla sta na pot, našla grob, domačini so jima
							pomagali mrliča odkopati in naložiti na voz. Ko sta ga pripeljala domov,
							so ga uredili in položili v hiši na mrtvaški oder, da so ga domačini
							lahko hodili kropit, 28. novembra pa cerkveno pokopali na gregorskem
							pokopališču.</p>
						<p>Kaj hujšega kot to. Z živimi se je še dalo kaj urediti, pri mrtvih pa
							partizani niso poznali šale. Če so umorjeni ostali skriti in zakopani
							ter so svojci o njih molčali, je šlo. Saj to se je pokazalo po vojni, ko
							se je o pobojih samo šepetalo. Že čez teden dni, na Miklavžev večer ob
							desetih zvečer so prišli. Pripeljala jih je domača terenka. Dva dni prej
							so napadli Velike Lašče in uničili tamkajšnjo domobransko postojanko,
							glavnina se je že odpravila proti Kočevju in ga 8. decembra 1943 začela
							napadati. Pri nas se jim ni mudilo. Ropali so vso noč. Do vrha so
							napolnili štiri vozove. Pobrali so oba konja in voz, eno vprego so vzeli
							pri sosedu, druge dve dobili drugod na Slemenih, pet prašičev so kar
							postrelili, ravno prav so bili rejeni in naslednje dni naj bi bile
							koline, in jih zmetali na voz. Nazadnje so pripeli na vozove petero
							govedi. Vzeli so vsa živila, ves letni pridelek žita, tega smo imeli
							veliko in različnega, saj smo obdelali vsako ped zemlje, skratka, vse,
							kar se je dalo odnesti, tako da smo bili ob vsa oblačila, celo spodnje
							perilo in posteljnino, očetu so celo slekli suknjič. Če ne bi pomagali
							sosedje, bi hodili nagi. Šele na Miklavža ob treh popoldne so se
							odpravili stran. </p>
						<figure>
							<graphic url="slike_z_66/z_66_20.png"/>
							<head>Tone Oblak</head>
						</figure>
					</div>
					<div type="div3">
						<head>Epilog</head>
						<p>Od 600 prebivalcev gregorske fare jih je umrlo 17 kot vaških stražarjev,
							od tega jih je bilo 12 ustreljenih na Velikem Osolniku, in 50
							domobrancev, od tega 46 pobitih po vojni. Kako pa je bilo z menoj, kako
							sem se leta 1944 znašel v patrulji z Vinkom Levstikom, zaradi katere so
							ga nekaj deset let preganjali na sodišču, kako smo nekateri ob koncu
							vojne ostali doma in čakali Angleže ter se čez nekaj mesecev prebili na
							Tržaško, pa ob drugi priliki!</p>
					</div>
				</div>
			</div>
			<div type="div1">
				<head>Pripovedi</head>
				<div type="div2">
					<head>V dolini smrtne sence</head>
					<docAuthor>Vanja Kržan</docAuthor>
					<div type="div3">
						<p>Nemci so med vojno grozili domačinom Zgornjesavske doline – med katerimi
							se bomo mudili tudi danes –, da jih bodo izselili v Sibirijo in naselili
							v teh krajih Nemce. Ta Dolina, so rekli, je preveč lepa zanje. Načrt
							velike Nemčije je propadel, Slovenci smo, hvala Bogu, ostali na svoji
							zemlji.</p>
						<p>Širom Slovenije, tudi ljudem te Doline, so po zmagi revolucije
							zagospodovali hlapci velikega Stalina. Tem je uspelo, da so med Slovence
							za dolgo let naselili Sibirijo, tudi v srca mnogih iz Zgornjesavske
							doline. Boljševiki so si utrjevali svoj novi položaj zmagovalcev. Že med
							vojno je njihova strategija tako pretkano razpredla svoje mreže, da si
							je podredila vsako ped slovenske zemlje, prodrla do najmanjše vasice in
							zaselka, vdrla v vsako hišo in bajto ter prerešetala vsakogar, do
							zadnjega člana družine. Pred njo se ni moglo skriti nobeno občutje,
							nobeno mišljenje. Prilaščala si je srce in misel ter vsakogar, ki je
							čutil in mislil drugače, je proglasila za sovražnika naroda. V tem je
							bil njen nepremagljivi osvajalni pohod, njena silovita ofenzivna moč, ki
							se je po vojni še razbohotila. </p>
						<p>Vedno znova se čudimo, kako je boljševikom to uspelo. Saj vemo, bomo
							rekli, z načrtnim terorjem in nasiljem, pa s pomočjo ovaduhov, z vosovci
							in s terenci. Po vojni pa še s knojevci in oznovci. Kako genialni so
							bili vodilni boljševiki, da so zasnovali tako precizen, do konca izdelan
							in vsemogočen aparat, ki je toliko let brezhibno deloval. Kakšno množico
							sodelavcev so potrebovali! Tudi hladokrvnih morilcev in mučiteljev!
							Kakšni ljudje so bili vsi ti? Žal nam še nobeden od današnjih sociologov
							in psihologov ni dal odgovora na to vprašanje. </p>
						<p>Scenarij strahovlade in morije med vojno, in še bolj po njej, je bil po
							vsej domovini enak. Vdrl je tudi v to idilično gorenjsko dolino,
							pravijo, da v eno najlepših alpskih dolin v Evropi. Med domačine iz
							Rateč, Podkorena, Kranjske Gore in Gozda Martuljka je zavela ledena,
							smrtonosna Sibirija. V Mojstrani in na Dovjem se bomo pomudili kdaj
							drugič. </p>
						<p>Povojna posebnost te Doline je bila v tem, da je tod živelo veliko
							priseljencev iz Koroške, saj sta imeli Dolina in Koroška v preteklih
							stoletjih živahne stike. Družine z nemškimi priimki so naenkrat postale
							zelo nevarne in nezaželene, njihovi člani naj bi bili nemčurji in
							gestapovski agentje. Izdajalec je postal vsak, kdor je z Nemci govoril
							nemško, takih pa je bilo v Dolini med starejšimi veliko. Poleg tega je
							bila Dolina obmejni pas in zato za povojno oblast še posebej občutljivo
							področje, ki ga je bilo treba ne le močno zastražiti in neprodušno
							zapreti z železno zaveso, ampak tudi temeljito ‘očistiti’ vseh nevarnih
							‘elementov’.</p>
						<p>Boljševiki so temelje oblasti pričeli postavljati že med vojno. Pomudimo
							se zato za nekaj časa še ob dogodkih med vojno. </p>
						<p>Iz knjige <emph>Sedem krst za Ronkarjevo družino</emph> (Borec, 1978)
							avtorja Joža Vidica izvemo, da je bil štiriindvajsetletni strojevodja
							Stane Križnar - Ciril z Jesenic novemba 1943 imenovan za komandirja
							vosovskih grup okraja Kranjska Gora. Omenili smo ga že v prejšnji
							številki <emph>Zaveze</emph>. </p>
						<p>Pred tem si ga zlahka predstavljamo v lokomotivi vlaka, ki je trikrat na
							dan sopihal z Jesenic v Dolino in nazaj. Iz Doline je vozil delavce na
							‘šiht’ v jeseniško tovarno in s ‘šihta’ domov. Na vsaki postaji sta se
							strojevodja in kurjač običajno nagnila iz lokomotive in gledala domače
							obraze svojih potnikov. Ob nedeljah so se v zakmašnih oblekah vozili na
							obisk k svojim sorodnikom iz ene vasice v drugo.V vseh letnih časih je
							strojevodja Stane iz lokomotive lahko opazoval življenje vasic: pomladi
							orače, ki so trdo držali za plug in ga rili čim globje v zemljo, saj je
							dajala skromen pridelek; poleti kosce, grabljice in žanjice, ki so se
							preznojeni veselili pridelka; jeseni upognjene hrbte žena in mož, ki so
							izkopavali ‘čompe’, pulili repo, pa kakšnega pastirja na travniku;
							pozimi je z lokomotive spremljal voznike sani, naložene z lesom, ter
							spokojnost zasneženih domačij, ovitih v tenak modrikast dim iznad
							dimnikov. </p>
						<p>Toda nenadoma, že od leta 1941, ko je Stane Križnar pričel delati za OF,
							in še bolj po njegovem imenovanju za komandirja vosovskih grup, je
							njegov pogled na svet in ljudi postal drugačen. Zakaj so zanj postali
							drugačni nekateri ljudje, tako drugačni, da jih je lastnoročno umoril?
							Po kakšnih merilih so izbirali svoje žrtve terenci, ovaduhi, aktivisti
							in vosovci? Niso se borili s puško v roki proti Nemcem, ki so se
							polastili lepe Doline in krojili življenjske usode njenih ljudi, ki jih
							je gestapo zapiral v begunjske zapore ali izganjal v nemška taborišča.
							Ali je Križnarja zato, ker je postal hladnokrven ubijalec Dolincev, OF
							nagradila s povišanjem v komandirja vosovskih grup? </p>
						<p>Strojevodja Stane Križnar se spominja: »Z novim imenovanjem, delom in
							nalogami, ki me s tem v zvezi čakajo, me je seznanil član OK VOS
							Jesenice Franc Benigar - Mihajlo. Drugi vosovci bodo prišli za teboj, mi
							je dejal. Pojdi na teren Kranjske Gore in skušaj od tamkajšnih
							partizanov /Vidic jih našteje osem, med njimi naj omenimo Ivana Jana -
							Srečka/ formirati grupo VOS. Nekaj dni sem bil edini vosovec v okraju in
							komandir grup, ki jih še nikjer ni bilo. Potem so začeli prihajati
							bodisi k VOS ali k terenskim delavcem /našteje ponovno osem imen/ še
							nekateri drugi.«</p>
						<p>»Skladno z navodili OK VOS Jesenice sem formiral tri grupe: prva je
							delovala na terenu Rateče–Podkoren, druga od Kranjske Gore do Belce, in
							tretja od Belce do Hrušice. Grupe so štele od šest do osem vosovcev.
							Vdirali smo tudi na Koroško.« O umorih in svojih žrtvah Križnar ne
							napiše ničesar.</p>
						<p>Komaj trideset kilometrov dolgo dolino z osmimi vasicami je odslej
							ustrahovalo in pobijalo od osemnajst do štiriindvajset vosovcev! Kako
							temeljito in zavzeto je s svojim ‘delom in nalogami’ pričel Stane
							Križnar, smo se lahko prepričali že v prejšnji številki
								<emph>Zaveze</emph>, ko je s tremi streli v glavo obležal v domači
							kuhinji pri večerju domačin Alojz Gregori (1904), po domače Hbincov ata
							iz Podkorena. To se je zgodilo zadnje dni oktobra 1943. Zaradi svojega
							predrznega jezika si je nakopal med domačini nekaj sovražnikov, ki so ga
							ovadili za nemčurja. </p>
						<p>Dober mesec dni po njegovem umoru je VOS v Kranjski gori umorila
							dimnikarskega mojstra Martina Štefeta (5. 11. 1876). Doma je bil iz
							Laškega in se je v Gradcu izučil dimnikarstva. Leta 1925 se je poročil z
							osemnajst let mlajšo Ano, roj. Gajsar, iz Rogatca. Imela sta se zelo
							rada, oba sta bila pridna in podjetna, in ko sta prišla v Kranjsko Goro
							s trebuhom za kruhom, sta po nekaj letih dela odkupila na licitaciji
							veliko hišo. Martin je vedel, da v tem kraju ne bo služil kruha samo z
							dimnikarstvom, ker je bila Kranjska Gora že pred vojno znano letovišče.
							Ana je bila izučena kuharica in z leti sta s pridnostjo iz hiše
							ustvarila ‘Pension Mojstrovka’. V pritličju hiše sta uredila
							restavracijo s kuhinjo, v prvem in drugem nadstropju so bile sobe za
							goste z dvajsetimi do tridesetimi ležišči. Še posebej zaradi dobre
							kuhinje, kar je bila zasluga žene Ane, je letovišče kmalu zaslovelo.</p>
						<p>Martin je imel nezakonskega sina Franca Bolho (1914). Z dvanajstimi leti
							je iz Laškega prišel k očetu v Kranjsko Goro, zakonca sta ga posinovila
							in Ana ga je vzljubila kot svojega sina. Svojih otrok nista imela. Franc
							se je pri očetu izučil za dimnikarja in kmalu postal zanesljiv očetov
							pomočnik.</p>
						<p>Med vojno je letovišče za domače goste zamrlo. Štefetova sta morala vzeti
							na stanovanje in hrano nemške železničarje. Ana je znala dobro nemško in
							madžarsko ter se z njimi zlahka sporazumevala. Nemci so jo oskrbeli z
							živežom, ki ga je na skrivaj pošiljala v gozd partizanom kot vsi
							domačini. Zadnje leto vojne je pri Štefetu postalo zelo živahno, ker so
							Nemci vanj vselili nemške otroke iz porušenega Berlina, nekateri so bili
							že sirote. Ana je materinsko skrbela zanje in se trudila, da bi jim ob
							praznikih ali za Miklavžev večer nudila toplo domačnost. </p>
						<p>Dovolj razlogov torej, da je Štefe postal ‘nemčur’ in ‘gestapovski
							petokolonaš’. </p>
						<p>Vidic v omenjeni knjigi piše, da je bil Štefe »znan izdajalec« in se je
							že pred vojno »udeleževal nacističnih sestankov petokolonašov.« Tudi dva
							Štefetova soseda sta morala vzeti na stanovanje nemške otroke, pa nista
							dobila naziva ‘nemčurjev’. Zakaj to razlikovanje?</p>
						<p>Na Miklavžev večer, 6. decembra 1943, sta stopila v Štefetovo hišo dva
							vosovca, nadaljuje Vidic. »Štefe, z nama,« sta ukazala. »Iz hiše je šel
							kar v copatah. Vosovca sta v rokah nosila njegove čevlje, ker sta se s
							‘plenom’ morala hitro umakniti iz vasi. Šele v Pišenci sta mu dala
							čevlje. Na zaslišanju je priznal, da je zaupnik gestapa. Prosil in
							prosil je milosti, a je sodišče razsodilo: Štefeta se obsodi na smrt z
							ustrelitvijo. Dolg domovini je bil poravnan, pravici zadoščeno.« </p>
						<p>Kakšen starejši domačin pa danes ve povedati drugače. Po aretaciji so ga
							odgnali brez copat proti Srednjemu Vrhu. Čevlje so mu že prej ukradli.
							Žena in sin sta zvedela, da so ga imeli nekaj časa zaprtega v
							kranjskogorski šoli, nato so ga po Savi, da bi zabrisali sledi, odgnali
							do Martuljka in od tam v Srednji Vrh, kjer so imeli vosovci in terenci
							svoj logor, kot postojanki rečejo v teh krajih. Bil je nedaleč od
							domačije kmeta Franca Robiča, po domače Kocjanovega, iz Srednjega Vrha.
							Kaj so zasliševali Štefeta in česa krivili, bi lahko povedal še živeči
							takratni lovec in partizan Mirko Košir, ki je bil prisoten pri
							zaslišanju. Iz logorja so Štefeta odgnali proti grabnu Jurica. Tisti, ki
							je hodil za njim, menda naj bi bil Košir, ga je nad grabnom ustrelil v
							tilnik, da se je Štefe skotalil v graben. Skrb za kopanje groba v
							zamrznjenem snegu je tako odpadla. Kasneje, ko je sneg skopnel, ga je v
							grabnu našel lastnik bližnjega zemljišča Franc Robič in truplo prekril s
							kamenjem, da ga je zavaroval pred lisicami. O tem Štefetovi ženi in sinu
							ni nikoli črhnil besedice. </p>
						<figure>
							<graphic url="slike_z_66/z_66_21.png"/>
							<head>Oitzlovi med vojno – Tretja z leve sedi stara mama Ana Oitzl – Z
								leve stojijo sinovi Hubert, Emil, Andrej, Miha, Jože, Hugo, Rihar –
								Skrajno desno sedi Andrejeva žena Anica</head>
						</figure>
						<p>Kasneje tudi Štefetovi vnuki niso zvedeli za okoliščine smrti, uradnega
							dokumenta o smrti še danes nimajo. »Kot da bi stari ata izpuhtel v
							zrak«, pravi vnukinja Zorica Tavčar. Edino partizan Matija Cvetek - Mišo
							je Štefetovemu sinu Francu povedal, da so očeta ustrelili in ga pokopali
							pod neko smreko. Teh pa je v Srednjem Vrhu ogromno. Za kamnito gomilo,
							kjer naj bi ležalo očetovo truplo, niso nikoli slišali. Večkrat pa so od
							koga slišali, da oče ni bil ničesar kriv in so ga ubili po
							nedolžnem.</p>
						<p>Ko je vnukinja že po smrti stare mame in starega očeta vsepovsod iskala
							dokumente, ki bi domačim osvetlili izginotje starega ata, so naleteli na
							dokument, ki omenja vzroke umora: Martin Štefe je bil ubit, ker se je
							»udinjal Nemcem«, imel na stanovanju nemške železničarje in nemške
							otroke. V tem dokumentu so omenjeni Košir, ki je pričal proti Štefetu,
							pa še Ivan Zalokar - Tonček in Miha Arih. Iz dokumenta je tudi razvidno,
							da je Štefeta ovajal njegov dimnikarski pomočnik. </p>
						<p>Ob umoru je bilo letovišče v lasti umorjenega Martina Štefeta, »nemčurja
							in petokolonaša«. Po vojni je Ozna hišo takoj zaplenila, ženo in sina pa
							so hoteli izgnati. Toda Ana se jim je neustrašno uprla: »Povejte, kaj
							sem vam naredila! Če ste mi ubili moža, dajte še mene! Iz hiše pa ne
							grem!« Oznovci so odšli in se čez nekaj časa vrnili. Dovolili so ženi,
							da lahko ostane podnajemnica s sobico in kuhinjo. V ostale prostore
							lepega letovišča pa so se naselili oznovski oficirji z družinami. Ko so
							se z leti odselili, so hišo naselili južnjaki. </p>
						<p>Ana je za sobico in kuhinjo v lastni hiši vsa leta plačevala najemnino.
							Do pozne starosti je kuhala in vodila kuhinje v raznih letoviščih po
							Kranjski Gori, še potem, ko zaradi oteklih nog in sesedene hrbtenice ni
							mogla več stati, le še sedeti in dajati navodila. Pokojnine ni
							imela.</p>
						<p>V šestdesetih letih so v Kranjsko Goro pričeli zahajati nemški turisti.
							Lepega dne se pojavijo v vasi neznane nemške gospe in iščejo Ano Štefe.
							To je bilo veselja in objemanja, ko so se prepoznale. Bile so nekdanje
							deklice, ki so med vojno našle drugi dom v Štefetovem letovišču. »Meine
							Mutti!« je ena od njih radostno vzklikala. To je bil sad Štefetovega
							»udinjanja« Nemcem med vojno. Pred dvajsetimi leti so zaradi tega
							Štefeta zahrbtno ustrelili, v šestdesetih letih pa so se Nemcem, kot je
							rekel domačin, »vsi natakarji do tal klanjali in upravniki letovišč na
							široko odpirali vrata«, in to ne zaradi gostoljubja, ampak zaradi
							nemških mark. </p>
						<figure>
							<graphic url="slike_z_66/z_66_22.png"/>
							<head>Miha in Ana Oiztl</head>
						</figure>
						<p>Martinov sin Franc Štefe je iz Kranjske Gore odšel za vedno. Njegovo
							dimnikarsko območje je postala Radovljica z okolico. Ko so se mu
							pridružili še štirje pomočniki, ga je razširil od Golnika do Brnika. Dom
							si je ustvaril v Olševku. Ko je Štefetova žena Ana povsem onemogla, se
							je preselila k njim, izkazovala ljubezen sinu, snahi ter vnukom in oni
							njej. Izdihnila je v naročju Zoričinega moža. </p>
						<p>Vnukinja Zorica konča svoje razmišljanje: »Stara mama ni nikoli nehala
							žalovati. Kljub dobrohotnosti so ji večkrat odpovedali živci, da je
							planila v neutolažljiv jok. Ob obletnici poroke ali za rojstni dan
							starega ata je v kuhinji prižgala belo svečo. Vedno tudi na Miklavžev
							večer in zraven jokala. Edina uteha ji je bil naš družinski grob v
							Olševku. Na ploščo smo vklesali tudi ime starega ata, da je lahko
							prižigala sveče, molila in jokala, če že tega ni mogla ob pravem grobu
							svojega moža. Želela je, da jo pokopljemo v Olševku, ne v Kranjski
							Gori.« </p>
						<p>Še preden je bil Stane Križnar novembra imenovan za komandirja vosovcev,
							se je izkazal pri umoru Ivana Zupana (3. 2. 1894), po domače
							Pintarjevega ata, iz Spodnjih Rut pri Martuljku. V Rute se je priženil
							iz Vetrna pri Golniku in postal gospodar na kmetiji svoje žene. Po nekaj
							letih zakona je umrla in mu zapustila tri otroke. Ivan se je ponovno
							poročil z Ivano Jereb (1904) in rodilo se jima je še sedem otrok.
							Omenimo naj le drugorojenko iz drugega zakona Lucijo, por. Smolej (25.
							11. 1930), iz Spodnjih Rut v Martuljku. </p>
						<p>O mami pove, da je bila zelo dobra in je sprejela sirote, kot da bi bili
							njeni otroci. Za ata pa je rekla, kar vedo povedati tudi nekateri drugi,
							da je bil zelo veren in pobožen. Skromno so živeli, trdo delali in
							veliko molili. Niso čutili, da bi karkoli pogrešali, čeprav so težko
							živeli. Vojno so najbolj občutili na samem začetku, ko je Dolino
							preplavila italijanska in srbska vojska. Eni ali drugi so streljali v
							hlev in ga zažgali. Družina se je zatekla k znancem v Srednji Vrh; ko so
							se vrnili, so se skrivali doma v ‘kevdru’. Ko je mama prišla nekoč v
							kuhinjo pogret mleko za najmlajše, je streljal nanjo italijanski vojak,
							a se je k sreči krogla ustavila v vogalu hiše. To so edini trpki spomini
							na vojna leta do leta 1943.</p>
						<p>Na dan vseh svetih se je družina z vlakom odpeljala na pokopališče v
							Kranjsko Goro. Vračali so se ob petih popoldne. Ko so šli čez most,
							nedaleč od železniške postaje, je ata na koncu mostu opazil tri tuje
							može. »Verjetno so zamudili vlak,« je ata rekel otrokom. Nobeden od njih
							ni bil domačin. </p>
						<p>Prišli so domov, mama je šla kuhat večerjo; nekaj otrok je bilo v hiši,
							nekaj v kuhinji. Ata je do večerje legel na posteljo v hiši. Po večerji
							bodo, kot je bilo takrat v navadi, odmolili za duše v vicah vse tri dele
							rožnega venca. Otroci, ki so čakali na večerjo v kuhinji, so kake pol
							ure po tem, ko so prišli domov, nenadoma opazili postave onih treh mož z
							mostu. Prišli so izza vogala in zavili mimo kuhinjskega okna do prednjih
							vrat. Vrata so bila odklenjena in naenkrat so se tuji možje pojavili v
							kuhinji. Vprašali so za ata. Takoj jih je obšla zla slutnja. Vsa Dolina
							je vedela, da so dva dni pred tem v Podkorenu ustrelili Hbincovega ata. </p>
						<p>Zupanova hčerka Lucija se spominja: »Takoj sem posumila, da ti trije
							neznani moški niso zamudili vlaka, ampak so prežali na ata, kdaj se bo
							vrnil. Verjetno si je moral morilec ata dobro ogledati in sta mu ga
							spremljevalca na mostu pokazala. </p>
						<p>Videli so, da ga v kuhinji ni, zato so odšli skozi vežo proti hiši, jaz
							pa za njimi. Ata je ležal na postelji nasproti vrat. Takoj je bil na
							nogah. Za menoj so se prikradi v hišo še mlajši brat in sestrice.
							Neznance sem videla od strani, ker smo se vsi otroci nagnetli ob peči.
							Oni trije so obstali blizu vrat. Po obrazih se jih ne spominjam, dobro
							pa imam pred očmi njihove postave: dva sta bila oblečena v rjavi obleki,
							tretji pa v modro in na glavi je imel klobuk. </p>
						<p>»Kje imaš pištolo?« je ta vprašal očeta. »Pištolo?« se začudi ata.
							»Zadnjikrat sem jo imel v rokah, ko sem bil pred pričetkom vojne na
							orožnih vajah.« »Skrivaš jo,« se zadere na ata. »Pojdi ponjo v zgornje
							prostore, gotovo jo tam skrivaš.« Ata je bil preveč pošten, da bi kdaj
							lagal. Ni hotel oditi in ni se ganil z mesta ob postelji v kotu sobe.
							Gotovo ga je tudi strah prikoval na mesto. V napeti tišini so nenadoma,
							drug za drugim počili streli. Kot iz uma smo z grozo dojemali prizor:
							ata se je zgrudil na tla ob postelji in gledali smo vanj kot v prikazen.
							Počasi je ob njem polzela kri in se zbirala v lužo na podu. Trije možje
							so hladnokrvno odšli, še prej pa mami zagrozili, da dve uri ne sme
							nobenemu javiti atove smrti: niti policiji niti zdravniku ali
							duhovniku.«</p>
						<p>Verjetno se tudi brez tega ukaza tisto noč ne bi nihče ganil iz hiše. Bil
							je en sam vek in tarnanje. Sam Bog ve, kaj je takrat občutila mama, ko
							se je nanjo sesulo breme vdove s tolikimi sirotami. Bila je v osmem
							mesecu nosečnosti. Zadnji otrok, deklica Irma, se je rodila za božič
							1943, dva meseca po očetovi smrti. </p>
						<p>Ata tisto noč ni potreboval zdravniške pomoči: ena krogla je obtičala v
							vratih kamre, druga v spodnji stranici postelje, kar s tremi streli v
							senca pa so ata smrtno zadeli. Tudi ni potreboval duhovnika, saj je bil
							dan vseh svetih. Ivan Zupan in skupaj z njim vsa družina, so se tisti
							dan že pri mašni daritvi in v molitvi za rajne v duhu pomudili v
							večnosti. </p>
						<p>Pred božjega sodnika so ga tisto noč pospremili vekanje otrok, ki so se
							nagnetli okrog matere, obup, strah in groza. Ata je bil v nezavesti
							kakšno uro. Položili so ga na klop ob peči. Kolikokrat že so ob večerih
							pokleknili ob kmečki peči in zmolili rožni venec skupaj z atom. Da,
							moliti morajo: to je bilo edino, kar so tisto noč vedeli, da lahko
							storijo in po svojem izkustvu spoznali, da morajo storiti. Edino to jim
							je lahko ohranilo jasno misel in dalo notranjo moč. Prižgali so svečo za
							umirajoče, ob vzglavje postavilo razpelo. Tako so umirali ljudje iz roda
							v rod. Kdaj točno je ata izdihnil, niso vedeli. </p>
						<p>Po vojni so Smolejeve hčerke poizvedovale, kdo so bili morilci njihovega
							ata. Ali morda zaradi ‘revanšizma’ kot danes novodobni boljševiki
							oznanjajo? Sploh ne, ker jim prav nič ne zavidajo težke vesti, ki mori
							mnoge ubijalce. Hoteli so zvedeti resnico, ker so nagonsko čutili, da je
							to njihova pravica. Toda uradno potrjene resnice niso zvedeli nikoli in
							vedo, da je nikoli ne bodo. Govorice o morilcu njihovega ata so jim
							pritekale po kapljicah. </p>
						<p>Po vojni je Lucija spraševala partizanko iz Martuljka, kdo je ustrelil
							njihovega ata in zakaj, a je trdovratno molčala. Zdi se, da bo mnoge, ki
							so se vrnili po vojni iz gozda, do konca vezala zakletev molka. Lucijina
							znanka Pepa Robič, po domače Lahova iz Srednjega Vrha, ji je
							obljubljala, da bo povedala za likvidatorja, a je prej umrla. Končno so
							hčere s skupnimi poizvedovanji razkrile skrivnostno trojko. Sestavljali
							so jo Ivan Jan, Stane Križnar in Cvetek, po rodu iz Bohinja, s
							partizanskim imenom Miško. Za Križnarja je zvedela tudi Lucijina sestra
							Ivanka, ki je bila po vojni zaposlena pri železnici. Spoznali so Ivana
							Jana, tistega, ki je v modri obleki s klobukom na glavi sprožil pet
							strelov v svojo žrtev. Ali je ta gospod v modrem in s klobukom na glavi
							oznanjal prihod rdeče buržoazije na oblast že leta 1943? O tem ni
							dvoma.</p>
						<p>Lucija ga je ponovno videla in si ga dobro ogledala nekaj let po vojni,
							ko si je Ivan Jan na nekdanjem posestvu najstarejšega Zupanovega sina
							Janeza (1925) kupil parcelo in si na njej zgradil počitniško hišo. Ne bi
							ga prepoznala, na likvidatorja pa so jo takoj, ko ga je zagledala,
							spominjala Janova drža in postava. Svobodno, v svobodni domovini, se je
							sprehajal okrog njihove domačije. Celo nekdanja partizanka in komunistka
							Celestina Arih, sestra partizana Miha Ariha iz Podkorena, s katerima smo
							se seznanili v prejšnji številki <emph>Zaveze</emph>, je oponesla Janu:
							»Ata si jim ustrelil, pa si upaš na njihovem svetu graditi hišo!« Pa kdo
							bi se menil za to! Na svoji zemlji svoj gospod! </p>
						<p>Drugi spremljevalec morilca Jana je bil Matija Cvetek - Miško iz Bohinja,
							po poklicu mesar. Izkazal se je zelo človeško čuteč. Z leti so pri
							Zupanovih zvedeli, da je bil on tisti, ki se je kakih deset dni po umoru
							njihovega ata oglasil pri njih doma. Oblečen je bil v lovsko obleko in
							je na okensko polico v veži položil bankovec za deset mark: »To naj bo
							za moje reveže!« </p>
						<p>Danes si ne predstavljamo, kakšni reveži so bili vojne sirote brez očeta
							in vdove brez mož in gospodarjev. O vojnih sirotah očetov, ki so jih
							umorili vosovci in njim podobni, se sploh ni govorilo, še manj pisalo,
							preprosto jih ni bilo in jih še vedno ni, kot da so skupaj z očeti
							izginili z obličja zemlje. Bili so brez živilskih kart in raznih bonov,
							brez doklad, o otroških ali zdravstvenih kolonijah so lahko le sanjali,
							če so sploh vedeli zanje. Skupaj z materami so garali na zemlji, da so
							preživeli, se kasneje izučili kakšnega poklica ali pa tudi ne, ker za
							šolanje ni bilo denarja. Povsod so bili zapostavljeni, istočasno pa
							izkoriščani do konca, s tako visokimi dajatvami, da so si morali trgati
							od ust. ‘Prostovoljno’ so morali v delovne brigade, čeprav so bili tako
							rekoč bosi in nagi. </p>
						<p>Lucija se spominja, da so dan na dan otepali koruzne žgance s krompirjem,
							ker jim je primanjkovalo koruzne moke; čeznje je mama polila malo olja s
							praženo čebulo, zabele ni bilo. Dan na dan, leto za letom. Kljub lakoti
							se jim je jed skorajda zagnusila, a nekaj so morali jesti. Mama je na
							kmetiji garala šestinpetdeset let; po vojni je morala sama preživeti
							številno družino in se prebijati iz dneva v dan kot je vedela in znala.
							Kmečka žena in mati, ki je vzgojila in vzredila deset otrok, si ni
							zaslužila prebite pare pokojnine! Saj se nismo zato borili! Naj
							pokojnine uživajo vosovci in borci. Naj jim blagostanje prinese srčni
							mir in zadovoljstvo! </p>
					</div>
					<div type="div3">
						<head>V dolini smrtne sence zasije luč svobode </head>
						<p>V uvodu smo že omenili, da se bomo bolj kot ob nekaterih medvojnih
							dogodkih, ki smo jih zgoraj le bežno preleteli, ustavili še v prvih
							letih po vojni. Morda bomo vsaj malo zaslutili, da je svoboda v Dolini
							še bolj silovito kot med vojno sejala smrt in izgnanstvo, strah in
							grozo, jok in bolečino. </p>
						<p>Začnimo kar v Ratečah. V Ratečah so zaprli gostilničarja Franca Kajžarja,
							ki je v zaporu umrl, verjetno od mučenja ali bolezni. Dvakratna
							nevarnost je grozila ‘državi nevarnim’ lastnikom gostiln. Ali so si teh
							hoteli polastiti novi oblastniki, ali pa je gostilničar v pogovorih z
							gosti preveč svobodno in neprevidno izražal svoje mišljenje in so ga
							ovaduhi prijavili. Med vojno so morali postreči tudi Nemcem in si s tem
							nakopali naziv nemčurja ali celo gestapovskih agentov. Po vojni je bilo
							mogoče vse in nihče ni vedel, kdaj in s čim je postal državi ‘nevaren
							element’. Take pa je bilo treba čim prej odstraniti. </p>
						<p>Franc Bačnar, med vojno partizan, doma iz Idrije, je bil po vojni poslan
							v Tamar za vodjo obmejne karavle. V Ratečah se je spoznal z domačinko,
							ki je z njim zanosila. Morda so Franca zato prestavili na drugo službeno
							mesto v Ljubljano. Vendar je skrivaj še vedno obiskoval svoje dekle. Ko
							se je 6. oktobra 1946 ob enajstih zvečer pripeljal z vlakom v Rateče, so
							ga knojevci pričakali in ker se na povelje Stoj! ni ustavil, so ga
							ustrelili. Če so sploh povelje dali, ali pa so streljali takoj. </p>
						<p>Dva domačina sta bila ustreljena v bližini vasi. Eden od njiju je bil
							petnajstletni fant, po domače Ferjancov. Bilo je tik ob koncu vojne.
							Njihova domačija je bila na današnji italijanski strani proti Belopeškim
							jezerom. V okolici je bilo iz časa Avstro-Ogrske tudi nekaj nemških
							domačij. Ko je proti večeru gnal živino s pašnika proti domu, je od
							daleč zagledal nekaj partizanov. Ni se menil zanje in gnal naprej. V
							bližini jezer so imeli svojo postojanko Nemci. Ali jih bo fant izdal
							Nemcem, so se partizani takoj prestrašili. Treba mu je to preprečiti, za
							vsak slučaj. Odšli so za fantom in ga prijeli. Ali je opazil partizane?
							Ali ve za Nemce? Nič ne pomaga nedolžnemu fantu njegovo dokazovanje.
							Nemce videva, sem in tja tudi partizane. Ne meni se ne za ene ne za
							druge, v letih vojne se je navadil obojih. Vendar, pastir mora umreti,
							so sklenili potepuški partizanski strahopetci. Pa še jamo naj si poba
							sam izkoplje. Ko si je obupan fant izkopal svoj grob, so ga ustrelili. </p>
						<p>Drugi, ustreljen v bližini vasi, je bil Anton Petrič (21. 12. 1909), po
							domače Favančev Tone iz Rateč. Pred vojno je bil znan tekač na smučeh,
							član jugoslovanske reprezentance in mednarodni prvak v Zakopanih v teku
							na 30 km. Poleti pa hribolazec in velik prijatelj planinca in fotografa
							Jaka Čopa z Jesenic. Po političnem prepričanju je bil krščanski
							socialist, poštenjak, idealist in v svojem socialnem prepričanju tako
							dosleden, da je med vojno odklonil karto za hčerkico, ki so jih delili
							Nemci za hrano. Menil je, da jo kdo drug bolj potrebuje. </p>
						<p>Med vojno se je poročil z Anico Gregori (1920) iz Podkorena in prva
							deklica Vera se je staršema rodila leta 1943, druga Nada pa maja 1945.
							Pred vojno je bil poštni uslužbenec na Bledu, med vojno v Beljaku. Po
							izobrazbi je bil strojni tehnik s končano Srednjo tehnično šolo v
							Ljubljani, na Dunaju se je usposobil za telefonista in bil tudi sicer
							zelo razgledan, ker je veliko bral. Včasih je svojemu nečaku Jožu
							Gregoriju, ki je hodil v Beljak v gimnazijo, zložil kakšno šaljivo
							pesem, kjer je kazal svoj iskrivi duh in razumevanje za stiske mladega
							dijaka. </p>
						<p>Partizani so ga pridobili za sodelovanje in postal je organizator upora
							na Koroškem, nekakšen pokrajinski komisar, in delil med Korošci
							partizansko literaturo. Njegovo partizansko ime je bilo Smuk. Nemci so
							ga leta 1944 aretirali in poslali v Dachau, od koder pa je med bombnim
							napadom ušel, ko je delal na prostem. Pri begu je pomagal še prijatelju
							Aleksandru, ki je bil koroški Slovenec. Oba sta se srečno vrnila domov.
							Po vojni je bil še naprej zaposlen v Beljaku in naše oblasti so mu dale
							dovolilnico za prost prehod čez mejo na slovenski strani. Žena in domači
							so mu prigovarjali, naj si najde zaposlitev v domačem kraju, časi so
							nevarni, deklici majhni. Bil je že odločen, da se zaposli doma, le nekaj
							stvari mora še urediti, je pojasnil tastu. </p>
						<p>Toda uredil jih ni nikoli. V nedeljo popoldne, 12. maja 1946, se je
							vračal v Beljak. V nahrbtnik si je dal nekaj hrane in sveže perilo. Mejo
							v bližini vasi je vedno prepešačil in na Koroškem sedel na vlak do
							Beljaka. </p>
						<p>Čez dva dni so iz Beljaka telefonirali tajniku rateške občine Jožu
							Osvaldu, zakaj ni Toneta v službo. Takoj je zaslutil, da je nekaj hudo
							narobe. Mož je vendar v nedeljo popoldne odšel, mu je povedala Tonetova
							žena. Odšla sta v štab knojevcev, ki se je po vojni naselil v nekdaj
							privatni hiši v vasi. Njihov vodja je bil knojevski oficir Tresoglav z
							Jesenic, tovarniški delavec, ki je nekoliko škilil. </p>
						<p>Klobčič se je začel odvijati, toda sprva se je razjasnila samo najbolj
							očitna stvar, da so Toneta ustrelili knojevci. Podrobnosti so prihajale
							na dan šele kasneje, sumničenja so dobila opravičenje šele po več letih. </p>
						<p>Nedaleč od vasi, tik pred mejo, na delu senožeti, ki se imenuje
							Pintbaševa starka, pod češnjo ob hlevu, je Toneta tisto nedeljo popoldne
							knojevec, ime ni pomembno, ustrelil v prsi. Še živega so knojevci
							odvlekli v stometrski obmejni pas in ga tam pokončali z rafalom v glavo
							in pustili ležati dva dni. Ženi so povedali razlog za umor: ob klicu
							Stoj! se ni hotel ustaviti. Zakaj se ne bi ustavil, saj ni imel razloga
							za beg, v žepu je imel dovolilnico in mejo je doslej redno prehajal.</p>
						<p>Truplo so na dvorišče pripeljali z vozom domači. Ostrmela je vsa vas.
							Takih dogodkov so bili vajeni le kdaj v vojnem času. Potem šele so
							prišli knojevci in hoteli, da oni pokopljejo Toneta z vsemi dolžnimi
							častmi in zastavami. Energična vdova jih je zavrnila. Pogreb bo
							krščanski, z duhovnikom! Kje je ostal možev nahrbtnik, kdo mu je snel
							poročni prstan, uro, se je čudila žena. Mrtvemu so vse to pokradli. Iz
							Ljubljane je prišla posebna komisija in ‘raziskovala’ umor. S seboj so
							pripeljali celo izvedenca, nekega ruskega oficirja. Pa niso ničesar
							ugotovili. </p>
						<figure>
							<graphic url="slike_z_66/z_66_23.png"/>
							<head>Leopold Kerštajn med vojno</head>
						</figure>
						<p>Zdaj šele so spregovorili tudi domačini: Tadejev Jože je povedal, da so
							tisto noč knojevci popivali v gostilni. Sosedov pastir, Brancov Jok, je
							slišal strel in vzklik: Marija, pomagaj! Nikoli več ga niso domači
							pripravili do tega, da bi gnal na pašo. Vaška klepetulja Reza, ki je
							rada pogledala v kozarec in tihotapila čez mejo, se je skupaj s Tonetom
							tisto nedeljsko popoldne namenila čez mejo. Kako je ona prišla do
							dovolilnice, če jo je sploh imela, ne ve nihče. Vprašala je knojevce,
							katero pot naj ubereta, ker sta bili dve poti. Knojevci so Tonetu
							zatrdili: »Ta pot je varna, po drugi ne hodi, smo jo minirali. Varovali
							te bomo na tej,« so mu rekli. (Mejni prehodi so bili minirani zaradi
							ubežnikov.) Tone, poštenjak, ki je vsakemu verjel, je šel po ‘varovani’
							poti – v smrt. Reza je bila pretkana in knojevcem ni verjela. Šla je po
							‘minirani’ in se živa vrnila. </p>
						<p>Tonetovi domači in znanci, ki jim je zaupal, so sklepali pravilno: Tone
							je vedel za veliko nepravilnosti, ki jih ni odobraval, o njih glasno
							govoril in se zavzemal za pravico. Ali pa ga preprosto niso več
							potrebovali. Po vojni je bilo uradno rečeno, da je bil dvojni agent,
							delal naj bi za Angleže. </p>
						<p>Vdova se je tolažila, da je vsaka stvar za nekaj dobra. Če mu je bila
							smrt namenjena, je bila smrt z ustrelitvijo za njenega moža dobra
							rešitev, prava milost. Groza jo je obšla ob misli, da bi ga zaprli v
							Begunje in ga tam tako mučili, kot so enega od Kristanovih sinov iz
							Žapuž, ki je bil pilot. Baje je prišla zanj pomilostitev od maršalata
							(Kristanovi so med vojno zelo veliko pomagali partizanom, ker so imeli
							tekstilno tovarno), toda izpuščen ni bil nikoli. Zaradi mučenja je bil
							povsem iznakažen. Vlekel se je po kolenih, podplate je imel zaradi
							pretepanja razmesarjene. Z rokami ni mogel ničesar, molel jih je kvišku,
							ker so mu populili vse nohte. Takega si verjetno niso upali izpustiti in
							so ga v Begunjah sami ubili. </p>
						<p>Tonetova vdova je nekaj let dan na dan trepetala, kdaj jo bodo z
							deklicama vred izgnali na Kočevsko, kamor so v letih 1947 in 1949
							pregnali številne družine iz Zgornjesavske doline. Zaposlitve dolgo ni
							dobila, pomagala je doma na očetovem posestvu, da je z deklicama
							preživela. </p>
						<p>Danes je bolečina, ki sta jo v življenju občutili deklici, pokopana v
							skritih kotičkih njunih src. Starejša hčerka Vera Kopavnik pravi:
							»Izgubo očeta otrok občuti v duši. Spominjam se samo trenutkov, ko je
							ležal na mrtvaškem odru, morda zato, ker v spominu ostanejo globoki
							vtisi. Gotovo so se vtisnili vame žalost in jok mame in domačih. Pravili
							so mi, da sem na vsak način hotela pobožati mrtvega očeta po obrazu, a
							mi mama ni dovolila. Tega se danes ne spominjam. </p>
						<p>Ko sem odraščala, so me večkrat obšli občutki, kot da očetu zamerim, da
							se je toliko ukvarjal s politiko, namesto da bi raje več časa posvečal
							nama s sestro. Še vedno mi je hudo ob misli, da so ga tuji ljudje
							poznali, midvi s sestro pa ne. </p>
						<p>Ko sva bili starejši, sva zvedeli za knojevskega oficirja Tresoglava. Ali
							bi nama lahko on kaj več povedal o smrti najinega očeta? Sestra je bila
							zaposlena v banki in opazila je, da je v banko zahajal nek Tresoglav, ki
							je malce škilil. Nekoč se je odločila in ga vprašala: "Ali ste bili vi
							leta 1946 oficir Knoja v Ratečah?" Mož je debelo gledal, nič odgovoril
							in urno odšel. Sestra ga je drugič ponovno vprašala: "Ali ste poznali
							Antona Petriča iz Rateč?" Pogledal jo je še bolj debelo in od takrat ga
							ni bilo nikoli več v banko.« </p>
						<p>To pa je tudi vse, kar mi je lahko o svojem očetu in njegovi smrti
							povedala hčerka Vera Kopavnik iz Rateč. Toda oni so vsaj zvedeli, da so
							očeta ustrelili in so ga lahko pokopali na domačem pokopališču. To
							takrat ni bilo običajno. </p>
						<p>Brata Leopolda (1909) in nekoliko starejšega Alojza Kerštanja (morda
							1907) iz Rateč so takoj ob koncu vojne z več drugimi odpeljali in nista
							se več vrnila. Kam sta za vedno izginila, domači niso nikoli izvedeli.
							Njuna mama je bila Nemka in sinova sta bila rojena v Nemčiji, oče pa je
							bil Slovenec, zato sta se oba sinova preselila v Rateče, si poiskala
							zaslužek in si ustvarila družino. </p>
						<p>Leopold je bil izučen ključavničar in se je zaposlil v jeseniški
							železarni, med vojno pa v bližnji Beli Peči v Italiji. Bil je zelo
							priden in delaven, tako da je začel pred vojno zidati hišo za svojo
							mlado družinico. Hčerka Marija je bila rojena leta 1935, Leopoldina pa
							1939. Brat Alojz Kerštanj je bil čevljar. Tudi on je imel hčerko in sina
							Lojza približno istih let, kot sta bili Marija in Leopoldina. </p>
						<p>Pričela se je vojna in Leopoldu kljub pridnosti ni uspelo končati hiše. Z
							nekaterimi drugimi sta bila oba brata vpoklicana v SA oddelek nemške
							vojske. Zadolženi so bili za nekakšno civilno zaščito v vasi. Bilo jih
							je več in Marija se spominja, da so nosili umazano rumene uniforme. Spet
							drugi so bili vpoklicani v Wermacht in so varovali jeseniško tovarno
							pred partizanskimi sabotažami. </p>
						<p>Hčerki Marija, še manj Leopoldina, ne vesta kaj dosti več o očetu. Tik
							pred koncem vojne, sta bila njun oče in njegov brat mobilizirana k
							partizanom in skupaj z njimi sta odšla na Koroško. Maja 1945 so ju z
							mnogimi drugimi vrnili preko Korenskega sedla na Poljane. Mama je za to
							izvedela in odšla k njemu na Poljane. Od tam je po znanki poslala
							sporočilo obema deklicama, naj še onidve hitro prideta na Poljane, da
							bosta videli očeta. Tam so ga videle zadnjikrat in niso slutile, da je
							bilo to srečanje slovo za vedno.</p>
						<p>Ujetnike so strpali na vlak in odpeljali, verjetno do Jesenic. Čez kakšen
							mesec je ženi nekdo iz Kurje vasi na Jesenicah sporočil, da je videl
							očeta med drugimi ujetniki, ko so šli čez most nekam na delo in da so
							zaprti v Kosovi graščini. Tam je bil verjetno tudi brat Alojz. Žena se
							je z obema deklicama nemudoma odpeljala na Jesenice in šle so
							poizvedovat pred zapor. Pa ni zvedela nič drugega kot to, kar ji je
							zabrusil stražar zaporov v Kosovi graščini: »Baba, daj mir, drugače boš
							šla še ti noter!« Z leti so pričele doumevati, da se oče ne bo nikoli
							vrnil. Edino to so še zvedele o očetu, da je tisti stroj, ki ga je oče v
							tovarni upravljal, še nekaj časa nosil tablico z njegovim imenom.</p>
						<p>Za domače se je pričelo življenje zaznamovanih. Marija se spominja
							preiskav po hiši in straže pred hišo. Preiskovali, kradli in stražili so
							domačini! Mama je pričela sklepati, da so očeta spravili proč njegovi
							osebni sovražniki. Zaposliti se ni mogla nikjer. S hrano jim je pomagal
							stric, da so nekako preživele. Živilskih kart niso imeli. »Bili smo
							veliki reveži!« pove preprosto Marija. »Pa tako zelo nesrečni. Ko je
							mama pričela moliti, jo je zgrabil jok, potem pa še naju s sestro. Oh,
							koliko smo prejokale takrat!« se še danes s trepetajočim glasom spominja
							Marija. »Hišo sem lahko do konca zgradila šele jaz, ko sem se poročila.
							S sestro sva imeli srečo, da sva se lahko izučili poklica. Na šolanje
							sploh nisva mogli pomisliti.« </p>
						<p>Uradno so po mnogih pisnih poizvedovanjih izvedeli, da je »potemtakem
							verjetno, da imenovani ni več živ« šele leta 1956, ko jim je Okrajno
							sodišče v Radovljici poslalo ‘Uvedbo postopanja v svrho proglasitve
							mrtvim.’ </p>
						<p>‘Uvedba’ se je dobesedno glasila: »Kerštanj Leopold, sin Janeza in
							Terezije roj. Muller, roj. 3.7.1909 v Nemčiji, poročen, Slovenec,
							državljan FLRJ, nazadnje stanujoč v Ratečah št. 111, je bil maja 1945
							mobiliziran v JLA ter nato 23. maja 1945. po vojaških oblasteh aretiran
							v Kranjski gori ter je od tega časa dalje pogrešan. </p>
						<p>Ker je potemtakem verjetno, da imenovani ni več živ, se uvede na prošnjo
							njegove žene Kerštanj Marije roj. Tof, gospodinje iz Rateč št. 111,
							postopanje v svrho proglasitve mrtvim ter se izda poziv, poročati v roku
							3 mesecev po objavi oglasa podpisanemu sodišču ali obenem postavljenemu
							skrbniku tov. Gostiču Milanu, uslužbencu Okrajnega sodišča v Radovljici,
							komur je o pogrešancu kaj znanega. Po poteku tega roka in po sprejemu
							dokazov bo sodišče odločilo o predlogu. Okrajno sodišče v Radovljici,
							7.12.1956. Sodnik Krištof Vlado l.r.«</p>
						<p>S takimi in podobnimi pisarijami na pol pismenih uslužbencev so se
							povojna sodišča norčevala iz vdov in sirot, da njihov »pogrešani« mož in
							oče »potemtakem verjetno ni več živ«. </p>
						<figure>
							<graphic url="slike_z_66/z_66_24.png"/>
							<head>Vera in Neda Petrič ob očetovem grobu</head>
						</figure>
					</div>
					<div type="div3">
						<head>Podkoren</head>
						<p>Tisti, ki so se živi vrnili iz povojnih zaporov Ozne, so imeli veliko
							srečo. V prejšnji številki <emph>Zaveze</emph> smo omenili Joža
							Gregorija, po domače Blaželnovega ata iz Podkorena, ki je ušel
							medvojnemu umoru. Po vojni so ga aretirali in brez pojasnila dobesedno
							pahnili v klet pri trgovcu Mežeku na Jesenicah, kjer je imela Ozna svoje
							zapore. Zasliševali so ga, če je delal za Nemce. Dokazal je nasprotno in
							si drznil vprašati, zakaj je zaprt: »Tiho bodi, drugače te bomo
							ustrelili!« </p>
						<p>Spominja se oznovca v škornjih, ki ga je zasliševal. Objesno, s
							prekrižanimi nogami na pisalni mizi, mu je ta vrgel v obraz: »Če bi jaz
							imel toliko na vesti kot ti, bi se obesil na prvo telegrafsko ‘štango’!«
							Blaželnov ata pa mu je mirno in dostojanstveno odvrnil: »Jaz se pa ne
							bom.« </p>
						<p>Po šestih mesecih so ga izpustili iz Mežekove kleti, celice brez
							svetlobe, z golimi ležišči, zbitih iz desk. Do konca življenja je ostal
							pošten in pokončen. Taki so ostali tudi njegovi sin in tri hčerke. </p>
						<p>Po vojni so v Podkorenu aretirali tudi znanega mizarskega mojstra. Kje je
							končal, se ne ve. Domnevajo, da je moral umreti samo zato, ker je imel
							nemško ime in priimek. Ime mu je bilo Gottlieb, pisal se je Hartlieb.
							Bil je nezakonski otrok, ki ga je mama prinesla iz Nemčije. Mama se je
							poročila z mizarjem Šlibarjem z Jesenic in tako je Gottlieb dobil
							krušnega očeta. Ko se je pri njem izučil za mizarja, je najel mizarsko
							delavnico kranjskogorskega župana Frica Rasingerja iz Podkorena. Bil je
							priden in sposoben mizar. Poročil se je s Slovenko. Otrok z ženo nista
							imela. Po aretaciji moža so njo verjetno izgnali na Korensko sedlo, kot
							mnogo drugih, ki so se jih hoteli znebiti. Morali so zapustiti domovino
							in oditi v tujino kot mnogo drugih, ki jih je za vedno pogoltnila
							tujina. </p>
						<p>Rateče so žal ‘znane’ tudi po tem, ker so po vojni veliko nemških
							ujetnikov, ki so se vračali iz nemških taborišč, pobili že kar v
							Ratečah, da ne govorimo o mnogih, ki so hoteli pobegniti čez mejo ali so
							bili tega samo osumljeni. </p>
					</div>
					<div type="div3">
						<head>Kranjska gora </head>
						<p>V Kranjski gori ni bilo družine, ki bi bila po vojni tako prizadeta, kot
							je bila Oitzlova. Bili so znana kranjskogorska družina s šestnajstimi
							otroki, štirje so umrli že v otroških letih. Kljub dvanajstim otrokom je
							bila družina v nekaj letih po vojni dobesedno izbrisana. Kar je ostalo
							živih, so se razpršili po svetu. </p>
						<p>Njihov oče Miha (1867) in mama Ana, roj. Arnold, sta bila koroška
							Slovenca, oče po rodu iz Borovelj. Šla sta s trebuhom za kruhom in se
							končno naselila v Kranjski Gori, kjer sta kupila veliko staro hišo. Oče
							Miha je bil znan lovec in postal je oskrbnik lovskega revirja od
							Kranjske Gore do Mojstrane. Njegova izrazita, naprej štrleča brada je že
							na zunaj predstavljala odločen, drzen in nepopustljiv značaj. Njegova
							dolžnost je bila tudi nadzor nad divjimi lovci, ki jih med vojno ni
							manjkalo, čeprav so si upali v gozd zaradi gošarjev le nekateri lovci.
							Mama Ana je bila pravo nasprotje očeta: vesela, družabna in utelešena
							dobrota. </p>
						<p>Lov se je priljubil tudi nekaterim Mihovim sinovom, ki so pomagali očetu.
							Zlahka razumemo, da je nepopustljivi preganjalec divjih lovcev oče Miha
							Oitzl že pred vojno, zlasti pa med vojno postal zelo osovražen. Eden od
							sinov, ki je bil nekoč z njim na lovu, je ustrelil v skalo, da bi
							pregnal divjega lovca. Pa je nastal po vasi in v jeseniški tovarni, kjer
							je sin delal, vik in krik, češ, da je delček skale skorajda ubil divjega
							lovca, še več, Mihov sin ga je hotel ustreliti. </p>
						<p>Oče Oitzl je govoril dobro nemško in že to je bilo v vojnem času zelo
							sumljivo. Danes kdo od vnukov domneva, da je ded Miha kdaj pa kdaj
							peljal na lov tudi kakšnega Nemca. Toda to je le domneva, kajti oče
							Oitzl je umrl že leta 1942. Videli bomo, da je bila to njegova velika
							sreča, saj bi ga umorili že med vojno, po vojni pa zanesljivo mučili do
							smrti. </p>
						<p>Po vojni so celotno družino z vsemi Mihovimi sinovi in hčerkami
							razglasili za nemškutarje in izdajalce. Prišel je čas maščevanja. Smrt
							izdajalcem naroda! </p>
						<p>Eden od Mihovih sinov Hugo Oitzl (25. 9. 1910) se je izučil za mesarja in
							delal v mesariji na Korenskem sedlu, kasneje se je zaposlil v tovarni,
							postal delovodja in tam delal med vojno. Bil je poročen in oče sina in
							hčerke. </p>
						<p>Kmalu po osvoboditvi so se nekega jutra v hiši pojavili oznovci v temnih
							plaščih in usnjenih škornjih ter Huga aretirali. Spomin na usnjene
							plašče in škornje je takratnim otrokom še danes grozljiv. Ne spominjajo
							se, da bi jim med vojno kdo od gestapovcev pognal tak strah v kosti, kot
							so jim ga po vojni oznovci, ki so množično aretirali in za vedno odgnali
							njihove očete. Hugova hčerka Meri se spominja, kako so ob aretaciji
							oznovci dvigovali deske na podu pred štalo. Živeli so v stari hiši deda
							Miha. Le kaj bi lahko tam našli, tega hčerka ne ve.</p>
						<p>»Po tistem, ko so odpeljali očeta,« pripoveduje Hugova hčerka, »so
							oznovci stalno hodili ponoči k mami in jo nagovarjali, da bi zanje
							delala. Tega nisem razumela. Vsakič, ko so prišli, sem bila prepričana,
							da so prišli po mamo in bodo odpeljali še njo. Saj bi jo lahko. Nikoli
							ne bom mogla opisati, kako zelo sem se bala zanjo in bila prestrašena.
							Vse življenje do smrti, me bodo moreče spremljali spomini na tisti čas.
							Mama ni bila prestrašena nič manj.« </p>
						<p>Hugo Oitzl se ni nikoli vrnil. Žena je dolgo poizvedovala za njim.
							Zvedela je za znanca, ki je bil pravnik v Ljubljani, in mu pisala, če
							lahko dobi uraden dokument, ali je mož Hugo še živ ali mrtev. Od njega
							je dobila uradno potrdilo, da je od decembra 1945 pogrešan. Sprevidela
							je, da je biti pogrešan pomeni v takratnem pravniško-oznovskem jeziku
							biti mrtev. Kdaj je umrl, kje in zakaj, tega pa sploh ni več
							poizvedovala, ker je vedela, da je to zaman.</p>
						<p>Vse ostalo je lahko le ugibala ali sklepala po pripovedovanju ljudi, ki
							so ga poznali ali slučajno prišli z njim v stik. Po pripovedovanju
							nekoga naj bi bil Hugo Oitzl zaprt v Begunjah. Nekoč naj bi se
							prostovoljno javil za izkop večje jame, ki jo je potrebovala uprava
							zaporov za pobite. Hugo je tako postal živa priča pobijanja v Begunjah,
							zato je moral umreti še on. </p>
						<p>Hugo je bil prijeten moški: vesel, dobrodušen in zelo družaben.
							Prijatelji, domači, nečaki in nečakinje, vsi so ga imeli radi in on
							njih. V družbi s prijatelji je rad kvartal in zato kdaj ponočeval. In
							naneslo je, da je nekajkrat v tovarni zamudil ‘šiht’. Pa se je
							izgovoril: »Za Nemce sem moral nekaj delati.« Tak odgovor se mu je zdel
							najbolj prepričljiv. Po vojni je mnogim domačinom, nekdanjim Hugovim
							kolegom in sodelavcem v tovarni prišlo prav vse, tudi ti izmišljeni
							izgovori, samo da so nekdanjega kolega lažje ovajali. </p>
						<p>Vsi, ki so se pisali Oitzl, in teh ni bilo malo, so bili zaznamovani.
							Tudi Hugov sin in hčerka. Ko je prišel sin k vojakom, so predpostavljeni
							takoj postali nanj pozorni. Na srečo pa je imel pametnega komandirja.
							Nekoč mu je ta zaupal: »Mislil sem, da bom dobil kriminalca, tako grozne
							stvari so mi o tebi napisali iz Kranjske Gore.« Hčerka je zapustila
							domači kraj že s štirinajstimi leti in se zaposlila. Mislila si je, da v
							tujem kraju ne vedo za Oitzlove. Pa jo je srečala domačinka in ji
							zabrusila: »Torej tukaj si zdaj, ti, otrok fašista!« Tako so o njenem
							očetu, ki ga je imela tako zelo rada, govorili domačini v Kranjski Gori. </p>
						<p>Hubert Oitzl (1904), šest let starejši Hugov brat, po značaju ni bil tak
							veseljak kot Hugo, v družbo pa je prav tako kot vsi Oitzlovi sinovi rad
							zahajal. Bog ve, koliko ovaduhov je bilo med njihovimi kolegi, pa oni v
							svoji prostodušnosti in poštenju tega niso vedeli. </p>
						<p>Tudi on je bil lovski čuvaj. Zaposlil ga je Ljubljančan Julius Winkler,
							ki je imel v najemu lovski revir v Hlebanjevih gozdovih v Srednjem Vrhu.
							Ko je postal Srednji Vrh središče partizanstva in postojanka Vosa, je
							Hubert zaslutil nevarnost, odpovedal je službo in se na kmetiji ženinega
							doma ukvarjal s kmetijstvom. En teden pred koncem vojne so njega in še
							mnogo drugih, večinoma takih, ki so jih Nemci med vojno mobilizirali v
							SA, partizani odpeljali na Koroško s pretvezo, da grejo osvobajat
							Koroško. Po osvoboditvi so jih prignali nazaj in odpeljali z vlakom
							neznano kam. Nikoli ni dobila družina uradnega pojasnila o izginotju ali
							smrti Huberta. Ko je žena poizvedovala za njim, ji je politični
							funkcionar iz Ljubljane modro pojasnil: »V Sloveniji ga ni, ven pa ni
							odšel.« Šele kasneje so domači zvedeli, da je bil ‘pogrešan’ in verjetno
							odpeljan v Kočevski rog. </p>
						<figure>
							<graphic url="slike_z_66/z_66_25.png"/>
							<head>Vdova Anica Petrič. roj. Gregori</head>
						</figure>
						<p>Hubert je imel sina Norberta (1931) in hčerko Marijo. Norbert je imel
							izredno veselje in smisel za elektriko. Po srednji šoli se je vpisal na
							fakulteto za elektrotehniko v Ljubljani. Po treh mesecih so morali
							študentje na zdravniški pregled, če bodo zmožni opravljati delo
							elektroinženirja. Zdravnik je ugotovil, da se Norbertu preveč potijo
							roke, zato ne bo sposoben za to delo. Moral se je izpisati. Edino pot je
							videl v pobegu čez mejo. Domačini so poznali v Karavankah vsako skrito
							stezico, ki jih bo, če jim bo sreča mila, varno pripeljala v svobodo,
							kjer bi imeli več možnosti, da uresničijo mladostne upe in načrte. Pobeg
							mu je uspel, elektroinženir je postal po trudu in naporih v Kanadi.
							Poročil se je s Slovenko in si ustvaril družino. Vsako leto se vrača v
							Kranjsko Goro in še danes pravi: »Če bi me pustili študirati v
							Ljubljani, ne bi nikoli odšel v tujino.« </p>
						<p>Hubertova hčerka Marija je končala gimnazijo, ko sta se okrog leta 1950
							skupaj z zaročencem, študentom veterine Milošem, odločila, da pobegneta
							čez mejo. On je srečno prišel že na drugo stran meje, njo pa so zalotili
							graničarji, jo ujeli in uklenili. Miloš je videl, da je Marija ujeta,
							prišel je nazaj in pustil, da so graničarji uklenili še njega. Marijo so
							poslali v zapor v Dob, njega pa v Gotenico, kjer so ga strahotno mučili.
							Tam je samemu sebi prisegel, da bo ponovno pobegnil, če bo sploh kdaj
							prišel živ iz zapora. Začuda, ostal je živ in ponovno pobegnil, sam,
							brez Marije. Vsak zase sta si ustvarila svoje življenje, on v tujini,
							ona doma, a srečna nista bila nikoli. </p>
						<p>Vidimo torej, da trpljenje ni zaznamovalo le sinov ata Miha Oitzla, ampak
							še njegove vnuke in vnukinje, ki so se takrat pisali Oitzl in ostali v
							Sloveniji. </p>
						<p>Oitzlovega sina Emila (1906) so obtožili, da je pomagal ljudem čez mejo.
							Zaprli so ga v ljubljanske zapore, kjer je umrl zaradi tuberkuloze. </p>
						<p>Najstarejša Oitzlova hčerka Ana (1892) je po vojni ostala sama, brez
							moža. Pregnali so jo v Avstrijo.</p>
						<p>Riharda Oitzla (1908) so kljub temu, da je bil od rojstva epileptik, za
							nekaj časa zaprli v taborišče Litostroj v Ljubljani. </p>
						<p>Oitzlov drugorojeni sin Miha (1893) je živel v Martuljku. Imel je sina
							Gusteljna, hčerko Helo in Valentina. Gustelj (1928) je že s petnajstimi
							leti postal zagret član komunistične organizacije Zveza mladine, iz
							katere se je formiral SKOJ. Še ne šestnajstleten se je leta 1944
							pridružil partizanom v borbi za svobodo. Oče Miha, takrat star
							enainpetdeset let, je dobro vedel, kdo so partizani in za kaj se borijo.
							V skrbi za sina se je pridružil partizanom še sam. Partizani mu niso
							nikoli zaupali, prav tako ne sinu, in vedeli so, da ne bosta nikoli
							njihova. Ali so kdaj iskali možnosti, da se ju znebijo? </p>
						<p>Morda se jim je ponudila prilika 9. marca 1944. Partizani, vosovci in
							terenci so imeli svoj logor v Mali Pišnici. Sklenili so, da se umaknejo
							na »sončno stran Karavank«. Pred tem so določili, da pošljejo Gusteljna
							in očeta Miha na vezo k terenskemu delavcu in aktivistu Andreju Tarmanu
							v Log, v vasico med Kranjsko Goro in Martuljkom. Sin Gustelj pravi: »Oče
							je nenadoma zbolel, na licih se mu je pojavil rdeč madež, kot nekakšen
							šen. Zato se je partijski sekretar Ivan Krivec ponudil, da gre namesto
							očeta na vezo on in jaz z njim, ker se mora s Tarmanom marsikaj
							dogovoriti. Krivca sem zelo spoštoval, bil je poštenjak in do mene je
							bil vedno dober kot da bi mi bil oče. Tudi zdaj sem ga občudoval, da se
							je ponudil za pot namesto očeta. Odšla sva okrog enih popoldne. </p>
						<p>Ves čas sva hodila po gozdu. Prišla sva skoraj do sotočja Velike in Male
							Pišnice v bližino hotela Erika. Nenadoma naju je presenetila nemška
							obmejna patrulja. Težko bi rekel, da sva padla v zasedo, saj so bile
							nemške obmejne patrulje pogosto na pohodih. Krivec je bil oborožen le z
							majhno pištolo s sedmimi naboji. Uvidel je, da bi bila vsaka obramba
							brezupna, živ v roke pa Nemcem ni hotel pasti. Vedel je, da ga čaka
							zasliševanje, mučenje in smrt v Begunjah. Izdajalec pa ni hotel biti.
							Zato se je sam ustrelil v glavo. Jaz sem pričel nagonsko bežati, a sem
							se po nekaj korakih vrgel v sneg in obležal. Nemci so me vklenili in
							odpeljali v štab nemške vojske, ki je bil v vili Tatjana. Še prej so me
							fotografirali ob truplu ustreljenega Krivca. V štabu so mi grozili, da
							jim moram pokazati pot do partizanskega logorja, če pa nas bodo med
							potjo napadli partizani ali bi se Nemcem karkoli drugega zgodilo, me
							bodo ustrelili. </p>
						<p>Čez kaki dve uri so po isti poti prišli za nama ostali partizani in
							aktivisti. Na kraju, kjer so naju Nemci zajeli, so opazili steptan sneg,
							krvave madeže in v snegu moja sončna očala. Zaslutili so nevarnost, se
							obrnili in odšli nazaj v logor. Zvečer so utrujeni zaspali, oče pa je od
							samih skrbi in zlih slutenj vso noč hodil pred logorjem in stražil.
							Proti jutru se je odpravil do melišča in v jutranjem svitu opazil kolono
							kakih dvajset Nemcev. Hodili so po delu poti, kjer je bil z obeh strani
							prepad in en sam partizan z mitraljezom bi lahko pokosil vse po vrsti.
							Partizani, vosovci in aktivisti pa so v koči mirno spali. </p>
						<p>Oče se je urno vrnil, prebudil partizane, in ker je kot lovec poznal vse
							skrite poti in kotičke, jih je pravočasno rešil in napotil na varno. Ko
							se je zdanilo, smo prišli v bližino logorja. Bil je prazen. Nemci so
							pobrali vso partizansko literaturo in velike količine hrane. Natovorili
							so me z dvema nahrbtnikoma. Enega sem nosil zadaj, drugega spredaj. Tako
							natovorjen sem se mukoma privlekel nazaj do nemškega štaba v Kranjski
							Gori. </p>
						<p>Odpeljali so me v Begunje in ponovno zasliševali. Zatrjeval sem jim, da
							nič ne vem, saj mi partizani niso ničesar zaupali.« </p>
						<p>Verjetno so mlečnozobemu partizanu Gustlju Nemci to zlahka verjeli.
							Sklenili so, da morajo na vsak način dobiti v roke in zaslišati
							njegovega očeta Miha. On jim bo lahko povedal kaj več. Ko je ta zvedel,
							da je sin še živ in v zaporu v Begunjah, se je javil Nemcem. Verjetno
							jih je prepričal, da se je znašel med partizani samo zato, ker je bil v
							skrbeh za mladoletnega sina. Ne vemo pa, koliko je Gustljev oče Miha
							vedel za spletke vosovcev in aktivistov. Ali je bil on tisti, ki bi
							moral namesto Krivca pasti v roke Nemcem, ali pa so vosovci namenoma
							poslali v smrt Krivca. O tem, da so partizani stregli po življenju
							najprej njemu samemu, ni dvomil. Nekateri domačini pa še danes
							domnevajo, da je bil pošteni in idejam predani Ivan Krivec žrtev OF. </p>
						<p>Na Hitlerjev rojstni dan 20. aprila 1944 so Oitzlovega Miha in sina
							pomilostili, toda poslali so ju v delovno taborišče v Lienz. Sprva so
							hoteli Gustlja poslati v nemško mladinsko prevzgojno taborišče. Oče je
							imel vrh glave, da so mu sina prevzgajali v SKOJ-u in v partizanih, zdaj
							naj ga prevzgajajo še nacisti! Dosegel je, da je sin odšel z njim v
							Lienz. Oče je delal v gozdarstvu, Gustelj pa je na kmetiji opravljal vsa
							priložnostna dela. Po vojni sta se oba srečno vrnila. </p>
						<p>Toda v svobodni domovini se je Miha takoj znašel za zapahi v Šentvidu.
							Obsojen je bil na šest let prisilnega dela zaradi sodelovanja z Nemci, a
							čez nekaj časa je bil izpuščen. Potem je bil ponovno zaprt v zaporih
							ljubljanske sodnije. Leta 1949 so ga v Ljubljani zaprli še tretjič in ga
							šestdesetletnega poslali v delovno brigado v Beograd, od tam pa v
							delovno brigado v Ribnico. Preden so ga dokončno izpustili, so ga še
							enkrat poklicali na ljubljansko sodnijo. </p>
						<p>Povojna oblast je kaznovala še druge člane družine. Mamo, Gustlja, sestro
							in mlajšega brata Valentina so leta 1947 izgnali za nekaj let na
							Kočevsko. Najmlajši Valentin je od tam ušel in srečno zbežal čez mejo na
							Koroško. </p>
						<p>Zelo pretresljiva je povojna življenjska pot Oitzlovega sina Andreja
							(1905) in zadnja leta stare mame Ane. Andrej, njegova žena Anica in
							njune tri deklice Andreja, Meta in Nuša so živeli na domu starih staršev
							Miha in Ane Oitzl. Najstarejša hčerka Andreja še danes podoživlja
							trpljenje in strah, ki so ga prestajali leta in leta po vojni. Od
							trenutka, ko so aretirali in odpeljali njenega očeta Andreja Oitzla, je
							bilo njihovo srečno družinsko življenje za vedno uničeno. Prisluhnimo
							njenim trpkim spominom. </p>
						<p>»Stari oče Miha je umrl 1942. To je bila zanj in vse nas prava sreča,
							kajti danes vemo, da bi ga po vojni na najbolj okruten način pobili in
							še prej mučili. Stara mama je bila duša in srce vseh Oitzlov, svojih
							sinov in hčera in nas vnukov. Vsi smo jo imeli zelo radi, vedno je bila
							vedra in veselega značaja. Vse se je vrtelo okrog nje. Bila jo je ena
							sama dobrota: hranila je cigane in berače, pomagala sosedom in bolnim,
							vedela za vse reveže in jim pomagala. Na štedilniku je bil vedno lonec
							juhe iz divjačine in dobil jo je vsak, ki je prišel v hišo.</p>
						<figure>
							<graphic url="slike_z_66/z_66_26.png"/>
							<head>Anton Petrič, dva meseca pred smrtjo</head>
						</figure>
						<p>Moj oče Andrej Oitzl je delal kot lovec na Koroškem. Kolegi so mu
							prigovarjali, naj ne hodi domov, časi so nevarni, dva njegova brata sta
							že izginila, tretji sedi v zaporu. »Saj nisem nič naredil,« je bil
							Andrejev odgovor in vrnil se je domov v Kranjsko Goro k ženi in
							deklicam. Novembra 1945 ob enajstih zvečer so priropotali v hišo
							knojevci v vojaških uniformah. Vhodna vrata so zastražili z velikim
							psom. Ropot, vpitje in jokanje je takoj spravilo na noge tudi mene. Vsi
							vprek smo jokali, midvi s sestrico le še hlipali in se tresli od strahu.
							Še danes me ob spominu na tisti večer stisne pri srcu in nerada obujam
							te trenutke groze. Prišli so po našega očeta in staro mamo Ano, izčrpano
							sedemdesetletno mater šestnajstih otrok. V pol ure sta morala vzeti
							najnujnejše. Odgnali so ju in nikoli ne bom mogla povedati, kako smo
							bili obupani in prestrašeni. Atovo sobo so zapečatili in na vrata
							prilepili velik list z opozorilom, da je soba z vso imovino zaplenjena
							po tem in tem zakonu. Kdor bo odstranil pečat, bo kaznovan s smrtjo.
							Smrt fašizmu – svoboda narodu!</p>
						<figure>
							<graphic url="slike_z_66/z_66_27.png"/>
							<head>Martin Štefe z ženo Ano</head>
						</figure>
						<p>Na železniški postaji so izgnance natrpali v živinske vagone, vlak
							odpeljali v Rateče in ga postavili na slepi tir. Tam so ga polnili z
							novimi izgnanci iz Rateč in Podkorena. Čez tri dni so ga odpeljali proti
							Jesenicam in na vsaki postaji pobirali domačine. Vsa Dolina je bila
							pretresena in spominjam se, kako smo jokali, ko smo zvedeli za ubogega
							fantiča iz Rateč. Odgnali so mu očeta in mater, on pa je šel peš po
							progi za vlakom in vso pot jokal, klical mamo in očeta, tekel in
							jokal.</p>
						<p>Od trenutka, ko so odpeljali očeta in staro mamo, se je življenje za
							vedno spremenilo. Z mamo smo živele v stalni napetosti in strahu. Bila
							sem najstarejša, stara sem bila deset let, Meta sedem, najmlajša Nuša pa
							šele devet mesecev. Ves čas sva kot senci hodili za mamo, tako sva se
							bali, da nama še njo odpeljejo. Na to je računala tudi mama. Nekoč se je
							pojavila pred mano s tremi vrečkami in mi pričela naročati: »Ta vrečka
							je zate, tale za Meto in tale za Nušo.« Taka tesnoba me je popadla, da
							nisem mogla odpreti ust in sem z grozo strmela v vrečke. </p>
						<p>Čez nekaj dni je mama zvedela, da so na Jesenicah izgnance z vlaka
							natrpali v Titov dom, tako so preimenovali Krekov dom. Takoj se je
							odpeljala na Jesenice in hotela do komandanta. Stražar ji je zagrozil:
							»Ako ne ideš, pucat ču!« – »Ti samo pucaj, pucanje je tvoj hleb!« ga je
							mama zavrnila. Veliko si je upala. A do očeta ni prišla. </p>
						<p>Potem je mama slišala, da so nekatere odpeljali v Kočevski rog, očeta in
							staro mamo pa s kamioni do Maribora. Od tam so jih peš nagnali v neke
							hribe in dolgo časa so hodili navkreber. Stara mama se je komaj še
							vlekla in prosila je stražarja, naj jo pokonča, ker ne more več. Ata si
							jo je naložil na hrbet in z znancem Rabičem iz Mojstrane sta jo izmenoma
							nosila. Prišli so do avstrijske meje. »Pojdite kamor hočete,« so jih
							nagnali stražarji, »če pa se bo kdo samo obrnil nazaj, ga bomo
							ustrelili.«</p>
						<p>Ušivi, premraženi, mokri, izstradani in izmučeni so pritavali do nekega
							logorja v Avstriji. Vso pot čez hribe sta ata in Rabič nosila staro
							mamo. En mesec so bili v taborišču, da so prišli k sebi. Po enem mesecu
							so morali taborišče zapustiti in vsak je odšel, kamor je vedel in znal.
							Mi smo imeli sorodnike v Radni vasi. Ata in stara mama sta se nekako
							prebila do tja in ostala pri njih eno leto. Mama je zvedela, da sta tam,
							in naslovila je prošnjo na župana, Bobkovega Miha, če se sme stara mama
							vrniti. Prošnjo je odklonil. Takrat je bila občina tudi v Martuljku.
							Naši znanci so prosili še tamkajšnjega občinskega moža, če sme stara
							mama domov. Ta je dovolil. Stara mama se je vrnila in tri leta kasneje
							je od izčrpanosti in žalosti mirno umrla, kot umirajo dobre in plemenite
							matere. </p>
						<p>Ata je ostal na Koroškem deset let. Spominjam se nekega prvega maja, ki
							so ga vsako leto proslavljali na Poljanah pod Korenskim sedlom. Za
							praznovanje je vedel tudi ata in mama mu je verjetno pisala, da bi se
							videli ob meji. Ata je lahko prišel čisto do meje, me pa le do gostilne
							Pristavc daleč proč od meje. A med nami je bila neporaščena ravnina.
							Napenjale smo oči in zagledale v daljave neko drobno postavo. Mama je
							povedala, da je to ata in navdušene smo mu dolgo časa mahale. Tako smo
							tisto leto praznovale prvi maj. Živel prvi maj! </p>
						<p>Po tistem je ata nekoč dobil dovoljenje, stalno je pisal prošnje, da nas
							lahko za konec tedna obišče. Težko smo si predstavljale, da se bo to res
							zgodilo. Joj, koliko smo v dolgih letih prejokale, še posebej za
							praznike. Jok je najmočnejši spomin na moje otroštvo. Z mešanimi občutki
							strahu in radosti smo pričakale petek. Nuša ga ni še nikoli videla, a
							toliko je slišala o atku in videla našo radost, da ga je še ona vsa
							srečna objemala in nobena si ga ni mogla nagledati. </p>
						<p>Kakšni dve uri po atovem prihodu se je pojavil na vratih neznan moški.
							Povedal je očetu, da ga bo naslednji dan v Veliki jami, v kotanji med
							Martuljkom in Srednjim Vrhom, pričakal neki moški, da se bosta z atom
							nekaj pogovorila. Kot bi odrezal, je bilo naše radosti v trenutku konec.
							Vsi smo dobro vedeli, kaj to pomeni. Ata je takoj sklenil, da bo
							naslednji dan še pred dogovorjenim časom za sestanek z neznancem odšel
							nazaj na Koroško. Zagotavljale smo mu, naj se ne boji, da ga bomo vse
							pospremile do meje. Res smo ga, toda bilo nas je tako zelo strah! Samo
							oprezale smo, kdaj se bo pred nami izza kakšnega grma pojavil neznan
							moški, nam zaprl pot in nam odpeljal ata. Kako smo se oddahnile, ko smo
							mu objokane mahale čez mejo v slovo!</p>
						<figure>
							<graphic url="slike_z_66/z_66_28.png"/>
							<head>Vdova Ivana Zupan s sirotami</head>
						</figure>
						<p>Po desetih letih atovega izgnanstva je mama pričela pisati na maršalat
							prošnje za očetovo vrnitev. Odgovor se je glasil: Andrej Oitzl je bil
							nemški sodelavec in se mu ne dovoli, da se vrne. Lahko pa se izseli žena
							in obe mladoletni hčerki, jaz pa sem bila takrat že polnoletna in
							dovoljenja ne morem dobiti. Mama je naredila prošnjo za izselitev. Mera
							njenega psihičnega in fizičnega trpljenja je bila polna: strašno je
							trpela zaradi osamljenosti brez očeta, sama je redila živino in
							obdelovala polje. Iz srca sem ji privoščila, ko je bila prošnja ugodno
							rešena. Toda ob odhodu smo spet vse jokale. Čutile smo, da nobena ni
							srečna. In nikoli več nismo bile iz srca srečne. To slovo nas je za
							vedno ločilo. </p>
						<p>Ata je bil zaposlen pri avstrijskem gozdnem podjetju na Koroškem in se je
							v desetih letih navadil na svoj način življenja. Mama je vzela v najem
							neko zapuščeno mitnico, naredila s svojo pridnostjo in podjetnostjo iz
							nje gostilno in kljub izčrpanosti spet delala od jutra do pozne noči.
							Sestri sta pognali korenine na rodnem domu v Kranjski Gori, zato jima
							nov kraj, novi ljudje in drugačen način življenja ni bil nikoli več dom,
							ki sta ga imeli v otroštvu v Kranjski Gori. Postali smo še bolj razklani
							ljudje. </p>
						<p>Ko sem se poročila, sem bila vesela, da sem se znebila priimka Oitzl, ker
							so me tolikokrat zaradi njega sramotili. Toda to ni bilo nič v
							primerjavi s tem, da so uničili našo in vse Oitzlove družine.« </p>
						<p>Ne moremo zapustiti Kranjske Gore, ne da bi se poslovili od še ene
							povojne žrtve te vasi, Joža Lavtižarja (23. 3. 1908). </p>
						<p>Pred vojno je bil pilot jugoslovanske vojske. Ob propadu Jugoslavije je
							ostal doma, kjer je preživel vsa vojna leta. Doma so imeli trgovino,
							gostilno in pekarijo. Poročen je bil z Dragico, roj. Oman, in leta 1948
							se jima je rodila deklica Jana. </p>
						<p>Množičnim povojnim aretacijam ni ušel Jožev znanec Vojtek Budinek,
							trgovec iz Kranjske Gore. Jože Vidic ga v omenjeni knjigi <emph>Sedem
								krst za Ronkarjevo družino</emph> pohvali, da je med vojno večkrat
							pripeljal s konjsko vprego in sanmi partizanom v gozd naročeno blago!
							Dobesedno piše: »Zvečer sem Vojteka na dogovorjenem kraju čakal s 15
							borci, vosovci in terenci. Bili smo kot na trnih. Bo ali ne bo prišel,
							smo ugibali in napenjali ušesa in oči, da bi slišali kak šum in videli
							kako senco v bližini. Naj ga zlomek, če me je prevaral in izdal. Sekunde
							in minute so se vlekle. Slišim dobro? Da, sopihanje konj in škripanje
							sani po zmrzlem snegu se že sliši. Hrana je prispela, trgovec je bil mož
							beseda.« </p>
						<p>Oči in ušesa je verjetno bolj napenjal Vojtek, saj bi nemška patrulja, če
							bi ga presenetila ponoči v gozdu, takoj vedela, komu pelje voz hrane. To
							bi ga stalo življenje, partizani pa bi jo medtem popihali v gozd. Toda
							Vojtek je bil mož beseda.</p>
						<p>Zakaj torej so ga aretirali, se je vedno bolj vznemirjal Vojtekov znanec
							Jože Lavtižar? Bilo je že več kot tri leta po vojni in pomorjenih ter
							zaprtih je bilo že ogromno Dolincev, ki jih je poznal. Jože je s strahom
							pričakoval, kdaj bodo prišli udbovci ponj, kot da bi slutil, da že
							stegujejo svoje lovke tudi po njem. </p>
						<p>Udba je bila prepričana, da deluje tako tajno in ima ljudi že tako
							ustrahovane, da izza železne zavese o njenih hudodelstvih ne more
							zvedeti nihče. 30. novembra 1947 pa jo je spravila v bes slovenska
							oddaja radia Celovec, ki je poročala, da komunistični banditi
							izseljujejo družine iz Zgornjesavske doline. V roke jim mora priti živ
							tisti ‘izdajalec naroda’, ki širi v emigracijo ‘sovražno propagando’.
							Kdo bi to bil? Od takrat naprej je Udba mrzlično iskala ‘sovražnika’ in
							‘izdajalca’. Morda bi bil ta Jože Lavtižar, predvojni pilot, ki se med
							redkimi v Dolini spozna na radio oddajnik in telefonijo. Morda ima
							oddajnik celo doma? Lepega dne so udbovci pobunkali pri Lavtižarjevih,
							toda Jože jih ni čakal. Pobegnil je skozi straniščno okno. Nekaj časa se
							je skrival pri sestrični Zori v Čošelnovem mlinu v Podkorenu in snoval
							načrt, da pobegne čez mejo. Drugega izhoda ni videl. Zadrževala ga je le
							misel na ženo in njuno nekajmesečno deklico.</p>
						<p>Udbi nikoli ni zmanjkalo najpodlejših načinov, da doseže svoje cilje, pa
							naj stane kar hoče. Ker niso dobili Joža, so zaprli ženo Dragico in ji
							od prsi odtrgali deklico. Vklenjeno so odpeljali in še prej premetali
							vse stanovanje. Mimogrede so še marsikaj pokradli. Oddajnika niso našli.
							Do smrti je žena trdila, da ni vedela, da bi mož sploh kje skrival
							oddajnik.</p>
						<p>Sestrična je Joži takoj povedala, da so Dragico zaprli. Novica ga je
							strla, saj je vedel, da žena trpi zaradi njega. Javil se je policiji in
							takoj so ga zaprli v udbovski zapor pri trgovcu Mežeku na Jesenicah. Nič
							ne bomo pretiravali, če bomo rekli, da je bil ta zapor za Joža dolge
							mesece strašna mučilnica. </p>
						<p>Dragico z devetmesečno deklico Jano so izgnali na Kočevsko v drugem
							izseljeniškem valu družin iz Doline poleti 1949. Naselili so ju v
							nekdanjem konjskem hlevu v Moravi, požgani kočevski vasi. Preživljala se
							je s tem, kar je ‘zaslužila’ na karte. Če je ne bi enkrat na teden
							obiskovali domači in ji prinesli hrane, bi z deklico težko preživeli.
							Oskrbeli so jo tudi z drvmi, ki so jih šli domači napraviti v hosto.
							Toda zgolj hrana ni pomagala. Toliko je trpela zaradi izgnanstva,
							osamljenosti in skrbi za moža, da so se domači bali zanjo. Izprosili so
							dovoljenje, da se je lahko Dragičina sestra Katra Oman prostovoljno
							naselila z njo v hlevu in bila do konca ob njej. </p>
						<p>Toda vrnimo se v Mežekovo mučilnico k Dragičinemu možu Joži. Joževi
							sestri Vidi in sorodnici Angelci so dovolili, da sta v pisarno na Udbo
							nosili za Joža sveže perilo in odnašali umazanega. Morda so računali, da
							bodo kdaj med perilom našli kakšno sporočilo Joža ali domačih. Prihajali
							sta z velikim strahom in kar se da hitro odšli. Lahko si mislimo, kako
							so domači trpeli, ko so prali s perila krvave proge, ki so jih puščali
							sledovi udarcev s pendrekom. Kako dolgo še ga bodo mučili? Kaj vendar
							hočejo izsiliti iz njega?</p>
						<p>Kot strela z jasnega je mednje udarilo sporočilo z Udbe, da je Jože
							naredil samomor. Domači so obvestili tudi Dragico v Kočevje. V spremstvu
							mladega udbovca, oblečenega v civilno obleko, je lahko prišla na
							jeseniško železniško postajo. Če bi na vsak način hotela videti mrtvega
							moža v krsti, jo lahko njen udbovski spremljevalec pelje v mrtvašnico na
							jeseniškem pokopališču in ji ga pokaže. Ne sme pa oditi domov v Kranjsko
							Goro, tam prespati in počakati na pogreb. Za pogrebom ne sme! Tako je
							povedal udbovec domačim, ko so ti prišli na železniško postajo. Dragica
							ni hotela videti mrtvega moža, do konca obupana je ostala na postaji in
							neutolažljivo jokala. Udbovec je pokazal toliko sočutja, da se je za
							nekaj časa umaknil od nesrečnih Dragice in njenih domačih: Angelce,
							Joževega brata Dančija in sestre Lidije. Sklenili so, da se gredo sami
							poslovit od mrtvega Joža. Udbovec je moral ostati na postaji pri
							Dragici. </p>
						<p>Trojica je prišla v mrtvašnico sama, brez spremstva udbovca. Opazili so,
							da krsta še ni zaprta. Danči je dvignil pokrov in z grozo so se
							zastrmeli v Joževo truplo na slami, ki je bila nastlana v krsti. Vsa
							krvava je bila pod truplom. Na truplu so bili poleg mrtvaških modric
							madeži strnjene krvi. Na dlaneh so bile od lisic narejene globoke
							vdolbine. Verjetno je Jože ob mučenju vlekel lisice narazen, a so se še
							bolj stiskale in mu sčasoma naredile vdolbine. Pa so rekli, da je
							naredil samomor! Z vklenjenimi rokami? </p>
						<p>Morda pa le! Okrog vratu je imel jekleno žico. Toda ni bila zvita v
							obliki kakšne zanke ali kavlja, na stičišču sta bila oba konca spojena z
							nekaj zavoji. Morda pa so ga mučili tudi tako, da so privijali žico in
							ga dušili? Pa so jo enkrat premočno zadrgnili okrog vratu, pritisnila je
							na žilo in Jože je bil mrtev. Videli in vedeli so dovolj, še preveč! </p>
						<p>Odšli so na postajo s svinčeno težkimi srci. Dragica se je medtem morala
							vrniti. Na postaji je ni bilo več. Morda je bilo še bolj prav tako.
							Kakšno bi bilo po vseh vtisih ob Joževi krsti njihovo slovo?</p>
						<p>Pred pogrebom je bilo treba oskrbeti še mrliški list. Na Udbi so
							zahtevali, da gredo do jeseniškega zdravnika dr. Brandstetterja. Napisal
							je, da je bil vzrok smrti samomor. Ali bi si kaj drugega sploh upal
							zapisati? Trupla si po vsej verjetnosti ni šel ogledat. Navedel je datum
							smrti, 25. 9. 1949. </p>
						<p>Ko se je iz zapora pri Mežeku vrnil domačin Fric Grilc, je domačim
							povedal, da je Jože umiral v celici od ponedeljka do srede, ker je bil
							tako pretepen in mučen.</p>
						<p>V Kranjsko Goro je prispela zaprta krsta. Veliko ljudi je prišlo na
							pogreb. Dragica je s svojimi solzami kropila mrtvega moža in ga
							pokopavala sama s svojo osirotelo deklico v konjskem hlevu v Moravi. Ko
							se je vrnila iz izgnanstva na Kočevskem, je do konca življenja delila
							bolečino in osamljenost le s fotografijo svojega moža v pilotski
							uniformi, ki ga je v njej oživljala vedno goreča sveča. </p>
						<p>Vso Dolino je Joževa smrt zelo pretresla. Starejši, ki se ga še
							spominjajo, in mnogi, ki so slišali za zgodbo o njegovem mučenju –
							zgodbi o samomoru ni nihče verjel – so še danes pretreseni in ogorčeni.
							Priimek Lavtižar je med njimi še posebno boleče prisoten. </p>
						<figure>
							<graphic url="slike_z_66/z_66_29.png"/>
							<head>Ivan Zupan pred vojno</head>
						</figure>
						<p>Kakor nikjer v Sloveniji tudi te pripovedi domačinov iz Zgornjesavske
							doline nimajo epiloga. Vse ostajajo neizrečene. Ljudje, ki so mi jih
							pripovedovali, na koncu umolknejo, kot da bi še vedno čakali na besedo
							tolažbe, na pojasnilo, opravičilo za storjene krivice, na priznanje
							resnice, obsodbo zločinov, na nasmeh pravice. Prazno govoričenje
							današnjih arogantnih postkomunistov, po srcu še vedno boljševikov, jim
							ne vliva nobenega upanja, da bodo to kdaj dočakali.</p>
						<p>Verjetno nismo pretiravali, ko smo to prelepo alpsko dolino v vojnem in
							še posebej v povojnem času spremenili v dolino smrtne sence. Še po
							tolikih letih se ljudje ob spominu na tiste čase zjokajo, še vedno jim v
							bolečini zamre beseda na ustih in jim občutki tesnobe oklenejo srca.
						</p>
					</div>
				</div>
				<div type="div2">
					<head>Spominski utrinki iz medvojnega Bizovika</head>
					<docAuthor>France Ložar </docAuthor>
					<docAuthor>Ivanka Kozlevčar</docAuthor>
					<div type="div3" subtype="intro">
						<p>Ljudi, ki so žive priče nekaterih medvojnih dogodkov, je čedalje manj, pa
							še tisti večkrat neradi spregovorijo za javnost, včasih zaradi
							skromnosti, včasih se nočejo izpostavljati, včasih pa zaradi starosti
							tega ne zmorejo več. France Ložar iz Hrušice oziroma Bizovika gotovo ni
							tiste vrste mož, ki bi se skrival v mišjo luknjo in ki bi svoje mnenje
							ohranjal zase, res pa je, da sodbe in mnenja raje dobro premisli, preden
							pride z njimi na dan, potem pa za njimi tudi stoji. Že videz kaže
							trdnega človeka, ki mu trdo delo ni tuje, ni se šparal, kot se reče, od
							mladih nog je služil zemlji, znal pa je biti tudi gospodar in je kljub
							neugodnim povojnim razmeram stal sredi življenja. </p>
						<p>Odraščal je na trdni domačiji ob štirih sestrah, materi in očetu, ki je
							bil v tem času dobrunjski podžupan in cerkveni ključar v Bizoviku. Oče
							je od 1941. leta zaradi bolezni župana moral opravljati županske posle.
							Sina je povsod jemal s seboj in ga tako uvajal v delo, življenje in
							probleme tistega časa, tako se je učil življenjske modrosti v očetovi
							šoli. O stvareh so se doma pogovarjali, tako da so otroci lahko sledili
							očetovemu razmišljanju in njegovim odločitvam ter bolje razumevali
							dogodke. Ob začetku vojne je imel France enajst let in je samo zaradi
							navedenih okoliščin lahko marsikaj bolje ohranil v svojem spominu, o
							določenih dogodkih pa je še dolgo razmišljal in zbiral drobce, da bi jih
							zložil v pravo celoto. O teh dogodkih sva se pogovarjala na njegovem
							domu. Z nama je bil Boris Svetek, ki z bolečino zbira vse podatke, ki bi
							mogli osvetliti hude obtožbe o njegovem očetu na urhovskem procesu, na
							katerem je bil obsojen na smrt. Poskušala sva se omejevati na tiste
							dogodke, pri katerih je vsak spomin dragocen, da bi se približali
							njihovi resnični podobi. O dogajanju v deželici pod Urhom je namreč že
							veliko povedanega, od knjige Štefanije Ravnikar - Podbevšek, Sv. Urh
							(1966), do Ivana Korošca, Sv. Urh - Druga plat zvona (1991), ali Karla
							Wolbanka – Jožefa Kočarja, Rekviem za organista (1998), in Franceta
							Ložarja, Bizovik, ti vas domača, le kdo je tebe ljubil (1994). Namen
							pogovora ni bil, da bi pregledovala prejšnje trditve in jih primerjala s
							spomini, spominski tok naj bi bil spontan, kakor živi v pripovedovalcu,
							ki je povedano sam doživljal, zato prepuščam besedo njemu.</p>
					</div>
					<div type="div3">
						<head>Začetek okupacije in prve komunistične žrtve</head>
						<p>Ob začetku vojne je bil moj oče na orožnih vajah na Rakeku. Še v
							Avstro-Ogrski je bil podoficir. Domov je prišel na veliki petek. Naša
							mama je bila vsa v strahu, kaj bo. No, v nedeljo smo šli na veliko noč v
							Ljubljano h gorvstajenju, kot smo govorili, in sem videl prvič
							italijanske vojake v cerkvi. Bili so tisti s črnimi cofi, ni jih bilo
							veliko. Samo prve dni so bili v Ljubljani fašisti, nato so pa prevladali
							navadni vojaki. Potem sem vojake videval v Bizoviku, ko so hodili k
							potoku lovit ribe ali pa so prihajali po mleko in jajca. Bizovik je bil
							pod Italijani, čeprav bi zaradi pakta Stalin-Hitler komunisti spočetka
							raje bili pod Nemci, tudi zaradi njegovega proticerkvenega stališča. Ko
							so leta 1942 Ljubljano ogradili z mrežo, je bil Bizovik prvi kraj zunaj
							mreže, Hrušica je bila pa še znotraj mreže. Že jeseni leta 1941 se je
							začel čutiti močen pritisk komunističnih terencev.</p>
						<p>Prva žrtev v naši vasi je bila Ivanka Hribar, po domače Andrejčetova. Njo
							je aprila 1941 neki domačin s Fužin na bizoviškem polju zaklal in jo
							zakopal v kup gnoja na njivi, ki je bil napeljan čez zimo, kot je bila
							navada. No, ko je šel Kregarjev hlapec razpeljevat gnoj, jo je takoj
							našel. Moj oče je takrat vršil dolžnosti dobrunjskega župana, zato so ga
							poklicali, pa tudi karabinjerje, seveda. Oče mi je naročil iti po konja
							pa po voz in smo jo odpeljali v mrtvašnico k cerkvi v Bizovik. Naslednji
							dan jo je njena mama, ki je bila Rusinja, umivala in je naštela 24
							vbodljajev z nožem. Ivanka je bila najstarejši otrok v družini. Oče je
							bil vojni ujetnik v Rusiji, pa se je tam oženil. Enega otroka sta imela
							že v Rusiji, vendar je umrl med potjo domov. Ivanka se je rodila doma.
							Bila je frizerka, stara 18 let. Za Italijane pa vsi vemo, kako niso bili
							nič pravi. Z briljantino namazani so dišali in radi hodili k frizerju.
							Ali je imela kaj z njimi ali ne, kdo ve, obsodili so jo pač, da je
							ljubimkala z Italijani. Terenci so se bali, da ne bi izdala karkoli, pa
							so jo tako grozovito likvidirali. Ti so namreč potem raztrosili
							govorice, da je bila italijanska ljubica. Tako so izrabili
							protiitalijansko razpoloženje ljudi. Ljudje so bili zmedeni, kaj je zdaj
							to. Ženska, razumete, ni moški, ni vojak, lahko bi bilo tudi kaj
							osebnega. Moj oče je bil razgledan možakar, poznal je politično
							situacijo, vedel je, za kaj gre, in je bil zelo previden. Ja, zelo
							previden. </p>
						<p>Dogodek, ki je jasno pokazal pripravljenost na uporabo vsakršnih metod za
							ustrahovanje protikomunistov, je bila ugrabitev učiteljiščnika in
							organista Ivana Pavčiča, po domače Mežnarjevega iz Bizovika. Bil je
							mladec, član dijaške Katoliške akcije, dejaven v Prosvetnem domu v
							Hrušici in pri mladini priljubljen. Jaz sem bil med njegovimi
							naraščajniki. Po umoru Župca je vedel, da tudi njega čaka nekaj takega.
							V nedeljo 17. maja je popoldne po šmarnicah v Bizoviku šel še proti Sv.
							Urhu, da bi tam orglal, kakor je obljubil. Z njim je šel njegov
							bizoviški prijatelj Tone Jakoš. Ker sta imela še čas, sta se ustavila
							pri Trnavčevih, kjer je imel Tone strica Franceta Jakoša in bratrance.
							Trnavčeva domačija in še dve hiši so bile tedaj nekakšen zaselek Dobrunj
							in zato je bila tam akcija ugrabitve prav lahko izvedljiva. Ob prihodu
							sta bili doma le mati in hči in te štiri so najprej aretirali. Potem so
							aretirali še gospodarja Franca Trnavca, ki je prihitel domov, in po
							prihodu z Urha še Tonetovega brata Franceta, Trnavčevega sina Francija
							in telovadnega učitelja Milka Cankarja. Tako so odpeljali dva
							Bizovičana: Ivana Pavčiča in Franceta Jakoša, ter tri Dobrunjčane: očeta
							Franceta in sina Francija Jakoša s Trnave in Milka Cankarja, na Polico,
							kjer so jih mučili, umorili in zakopali v Kočmarjevem gozdu. Tone Jakoš
							jim je ušel. Med partizani, ki so jih stražili, so bili vaščani iz
							Bizovika, med mučitelji pa Vinko Mojškerc. No, dejanje je bilo popolnoma
							politično in je ljudem razločno pokazalo, da ne gre le za nasprotovanje
							okupatorjem, ampak za nekaj čisto drugega. Okupatorjev tako ni nobeden
							maral in kakšnega sodelovanja z njimi ubitim ni bilo mogoče pripisovati.
							Vse kaže, da so vedeli, da se pripravlja ilegalna skupina, ki ni bila
							povezana s partizani, na odhod na teren, in so ugrabljene imeli za njene
							člane. Zato so jih tudi tako kruto zasliševali in spraševali po orožju.
							Bile so take razmere, da ni bilo mogoče ničesar prikriti, in jasno se je
							pokazalo, da komunisti ne bodo trpeli nobenega drugega odpora kot
							svojega.</p>
					</div>
					<div type="div3">
						<head>Med dvema ognjema</head>
						<p>Mladina v Bizoviku je bila tedaj na visoki kulturni ravni, udejstvovala
							se je v katoliško usmerjenem Prosvetnem društvu. V Bizoviku sta
							prevladala Fantovski odsek in Dekliški krožek. Šentpetrski župnik, v
							čigar pristojnost je spadal Bizovik, je 1934. zgradil prosvetni dom in
							ga podaril bizoviški cerkvi, da ne bi prišel v napačne roke. Na tem
							področju je v tem času zlasti na območju Vevč imela zelo razvito svojo
							mrežo Komunistična partija, ki si je prizadevala vriniti svoje člane v
							vsa društva. Treba se je spomniti, da so od tu izhajali Matija Maček,
							Kardeljeva žena Pepca in drugi revolucionarji in da so v Vevčah
							preizkušali svojo moč s štrajki.</p>
						<figure>
							<graphic url="slike_z_66/z_66_30.png"/>
							<head>Sv. Urh, februar 1943</head>
						</figure>
						<p>No, pritisk se je stopnjeval. Še isto leto (1942) so vaški terenci ob
							mlačvi pšenice avgusta meseca pobrali kmetom vse žito. Zvečer je kar od
							hiše do hiše prišla vest, da morajo zapreti pse. Potem pridejo terenci,
							domači, vaščani, vsi so vedeli, koliko žita je kdo imel, in so ga samo
							toliko pustili, kolikor je bilo za seme. Izgovor je bil, da gre za
							partizansko vojsko. V resnici je bilo pa vse za terenske družine. Že ko
							se je pšenica še sušila v kozolcih, so kradli, hodili so klasje strič.
							Pa so kmečki fantje hodili ponoči »vahtat«, da bi jim kaj ostalo. In
							tako je bilo tudi pri nas. Jaz sem bil takrat še mlad, pa sem hotel biti
							zmeraj na tekočem. Pri nas doma se je govorilo zmeraj. Zato smo vsi vse
							lahko slišali. Takole so fantje ponoči hodili vahtat in enkrat so mojega
							soseda Franca Jagra, kolega Ivana Pavčiča, hoteli komunisti ugrabiti,
							ampak jim je ušel. Potlej je pa rekel doma očetu: »Ne grem več, pa če
							vso pšenico poberejo.« Vedel je, kaj so naredili z onimi, ki so jih
							ugrabili. Ja, vsak dan je bilo hujše. Ljudje so se bali, za vsakega se
							je vedelo, kako je opredeljen. No, jaz in oče sva velikokrat ob večerih
							hodila spat v Hrušico čez blok. Pred mrakom pred policijsko uro sva šla
							peš, kolesa so prepovedali, pa smo pri kolegu spali, dokler niso prišli
							vaški stražarji. Moj oče je bil na smrt obsojen že med vojno. Vaški
							stražarji so našli v bunkerju seznam ljudi, ki jih je treba likvidirati,
							in so ga opozorili. Že sam je predvideval tako. </p>
						<p>Septembra 1941 je prišel v Bizovik duhovnik Janez Črnilec. Bil je župnik
							v Cerkljah na Gorenjskem. Nemci so ga izgnali v Srbijo. Vrnil se je na
							skrivaj in se javil v Ljubljani. Bilo je več takih duhovnikov. Moj oče
							je bil cerkveni ključar. Dokler ni bilo bloka, je ob nedeljah v Bizovik
							hodil maševat prof. Samsa. Bizovik je bil podružnica Svetega Petra v
							Ljubljani. Imeli smo kar stalnega voznika za profesorja. Ko je bil blok,
							je bilo tega konec. Bili smo brez maše. Ko je moj oče zvedel za begunske
							duhovnike, je z župnikom Alojzijem Košmerljem šel k škofu prosit za
							duhovnika. Škof je rekel: »Ja, lahko ga dobite, samo morate mu
							preskrbeti stanovanje in organizirati prehrano.« No, in v Bizoviku so to
							naredili, pa smo imeli vsak dan mašo. Jaz sem bil pa ministrant, že prej
							me je Ivan Pavčič pritegnil. Še brati nisem znal, pa me je on tiste
							besede naučil. Me je hudo rad imel. </p>
						<p>Deležni smo bili tudi hudih italijanskih represalij. Prva blokada je bila
							konec avgusta 1942, ko so partizani zažgali papirnico v Vevčah. V naši
							vasi so odpeljali nekaj ljudi v internacijo, med njimi tudi našega
							hlapca, ki je imel komaj 19 let. Ravno ječmen smo devali v kozolec, ko
							so ga aretirali. Potem je pa še njegovo delo padlo na moja ramena. Na
							smrt so obsodili dobrunjskega pomožnega tajnika Ivana Brajerja
							(Matjačevega) in moj oče in župnik sta se dosti trudila, da so mu kazen
							spremenili v dosmrtno ječo. Končal je po koncu vojne v Teharjah.</p>
						<p>Sredi septembra je bila druga blokada. Takrat je bila nedelja. Bil sem
							pri prvi maši ob šestih. Ko smo šli ob sedmih ven, so bili pred cerkvijo
							Italijani in so nas odgnali na sredo vasi, kjer je zdaj gasilski dom. Po
							hišah so delali preiskave. Nas so tam imeli do dvanajstih. Med tem časom
							so pa ujeli Lada Mojškerca, po domače Koruznikovega, ki je bežal od doma
							pred Italijani. Aretirali so ga. Drugega, Emila Hlebša, po domače
							Hrvatovega, ki je bil doma iz Zgornje Hrušice, pa je prišel v soboto
							zvečer od partizanov k sestri v Bizovik, da bi se preoblekel in prespal
							ter se zjutraj pravočasno vrnil, so dobili, ker je bila vas obkoljena.
							Pri Smukarjevih so našli očeta v skrivališču, medtem ko sta sinova
							terenca, ki sta noč prespala na sosedovem toplarju, lahko videla, kako
							so Italijani prihajali na tisti vrt in našli očeta skritega. To je bil
							znak, da nekaj ne štima, kajne, če se je skril, potlej so pa obtožili
							Ivana Habiča (Goščevega) in Marijo Pavčič (Mežnarjevo), da sta ga onadva
							pokazala, ampak to je čista laž. Privedli so še Alojza Janežiča
							(Jožetovega) in Rudolfa Loboda (Drajtkovega), tako da so takrat 5 moških
							– trije so bili že poročeni, dva pa še fanta – postavili ob pol
							dvanajstih dvajset metrov od mene v vrsto za postreliti. Lado Mojškerc
							je iz vrste zbežal po stezi in potem v Dobrunje. Italijani so tekli za
							njim in spotoma streljali. Kakih dvesto metrov je bilo brez hiš. Uspelo
							mu je. Pri prvi hiši je zavil takoj za hišo na dvorišče, tam so imeli
							pod na kamnih, da je bil pol metra od tal. Zraven je bil pa pes pripet,
							pes čuvaj. Italijani pridirjajo do hiše, pa vidijo, da pes laja v pod za
							onim, ki je zlezel pod pod. Pes ga je izdal, čeprav so po vojni rekli,
							da ga je kmet. Ta takrat še vedel ni, za kaj gre. Ampak pes ga je izdal,
							ko je lajal. Italijani so bili pozorni, pa so ga pod podom ustrelili.
							Druge so ustrelili tam, kjer so jih postavili v vrsto. Tega pa so
							pripeljali na dirici in ga položili zraven drugih. Še zdaj ga vidim,
							kako je imel srajco pomečkano proti glavi, ker so ga za noge potegnili
							izpod poda. Bilo je grozno, saj smo vendar vse te može poznali, bili so
							vaščani. Še kake pol ure smo morali stati tam, potem so jih pa nekaj
							določili za internacijo, nekaj pa so nas izpustili domov. </p>
						<p>Te blokade so naredile na ljudi grozen vtis. O, strah, veste, kakšen
							strah. Zdaj pa poglejte v Bizoviku: strah pred Italijani, strah pred
							partizani. Ponoči so prihajali partizani po živino in drugo, podnevi so
							nas strahovali Italijani.</p>
					</div>
					<div type="div3">
						<head>Ustanovitev postojanke vaških straž</head>
						<p>Po tej blokadi septembra meseca, v ponedeljek popoldne – vem, ker smo mi
							orali krompir – smo ob ene petih šli z njive domov z vozom in krompirjem
							po Bizoviški cesti proti Bizoviku. Ta cesta je bila zaprta, samo
							Litijska je bila prepustna. Kar vidim od bloka na Litijski cesti
							prihajati vojake v strelcih po polju mimo pokopališča. Kaj pa je zdaj
							to? Bo spet kakšna blokada? Kakšna vojska je to? V Bizoviku so se
							ustavili kakih pet hiš nad nami pod Brajerjevim toplerjem. Tam so bili
							tri dni. Potem smo pa že zvedeli, da so vaški stražarji. Prišli so iz
							Savelj, pripeljal jih je pa Gabrijel Capuder, sin profesorja Capudra s
							poljanske gimnazije. Potlej so pa prišli k nam na konec našega vrta. Tam
							je bila še za Avstro-Ogrske vaška klavnica, zidana stavba. Tam so bili
							pa en teden. Začeli so mobilizirati vaške fante, 20 let stare, ki še
							niso bili v vojski. Učili so jih korakati, kar so znali že iz športnega
							udejstvovanja v Prosvetnem domu, in ravnanja s puškami. Potem so šli pa
							v gasilski dom pod cerkvijo, spet v napačen kraj za odpor. Potem so se
							preselili kake dvesto metrov višje v gostilno pri Babniku (pri Rekarju
							po domače). Zdaj jih je pa že bilo toliko, da je bila ena soba premalo,
							zato so se pa razpolovili. Ena polovica je ostala v gostilni, druga je
							šla na drugi konec vasi v novo enonadstropno stavbo. Spodaj je bila še
							nedograjena, stanovanje na vrhu je bilo pa že izdelano. Lastnik hiše
							Janez Levec, po domače Ižančev, je šel domov k materi, zato so zasedli
							vrhnje stanovanje in v njem utrdili okna. V Bizoviku so se mladi fantje
							morali aktivirati in so bili stalno na postojanki, poročeni pa so morali
							prihajati vsako drugo noč. Tako smo bili vsaj na varnem. Z očetom sva
							zmeraj hodila skupaj prenočevat tako v Hrušico kot na postojanko, pa še
							danes ne vem, zakaj. Očetu sem zaupal, že ve, kaj je zame dobro.</p>
						<p>Pred partizanskim napadom na postojanko v noči z 21. na 22. oktober so
							stražarji zaprli Vrbinčeve, po domače Zavastnikove, iz Bizovika.
							Najmlajši sin Tone z vzdevkom Nebošme je bil pri partizanih, dva sinova,
							Jože in France, pa nista bila več doma. Moj oče je bil na njivi, ko je
							to zvedel. Veste, takrat so šle novice hitro od ust do ust. Ne veste,
							kakšnega pomena so bile. Tisti večer je imel iti na postojanko k
							Babniku, kjer so jih imeli zaprte. Pri Babniku sta bili dve gostilniški
							sobi, v prvi sobi so bili fantje, v salonu pa Vrbinčevi. Oče pa ni hotel
							k fantom. Razumete, zaprti so bili le vaščani, to je hudo. Šel je kar v
							kuhinjo. Bilo mu je mučno, da so stražarji začeli nastopati proti
							vaščanom, domačim ljudem. Hoteli so pretrgati kurirsko zvezo. V kuhinji
							je bil Capuder in ga je vprašal: » Kaj pa ti tukajle, zakaj pa ne greš
							notri?« </p>
						<figure>
							<graphic url="slike_z_66/z_66_31.png"/>
							<head>Selo, 8. september 1942 – Anton Grum, Franc Jager, Anton Strupeh,
								Anton Jakoš in Ivan Ločniškar so v Salezijanskem zavodu našli
								zatočišče pred komunističnim terorjem</head>
						</figure>
						<p>»Nerodno mi je, ne,« je odgovoril oče. Vrbinc je bil starejši kot on.</p>
						<p>»Taki so za pobiti,« se je zjezil Capuder. </p>
						<p>»E fantje, ne tako, ne tako delati,« je rekel moj oče. »Oče pa mati nista
							nič kriva, če je sin v partizanih. Ne delajte grobov! Za te grobove, ki
							jih boste vi naredili, bomo mi odgovarjali. Ko bo konec vojne, boste
							šli, mi bomo pa ostali, smo vaščani, mi tukaj živimo! Za te grobove bomo
							morali mi odgovarjati.«</p>
						<p>Pa mu je Capuder vrgel puško: »Pa ti bodi komandant!«</p>
						<p>»Ne, jaz nisem za to poklican. Dajmo se premišljeno pogovarjati,« ga je
							miril oče. </p>
						<p>Potlej je bil pa napad na postojanko. Tisti večer me oče ni vzel s sabo.
							Pri Babniku je bila trietažna hiša. S ceste je bil vhod v gostilno in
							trgovino. Na koncu hiše je bila pa pot na dvorišče in v klet. Nad
							gostilno so imeli leseno in gor je bilo stanovanje za družino. Ko so
							partizani začeli napadati in so hišo zažgali, so šli stražarji v klet,
							zapornike pa so izpustili pri malih vratih. Capuder jim je rekel: »Zdaj
							pa kar pojdite k svojim!« Partizani pa s cestne strani niso imeli
							pregleda in so mislili, da so naredili izpad, pa so užgali po njih. Med
							gostilno in dobrega pol metra oddaljeno Drčarjevo hišo je padel oče
							Vrbinc, hči je ranjena prišla na travnik in tam izkrvavela, mati pa je
							živa prišla domov in odšla v partizane. V kleti so ugotovili, da so
							Babnikovi pozabili zgoraj šestletno Ivico. Moj oče je bil načelnik
							gasilcev. Pograbil je deko in tekel ponjo. Vsi so ostali živi, le Viktor
							Habič, po domače Goščev, je bil lažje ranjen. Partizani so mislili, da
							so zgoreli, in odšli. </p>
						<p>Dva stražarja, France in Alojz Prepeluh, sta bila to noč doma, ker sta
							bila prosta. S seboj sta imela dolgi francoski puški na tri naboje in ju
							pustila v veži za vrati. Partizani so prišli tja in so puški videli.
							Fanta sta zvečer, ko je začelo pokati in nista mogla več nikamor, šla po
							lojtri pod streho, kjer so bile prav zgoraj položene deske. Partizani so
							hišo zažgali in bi se zadušila, če ne bi ob štirih odšli in ne bi lilo
							kot iz škafa. Ker so puški našli, fantov pa ne, so s sabo vzeli hčerko
							in mater, oče je bil pa to noč pri stražarjih. Mati je imela šen na
							nogi, zato je šepala, pa so jo na koncu vasi pri Kopitarju vrgli v
							graben, hčerko so pa odpeljali s seboj. Na Orlah so jo domačini še
							videli, potem naj bi jo peljali proti Grosuplju in tam nekje v Šmarju so
							jo pa umorili. </p>
						<p>Po tem napadu je bil župnik Črnilec tako živčno uničen, da je prosil
							škofa za premestitev. Ko so vaščani le vztrajali, da hočejo imeti
							svojega duhovnika, jim je pa poslal Petra Križaja, ki je kot vojni kurat
							skrbel tudi za vaščane. Po tem napadu so za vaške stražarje sezidali
							utrjeno stavbo pol v zemlji pol nad zemljo na Lazarjevem griču. Zidarjev
							je bilo takrat v Bizoviku dosti in so imeli v nekaj dneh stavbo
							sezidano. V njej je bila kakih 20 metrov dolga dvorana in na obeh
							straneh so bila ležišča. Še danes se čudim, s kakšno energijo so morali
							takrat delati.V Bizoviku je šlo 6 fantov k partizanom pa dve ženski. Pri
							vaških stražarjih jih je bilo pa okrog 80. Tako je bilo razmerje takrat,
							ki pa ni bilo čisto pravo, saj so se med stražarje skrili tudi terenci,
							ker so bili tako na varnem. Spomnim se Jurjevega Albina. Velik in močan
							je bil, da te ga je bilo strah, zidar in mizar po poklicu, na stražo si
							pa ni upal iti, zmeraj je dal za štefan vina, da je šel kdo namesto
							njega. Njegov nečak je bil komunist Vinko Mojškerc, po domače Ačkov
							Vine, ki je bil pri umoru Ivana Pavčiča. Tak je bil predpis, da so
							morali biti vsi moški vključeni. V Bizoviku so bili oproščeni samo
							trije: Anton Kušar, po domače Kavternk, ker je delal v tovarni vojaškega
							pomena, in železničarja Rajko Koleša in Marko Omahen, predvojni
							komunist.</p>
						<figure>
							<graphic url="slike_z_66/z_66_32.png"/>
							<head>Patrola vaške straže</head>
						</figure>
						<p>Bilo je neki večer ali že 43. leta ali pa še decembra 42. leta, z očetom
							sva ležala v postojanki prec ob stopnicah na desni strani spodaj. Pa
							pride ob ene enajstih dežurni, ki je bil Pevčev iz Bizovika, in reče
							mojemu očetu: »Oče, deko čez glavo!« Vprašal sem: »Kaj je pa to?« »Tiho
							bodi, ne vem,« mi je šepnil. Pa pride noter Capuder in vpraša: »Kdo je
							od kmetov?« Pa se dol nekje na sredi oglasi Andrej Pleško, po domače
							Vrbinc. </p>
						<p>»Alo auf, domov po konja, pa dva stražarja z njim!« Na koncu doline proti
							Orlam gor je patrulja, ki je šla z Orl, ujela dva partizana, ki sta bila
							v civilu. Eden je bil jugoslovanski kapetan. Za kapetana niso vedeli,
							kam spada, ali k partizanom ali k četnikom, on se je še lovil ali pa je
							morda že vršil dolžnosti. Razumete, nekaj je bilo, pa enega
							spremljevalca je imel s sabo. Ta dva so ujeli, poznali ju niso, pa so ju
							hoteli odgnati na postojanko. Mislili so, da sta kurirja ali pa karkoli.
							No, ko so prišli do kraja, kjer se dolina razširi in so zagledali prve
							hiše, sta pa hotela pobegniti in so ju na begu ustrelili. Del patrulje
							je šel na postojanko poročat, kaj da je, del pa je ostal. Dežurni
							komandir je poslal ponje voz in ponoči so ju pripeljali v mrtvašnico.
							Potlej so pa ugotavljali, kaj so. Kapetan je imel precej denarja pri
							sebi.To se pravi, da je bil že pri četnikih, da je tam dobil denar. Dali
							so ga v trugo iz surovih desk, onega drugega so pa verjetno pokopali
							brez truge. Kapetana sta prišli odkopat žena pa hčerka kmalu spomladi,
							marca meseca, in ga prekopali na Žale. To je bil Lesjak, znani oficir
							jugoslovanske vojske.</p>
						<p>Tukaj je treba povedati še, da sta bila med tistimi, ki so ostali pri
							pobitih, oče Borisa Svetka Alojz Svetek in Jože Bricelj, po domače
							Bajtarjev, ki je bil komunist. Ta je na urhovskem procesu obtožil
							Svetka, da je že na vozu ustrelil enega od obeh, ker je dal od sebe znak
							življenja, kar je bilo za Svetkovo obsodbo usodno. To ni bilo res.
							Takšno dejanje pa bi bilo tudi nesmiselno, saj niso vedeli, za kakšne
							ljudi pravzaprav gre.Take obtožbe so bile za montirane procese značilne,
							saj so bile vse druge priče mrtve ali onemogočene.</p>
					</div>
					<div type="div3">
						<head>Italijanska kapitulacija in ustanovitev domobranske postojanke pri Sv.
							Urhu</head>
						<p>Prišel je 8. september 1943. Na ta dan je bila maša zvečer še ob sedmih.
							Maševal je Peter Križaj, jaz sem pa ministriral. Ko je bilo konec maše,
							je povedal, da je Italija kapitulirala. Naročil je, naj bomo čimbolj
							doma. Posadka vaških stražarjev je odšla iz Bizovika proti Turjaku.
							Istočasno sta odšli tudi posadki iz Dobrunj. Na območju Dobrunj sta bili
							namreč dve posadki. Prva je bila pod Sv. Urhom na ravnem proti
							Ljubljanici, kjer si je Mežnarjev sin s Sv. Urha postavil avtokleparsko
							delavnico, tam sta poveljevala Lojze Dežman in Ivan Korošec, druga pa je
							bila organizirana dva meseca pred kapitulacijo Italije pri Sv. Urhu, tam
							je poveljeval Ivan Habič. Pri Sv. Urhu je bila ob cerkvi majhna kmetija,
							imeli so dve kravici. Isti večer, kot je bil napad na Bizovik, so
							partizani domačijo požgali. Ko so Mežnarjevi na Urhu obnovili poslopja,
							so tudi tam osnovali postojanko. </p>
						<p>Po odhodu vaških straž smo bili spet prepuščeni sami sebi. Nemci so še
							isti dan zasedli blok. Zvečer 8. septembra greva midva z očetom spet peš
							na blok, da bi prenočila v Hrušici. Zahtevali so dovolilnico za v mesto.
							Imela sva italijansko, za Nemce pa to ni več veljalo, niso naju pustili
							čez blok. Moj oče je pa znal nemško, saj je bil štiri leta v avstrijski
							vojski. Komandirju je obrazložil situacijo. Ta je telefoniral v štab in
							so naju s kamionom odpeljali v Domobransko kasarno, ko je bilo že tema.
							Polno dvorišče v kasarni nas je bilo. To je bil tak čas takrat, da se ne
							da s pravimi besedami opisati na kratko. Zdaj smo se bali partizanov
							dosti bolj kot prej Italijanov. O Nemcih smo vedeli, da so izseljevali
							ljudi. Nasilje nastane, ko se enkrat usidrajo, ne pa prvi dan. Šofer
							naju je peljal h komandantu. Moj oče se je z njim pogovoril, pa sva
							prespala v kasarni. Najina perspektiva je bila priti zjutraj domov še
							pred dnevom, v mraku, zaradi ljudi. Ne smejo videti, da se moj oče vozi
							z nemškim kamionom. Precej bi si mislili kaj slabega. Dobila sva res
							prepustnico in hodila spat v Ljubljano.</p>
						<figure>
							<graphic url="slike_z_66/z_66_33.png"/>
							<head>Peter Križaj. Bizovik, 19. avgust 1943</head>
						</figure>
						<p>Zdaj pridemo pa na Urha. Prvo nedeljo po osmem septembru me je oče poslal
							v Podmolnik v mlin k Dolinarju. Sam si ni upal iti, pa je mene poslal. Z
							menoj je šel pa sosedov sin Jaki Jager, po domače Kovačev, ki je bil
							štiri leta starejši od mene in se je pred kratkim izučil za mizarja. V
							mlinu vse opraviva in greva nazaj, pa pravi Jaki meni: »Pojdiva čez Orle
							domov.« Jaz te poti nisem poznal, ker tam nismo imeli sveta, Jaki jo je
							pa poznal in rad bi zvedel, kaj je z našimi fanti, ker je bil med njimi
							njegov brat. Prideva na Orle. Ustaviva se pri dveh hišah, kjer je imel
							Jaki sorodnike, pri Prenku in pri Novaku. Nič nisva zvedela. Nato sva se
							vračala po dobrunjski strani po cesti, ki vodi na Urha. Takrat sem bil
							prvič na Urhu. Ob pol dveh sva šla od doma, bilo je kakih pol petih
							popoldne, ko sva bila na Urhu. Pot je bila pa blatna, rjava rjavica,
							ilovica. »Ejdun,« sem rekel, »kaj bo pa zdaj moj oče rekel, kod sem
							hodil, ko imam taka kolesa. Cesta tja, kamor me je poslal, je suha, ne!«
							»Ne sekiraj se, ko bova prišla na Urha, jih bova opucala,« je tolažil.
							Pa sva res prišla do Urha, do ovinka, kjer zdaj stoji grobnica. Tam je
							stala lipa. Tam na ovinku sva se ustavila, pa sva natrgala travo in s
							koles obrisala blato. To je trajalo kakih deset minut, kar pride za
							hrbtom izvidnica treh vaških stražarjev. Na muli prijaha Čarmanov Peter,
							mitraljazec je bil pri vaških stražarjih in tudi na muli je držal
							mitraljez v naročju. Imel je pa eno nogo od kolena dol povito s povojem.
							Na eni strani je bil Filip Lampič, po domače Blekarjev, tudi vaščan, na
							drugi strani pa ne vem, kdo je bil. </p>
						<figure>
							<graphic url="slike_z_66/z_66_34.png"/>
							<head>Domobranska patrola</head>
						</figure>
						<p>Midva sva se začudila. Ti fantje so bili prej na postojanki vaški
							stražarji, zdaj pa samo ti trije tukajle. Naju so poznali, pa smo šli
							malo naprej ene pet minut, pa pride za nami kolona. Dohiteli so naju, na
							Orlah pa ni nobeden vedel zanje. To so bili naši vaščani, ne celotna
							posadka, ampak Dobrunjčani in Bizovičani kombinirani skupaj. Na čelu
							kolone sta bila Lojze Dežman in Ivan Korošec. Če zdajle zamižim, jih
							vidim pred sabo: brzostrelke čez prsi in v škornjih do kolena. Za njima
							pa po dva in dva vaščani, vsi poznani. Pri Mežnarjevi hiši se ustavijo
							in dajo voljno, to je bilo kakih petdeset metrov pred nama. Midva
							prepeljeva teh pedeset metrov do Mežnarjeve hiše, pa Dežman stopi na
							cesto: »Fanta, vidva nikamor. Dve uri bosta tukajle počakala.« Jaz sem
							bil takrat star 13 let, o vojaščini nisem imel nobenega pojma. Varnost
							je le varnost, dve uri nisva smela nikamor, dokler se fantje niso
							preoblekli, preobuli pa povečerjali. </p>
						<p>»A vidiš, France, zdaj je pa igra končana, zdaj bom pa očetu moral
							povedati, kje sem bil. Sem mu hotel prikriti, da sem šel na Orle izzivat
							nesrečo, pa še čudno novico bom prinesel domov,« sem si mislil sam pri
							sebi. </p>
						<p>Oče je bil v skrbeh zame, kaj ne bo, tema je bila. Vse sem mu povedal.
							Oče je pa rekel: »Samo tiho bodi. Samo tiho bodi, nobenemu nič.« Tako so
							bili vaški stražarji od tiste nedelje na Urhu. Seveda se pred partizani
							niso mogli skriti. V soboto 18. septembra je bil pa napad na Urha. Orali
							smo za pšenico, za setev. Takrat je bilo v Bizoviku 17 kmetov, ki so se
							preživljali samo s kmetijo. Tisti dan je vse oralo za pšenico. Zdaj sem
							na njivi sam, nobenega ni, včasih je bilo pa vse živo. Ob ene štirih je
							začelo pokati. Orači po njivah so začeli odpenjati pluge, pa domov s
							konji. Midva sva se ustavila. Kaj pa zdaj? Oče malo gleda okoli sebe.
							Kake 500 metrov od doma sva orala. Oče je rekel: »Pa pojdiva še dvakrat
							naokoli.« Zakaj je to rekel, takrat nisem vedel, zdaj vem. Oče si ni
							upal iti domov. Bolj varen se je čutil sredi polja, 500 metrov do doma
							pa 500 metrov do bloka. Če bi šel domov, bi ne videl, izza katerega
							vogala kaj pride; na sredi polja bi se pa lahko umaknil proti bloku.
							Tako sva ostala skozi na njivi, dokler je pokalo. Urh ni padel in
							partizani so imeli hude izgube.</p>
						<p>O tem napadu so različne verzije: eno verzijo opisuje Korošec, drugo
							Podbevškova, meni pa je tretjo verzijo povedal Lojze Zrimšek z Orl, ki
							je bil zraven. Postojanka bi se najbrž ne bila obdržala, če ne bi bilo
							naključja. Ampak saj je vsaka stvar taka, božji prst je povsod zraven.
							Tisto soboto popoldne je nekaj fantov šlo v patruljo proti Lipoglavu,
							drugim pa je bilo ukazano očistiti orožje, da se ne bi dolgočasili in
							uhajali domov. S Turjaka so prinesli nov mitraljez. Ko so ga očistili in
							sestavili, so ga hoteli preizkusiti, če deluje, in spustili so rafal.
							Partizani, ki so skrivaj v tišini lezli proti vrhu, so mislili, da so
							jih opazili, in so odgovorili. Takrat so tudi na Urhu planili k orožju
							in se začeli braniti. Naval je bil tako hud, da so se fantje že začeli
							umikati po rovih s položajev, ampak Dežman jih je ves penast priganjal,
							naj vztrajajo. Torej je bil Dežman na postojanki in ne v patrulji, ki se
							je vrnila od Lipoglava napadalcem za hrbet in jih zmedla. Neki Svetek iz
							Zadvora je trdil, da je videl, kako so šli Nemci iz Vevč na pomoč. To ni
							verjetno, ker je bila v Vevčah morda kaka desetina Nemcev in bi bilo
							nerazumno, da bi postojanko pustili prazno. S takimi variantami so
							hoteli opravičiti hud poraz dveh brigad. Lojze Dežman je imel nedvomno
							bogate izkušnje z bojevanjem, saj je bil na začetku v ilegalnem
							Štajerskem bataljonu. S Turjaka je odšel s prostovoljci domačini, ker je
							vedel, da so tam v pasti. Gotovo je znal dobro voditi obrambo in Sv. Urh
							ni padel. Konec oktobra se je ponesrečil s topom. Pod Lipoglavom so
							namreč partizanom zaplenili italijanski top, s katerim so hoteli
							streljati na Urha. Dežman je bil artilerijski podnarednik, pa se je
							spoznal na topove. Naredil pa je napako, ker je topovsko cev napak
							naravnal, zato je granata zadela vejo in eksplodirala. Bil je na mestu
							mrtev. </p>
						<figure>
							<graphic url="slike_z_66/z_66_35.png"/>
							<head>Jasa, na kateri so oktobra 1945 izkopavali žrtve</head>
						</figure>
						<p>Posadka na Urhu se je obdržala do konca. Podbevškova pripisuje zlasti
							skupini, ki je prišla s Turjaka, mnoge uboje. Nisem bil zraven, ampak
							živel sem spodaj pod Urhom. Vem, da so trije naši vaščani izginili.
							Videl sem le, kako sta dva stražarja peljala soseda, Bertel Jakopin se
							je pisal, po stezi mimo naše hiše. Za te sem prepričan, da so ostali na
							Urhu. O tem bi se rad pogovoril s Korošcem, pa ni bilo mogoče, ni lahko
							govoriti o tem, se malo razlikujeva, zame so bili vendarle vaščani.
							Spomladi 1944 se je posadka na Urhu zamenjala, večina je šla v
							prekomando v Rupnikov udarni bataljon. Na Urha so pa prišli mladi
							fantje, ki so jih mobilizirali po Dolenjskem. Te posadke ne obremenjuje
							nobeden, ne Podbevškova ne kdo drug. </p>
					</div>
					<div type="div3">
						<head>Prihod »osvoboditeljev«</head>
						<p>Prišel je maj 1945. Fantje so se umaknili na Koroško. Oče je bil na
							seznamu za likvidacijo, zato ga je mama prosila, naj se umakne vsaj za
							nekaj časa, da se vse umiri. Sosed, Jakijev oče, je zapregel konja, jaz,
							oče, sestra in druge vaščanke pa smo dali na voz najnujnejše stvari in v
							nedeljo 5. maja okoli 6. ure zvečer smo pognali. No, in smo bežali.
							Strah je bil velik, aaaaaa! Pridemo na Črnuče, pa nas straža ni pustila
							čez most. Do šestih je bil možen prehod za civile, po šesti pa samo za
							vojaštvo. Kaj pa zdaj? Obrnili smo lojtrski voz, poln prtljage, in šli
							500 metrov nazaj na Ježico na dom moje mame. Konja smo dali v štalo in
							ljudje so tam prespali pod streho. Stari oče je bil še živ. Takrat je
							bil star 82 let. Jaz pa oče sva šla k njemu v hišo. Stari oče je bil v
							Avstro-Ogrski župan. Bil je inteligenten po naravi. Nekaj časa sem ju
							poslušal, potlej sem pa zaspal. Trdno sem prepričan, da mojega očeta ne
							bi mogel nobeden prepričati, ko se je on enkrat odločil, on je sam
							razmišljal. In zjutraj je bila ura sedem, ko smo napregli konje. Pridemo
							vsi skupaj na dvorišče, pa pravi: »Jaz grem nazaj, jaz ne morem doma
							pustiti družine.« </p>
						<p>»Kaj čem pa jaz?« sem vprašal.</p>
						<p>»Kakor se boš odločil.«</p>
						<p>Sestra, ki je bila dve leti starejša, se je odločila za naprej.</p>
						<p>Jaz sem se navadil, da sem bil skozi pri očetu kot njegova senca. Nazaj
							sta šli tudi dve sestrični, drugi so šli pa naprej na Koroško. V
							ponedeljek smo se ustavili v Štepanji vasi pri prijateljih, ker se nismo
							upali v Bizovik. Pod kozolcem smo imeli skrite konje, spali smo pa pri
							Jurčku. V torek greva oče pa jaz domov peš, na Orlah je bila borba. Oče
							je napregel konja pa je šel na občino v Dobrunje pogledat, kakšno je
							stanje, jaz pa sem z drugim konjem šel v Štepanjo vas sosedu povedat,
							kakšno je stanje doma. No, pridem nazaj do Hribarja, pa me Nemec ustavi
							na cesti. Pri Hribarju so nalagali meso na federvoziček. So imeli pa
							enega konja, ki je šepal. Izpregli so mi mojega konja in ga zamenjali za
							šepastega. Pa sem z drugim konjem prišel domov. Zvečer sva šla spet v
							Štepanjo vas spat. V tisti hiši je bil fant pri domobrancih, po poklicu
							je bil farmacevt, magister. V torek zvečer je prišel domov s kolesom. </p>
						<p>»Mene so domov poslali, se pravi, da se ponoči še ne bomo umaknili,« je
							povedal. V sredo zjutraj ob sedmih se napravi v domobransko uniformo, na
							kolo, pride na cesto: od Hrušice proti Štepanji vasi pa že partizani. On
							pa s kolesom nazaj na dvorišče: »Partizani grejo, partizani grejo!« Pa
							se je hitro preoblekel v civil. Mi pa izpod toplerja s strahom gledamo.
							Civili so jim šli z zastavo naproti. Midva napreževa konja in greva po
							Trpinčevi ob Ljubljanici in poljskih poteh domov.</p>
						<p>V Bizoviku je ostalo kakih šest fantov domobrancev doma, pa Alojz Svetek,
							ki je imel štiri sinove in nosečo ženo in se je umaknil le k bratu na
							Kodeljevo, dokler bi se stvari ne umirile, pa še en drug kmet Franc
							Jesih (po domače Ukec), ki je imel sina pa hčer in nosečo ženo. Potem je
							prišla uredba, da se morajo javiti. Nekatere so likvidirali po hitrem
							postopku. Matija Lampič (po domače Blekarjev) in Franc Jesih (po domače
							Ukec) sta bila na seznamu tistih, ki so bili zaprti na Poljanskem nasipu
							in bili že 2. junija ob 11. zvečer odpeljani v smrt. (Prim. Tone Ferenc,
							Po 40 letih končno potrjeno, da so mrtvi, Delo, 13. junij 1991.)
							Nekatere so pobili po hitrem postopku, o drugih so pa še presojali.</p>
					</div>
					<div type="div3">
						<head>Mačkova ideja za ovekovečenje Svetega Urha</head>
						<p>Avgusta l945 je Mačku prišla ideja za Urha, ko je bila vsa morija v
							glavnem že končana. Sv. Urh je blizu Ljubljane in bi tja lahko vodili
							mladino in ji ga prikazovali kot domobransko morišče in tako odvračali
							pozornost od svojih morišč. Zadrega je bila, ker so bili malo prepozni
							in so bili domobranci in stražarji, ki so bili kdaj na Urhu, že vsi
							pobiti. Ostal jim je Alojz Svetek, ki je bil sicer vaški stražar v
							Bizoviku, potem pa je bil v službi kot intendant na bloku, z Urhom pa ni
							imel nobene zveze. Ženini sorodniki so bili propartizanski, zato so mu
							hoteli prizanesti. Drugi je bil duhovnik Peter Križaj, ki tudi ni bil na
							Urhu, in Gustelj Cankar, ki je bil kot mladoleten izpuščen s Teharij. Te
							so med drugimi porabili za urhovski proces. Vendar se tukaj ne bom
							ustavljal pri njem.</p>
						<p>Začela se je strašna propaganda in v Bizoviku se je razplamtelo tako
							sovraštvo, da se ne da opisati. Najhujši so bili tisti, ki so hoteli
							dokazati, da so bili prisiljeni v kakršnokoli sodelovanje z vaškimi
							stražami. Kar naenkrat jih je bilo tri četrt za partizane.</p>
						<p>Navedene tri so nekajkrat pripeljali na Urha, jih pretepali, zmerjali,
							pljuvali in naščuvali podivjane krajane, da so šli gor. Vse to je bilo
							potrebno za ustvarjanje mita domobranskega morišča na Sv. Urhu. Ne bom
							trdil, da niso domobranci nobenega ubili, sem prepričan, da so, a ne v
							taki količini, kot vpijejo, vendar pa nobenega tistega, to lahko trdim z
							vso odločnostjo, ki smo jih mi odkopavali oktobra 1945. </p>
						<p>To je bilo pa takole. V prvi polovici oktobra je oče dobil poziv od
							krajevnega odbora, da mora biti v ponedeljek zjutraj z lopato na Urhu.
							In v nedeljo je oče rekel meni: »Na Urha moram z lopato odkopavat, se bi
							ti upal iti namesto mene. Sva oba Franceta. Ko pokličejo, pa se ti
							javi.« »Upam,« sem mu rekel. Oče je vedel, kaj se mu vse lahko zgodi,
							saj je bilo znano, da je desno usmerjen, in vsi so ga poznali. Vedel je,
							kaj so delali s Svetkom, lahko bi naščuvali ljudi tudi nanj.</p>
						<p>Pa sem šel jaz namesto očeta, saj sem bil za svoja leta kar močan. Tako,
							mislim, je bilo tam gori ene trideset ljudi z lopatami, sami iz takšnih
							desno usmerjenih družin: Mežnarjevi dve, Matjačeva Pavla, Mrkovčeva
							Francka, Hribarjeva Pavla in drugi. Gori je bila komisija in so nas
							klicali po imenu. Potlej so nam pa pokazali, kje bomo kopali, in
							povedali, kaj bomo kopali. Zdaj pa poglejte. Jaz sem prej rekel, kje sem
							voz pucal, kje je tista lipa stala. Tam zraven nje zdaj stoji tista
							grobnica. Okrog postojanke so potegnili mrežo in grobnica bi bila
							znotraj te mreže. Ravno tam, kjer sva stala z vozom, je šla rampa za
							odpiranje. Od mreže dol pa je prostor, malo večji kot naše dvorišče,
							gozdna jasa takrat, položna, brez drevja, s travo zaraščena, ampak le
							petdeset metrov od postojanke, od štaba, od cerkve, no. Na njej pa grob
							do groba. Sama logika mora povedati, poslušajte, če bi jaz bil na
							postojanki in v takem položaju, pa bi jih pripeljali, da bi jih
							postrelili, jih gotovo ne bi streljal in pokopaval kar pred pragom. Tega
							bi noben butelj ne naredil. Če so ubili kakšnega, ga je patrola
							odpeljala višje gor v hrib. Tega nobeden nikoli ni našel. Luis Adamič je
							dal v Ameriki izjavo, ko je bil tukajle 1945. leta, da je na Urhu 4 km
							do Orl gozd in grob do groba. Takrat so res naredili grob do groba,
							ampak na omenjeni jasi, in kdo je bil tisti, ki je to naredil? No, in na
							tej jasi smo mi izkopavali. Jaz pa Kodričev Francelj iz Sostrega sva
							delala skupaj. Je bil toliko star kot jaz in je imel dva brata pri
							domobrancih. Doma so bile pa še tri ali štiri sestre. No, sva skupaj
							kopala. Komisija je pokazala, kje kopati. Grobov nismo odkopavali po
							vrsti, da si nismo bili v napoto. Vsak grob je bil zaznamovan z
							zastavico. Na grobovih ni bilo trave, pa tudi med grobovi ne, ker so jo
							porezali pri zasipanju. Saj ni bilo treba kopati globoko, kakega pol
							metra. Sama lopata ti je povedala, ali je bil material zraščen ali pa
							rahel. Če je bil zraščen material, se je sama lopata odbila. Ko si
							prišel do trupla, so že stali ljudje okoli in gledali, kaj bomo
							odkopali. Moral si biti zelo previden, če si malo preveč zasadil lopato,
							si jo že dobil s porajkljem po hrbtu ali pa z marelo, pa zmerjali so nas
							in pljuvali. Takrat je ravno tako vreme bilo, da je majčkeno rosilo. Vsi
							ljudje so imeli robce na ustih, smrdelo je, mi smo pa morali trupla
							očistiti z golimi rokami. Meni je Mežnarjeva Mici dala brinove jagode,
							pa sem jih žvečil. Ko sva truplo s Kodričevim očistila, sva šla v cerkev
							po trugo. V cerkvi so mladi razbijali oltarje in jo praznili. Na desni
							strani, kjer so bile prej klopi, so bile zložene oštevilčene truge dva
							metra ali več visoko ena na drugi. Bile so smrekove, neobdelane. Polne
							krste smo zlagali v prečne vrste, ki smo jih začeli delati pri glavnem
							oltarju. K jami sva nesla trugo oba. Ko so ženske truplo odkopale in
							očistile, sva morala tudi zanje iti po trugo, ga dati vanjo pa trugo
							zapreti in jo odnesti v cerkev. To so delali moški, ženske niso nič
							prekladale. To je trajalo 10 dni. Ta peti ali šesti dan, ko smo prišli
							gor, vam povem, se je čez prag iz cerkve ven že cedila zelena, smrdljiva
							tekočina od trupel. Ljudje, ki smo jih odkopavali, so bili takšni, da bi
							vsakega lahko spoznal po obleki: po puloverju, po hlačah, po spodnjem
							perilu ali po čevljih. Tudi obrazi so bili še celi. Ti niso mogli biti v
							zemlji več kot pol leta. Vsa množica civilov, ki je hodila okoli nas, ni
							v tem času nikogar prepoznala, čeprav so se vrstili okrog njih, kot bi
							hodili kropit. No takrat, ko smo odkopavali, ni bil čas, da bi
							premišljal, zakaj to delamo. Pozneje sem pa poštudiral, kaj je takrat to
							bilo. Ta trupla so bila pripeljana od drugod in naštimana tukajle za to
							priliko. Niso bila v zemlji več kot pol leta. Tudi Šentpavelce, ki so
							jih pobili junija meseca 1945, pa so njihov grob ženske odkrile, so
							skrivaj odkopali in prepeljali po vsej verjetnost sem. (Prim. Vanja
							Kržan, Mi pa oznanjamo Kristusa Križanega, Zaveza št. 42.) Govorili so,
							da so trupla pregledali sodni izvedenci. Res sta bila tam dva splošna
							zdravnika, eden se je pisal Jenko, drugi pa Gregorčič, pa v mojem času
							nista pogledala nobenega trupla. Bral sem zapisnik, ki ga je prinesla
							Nada Krmec iz Polja. Novembra meseca naj bi komisija ugotavljala
							identiteto. En mesec naj bi ležali v krstah v cerkvi, iz katerih se je
							že po nekaj dneh vse cedilo, tako da je zelena voda tekla čez cerkveni
							prag. To je laž. Nemški vojni ujetniki so takrat, ko smo mi izkopavali,
							kopali jamo tam, kjer je zdaj grobnica, stražili so jih knojevci. Mi smo
							izkopavali 10 dni. Petek je bil, ko se pripeljeta dva osebna avtomobila.
							V enem so bili sami civili, v drugem pa sami oficirji. Pride eden tja do
							nas in ukaže: »Vsi civili domov! Je nalog prišel.« Ne vem, zakaj to.
							Verjetno so se ustrašili, da ne bi kdo od nas koga spoznal, saj so bili
							mrtvi prepoznavni, kot sem že rekel. Bili so samo od zemlje, drugače je
							bilo pa še vse skupaj, obrazi so bili samo od zemlje. Potem so pa vse to
							menda v jamo zložili. V tisti grobnici, to si pa upam v javnosti
							povedati in z vso gotovostjo lahko trdim, ima samo eden pravo ime: Franc
							Mojškerc, pa še ta je žrtev komunizma. Ubila ga je Udba 1948. leta.
							(Prim. France Ložar, Matjaževa vojska 1945–1950, Demokracija 2007, št.
							31, str. 63.) To je pa že druga zgodba, tako kot urhovski proces.</p>
						<figure>
							<graphic url="slike_z_66/z_66_36.png"/>
							<head>Obnovljeni Sv. Urh</head>
						</figure>
						<p>No, o Urhu sem že tudi govoril. Leta 1991 je bilo javljeno, da bo v
							Dvorani španskih borcev razprava o Urhu. Tine Velikonja jo je
							organiziral in me povabil, da bi kaj povedal o njem. Prejšnji večer,
							preden sem šel spat, sem si rekel, ampak jaz še nikoli nisem bil za
							mikrofonom. Kaj vem, kako bo. Samo kako bom začel, samo tisto sem
							premišljeval v postelji. In ravno tako se je zgodilo. Naprej je govoril
							Tone Ferenc. Potem je hotel govoriti še neki gorenjski domobranec, pa še
							nekdo drugi. Pa ga je ustavil Velikonja: »Ne, danes hočemo mi
							razpravljati o Urhu. Kdor je bil na Urhu ali pa o Urhu kaj ve, ta naj
							pove.« Prav tako, kot sem si predstavljal. Ko pridem pred mikrofon, se
							jim predstavim in povem, da sem eden tistih, ki so odkopavali, in celo
							zgodbo. Pa so mi ploskali tudi komunisti. Pa je eden vprašal: »Ali
							ploskate žrtvam?« »Ne,« so rekli, »ampak, da si je eden upal povedati.
							Napišite to.« No, in zdaj bo to napisano. </p>
						<p>Vidite, Urh je bil, tak kot je bil, insceniran, Mačkov načrt. Jaz sem bil
							po vsem tem prvič na Urhu po odkritju spominske plošče v Šentpavlu, ki
							je bilo junija 1990. Naslednjo nedeljo je imel pater Vid mašo pred
							cerkvijo na Urhu. Jaz sem prišel toliko prej, da sem šel v cerkev gledat
							eksponate. Levo stran sem vso dobro pregledal, desne pa nisem, ker se je
							začela maša. Leta 1991 smo prišli iz Kočevskega Roga pa na Urha, tudi
							maša je bila. Takrat je Tine Velikonja, ne vem, kje sem jaz bil, ker sem
							pri taki stvari precej zraven, še z dvema drugima vse te eksponate
							znesel v cerkvi na kup. Verjetno je bilo takrat, ko smo bili po maši pri
							župniku. Potlej je bil pa cel hudič. Velikonja je moral hoditi na
							zagovor. No, potlej so borci odnehali, pa so eksponate odpeljali v
							muzej. Leta 1991 je prišel zakon o denacionalizaciji in pater Vid je
							dobil cerkev nazaj. </p>
						<p>No vidite, tako je moje vedenje o Urhu.</p>
					</div>
					<div type="div3" subtype="intro">
						<p>Dolgo in tekoče je pripovedoval, in ko je nehal, ni bil videti preveč
							utrujen. Upamo, da bo lahko povedal še kakšen spominski utrinek, čeprav
							nima dosti časa, ker je še zmeraj vsestransko dejaven. Upamo tudi, da
							bodo takšna pričevanja prispevala k razkrivanju resnice o medvojnem in
							povojnem dogajanju. </p>
					</div>
				</div>
			</div>
			<div type="div1">
				<head>Domobranske zgodbe</head>
				<div type="div2">
					<head>Skozi nevarnosti končno domov</head>
					<docAuthor>Janez Prosen</docAuthor>
					<div type="div3">
						<p>Slavko Prosen (1928-1964) se je, tako kot drugi mladeniči njegovega
							letnika ter drugi moški, ki so bili sposobni za vojaško službo in so po
							prisilni mobilizaciji v nemško vojsko še ostali doma, vključil v sestav
							domobranske posadke v Lučinah v Poljanski dolini, ki je bila
							ustanovljena proti koncu leta 1943. Bil je pravzaprav še otrok, star
							komaj nekaj mesecev nad petnajst let. V postojanki je ostal kot vojak do
							konca vojne. Opravljal je službo stražarja neposredno v postojanki v
							Lučinah ali v bunkerju na Selevški Planini. Ob koncu druge svetovne
							vojne se je skupaj z drugimi lučinskimi domobranci umaknil na Koroško. V
							domovino je bil vrnjen zadnje dni meseca maja 1945. Ker Slavka danes ni
							več med živimi, bom na podlagi svojih osebnih doživetij z njim v dneh po
							vrnitvi iz Vetrinja na Koroškem in po pripovedi gospoda Stanislava
							Burjeka, rojenega 10. decembra 1926 v Brebovnici št. 23, stalno
							bivajočega v Račevi št. 15, pošta 4226 Žiri, ki je bil skupaj z njim v
							postojanki v Lučinah, navedel nekaj dogodkov, ki so se mu dogodili po
							umiku na Koroško, oziroma po vrnitvi v domovino. Gospod Burjek
							pripoveduje takole: »Na pot umika iz naše vasi smo lučinski domobranci,
							nekaj družin in drugih domačinov krenili v ponedeljek, dne 7. maja 1945.
							Umik je bil izveden peš prek Zadobja, Sivke in Pasje ravni v Škofjo Loko
							ter naprej proti Kranju. Do Kranja ni bilo posebnih težav niti zaprek.
							Iz Kranja smo se usmerili proti Tržiču in v vasi Križe doživeli prvi
							spopad. Padlo je več granat, na umikajoče pa je bil odprt tudi močan
							ogenj iz strojnic. Naslednje težave so nastopile pri predoru Ljubelj in
							na prelazu čez Karavanke. Prehrana med umikom je bila za lučinsko
							skupino odvisna od tega, kar si je posameznik vzel s seboj od doma. V
							Vetrinju smo se utaborili na prostem. Dan je bil podoben dnevu: čakanje,
							pogovori in poslušanje obljub in načrtov. Prehrana v taborišču je bila
							zelo skromna – enolončnica brez kruha. Vsak dan smo čakali, da nas bodo
							Angleži prepeljali v Italijo, kjer naj bi se znova oblikovale vojaške
							enote, sposobne za nove operacije. O tem se je v taborišču vsak dan
							govorilo. Osemindvajsetega maja smo res dočakali odhod. V taborišče so
							angleški vojaki pripeljali kamione, na katere smo vstopili in pod stražo
							in strogim vojaškim nadzorom so nas prepeljali v Podrožico, kjer so nas
							strpali v živinske vagone in izročili Titovim partizanom, da so nas
							spremljali na poti v domovino. Ustavili smo se na Jesenicah in nato na
							železniški postaji v Škofji Loki. Od tu smo šli peš na škofjeloški grad
							in po nekaj dneh naprej v Šentvid nad Ljubljano, kjer smo nekateri dne
							6. avgusta 1945 dočakali splošno amnestijo. Mnogi med nami so bili pred
							tem odpeljani v neznano – danes vemo, da so bili pobiti in da njihova
							trupla počivajo v množičnih grobiščih, ki so raztresena po vsej naši
							domovini. Tisti, ki smo do tega dne še ostali živi, smo bili izpuščeni
							na prostost, vendar ne vsi. Spominjam se, da so po že objavljeni
							amnestiji odvedli iz sobe, v kateri sva bila oba s Slavkom, sotrpina
							Cirila Buha – Kovkarjevega iz Zadobja, ki se ni več vrnil v sobo in tudi
							kasneje ni prišel domov. Skupaj s Cirilom so odvedli iz sobe tudi nekega
							fanta iz Žirov, ki se ni več vrnil. Njegovega imena se ne spominjam. </p>
						<p>Hrana v šentviškem taborišču je bila skrajno slaba, predvsem pa
							nezadostna za ohranjanje normalnega telesnega stanja zapornikov, zato so
							nekateri vidno hirali. V dvajsetih dneh smo dobili samo enkrat košček
							kruha. Načrtno telesno in duševno izčrpavanje je opazno dosegalo svoj
							cilj. Nekateri izmed zapornikov so bili popolnoma izčrpani in onemogli,
							med njimi tudi Slavko; drugi so zboleli; dobili so razne izpuščaje,
							angino in podobne bolezni. Osmega avgusta 1945 med deseto in enajsto uro
							smo nekateri končno dočakali odpust iz taborišča. Ko smo dobili
							odpustnice, smo veseli zapustili žično ograjo in se v skupinah napotili
							na glavno cesto, ki pelje na Gorenjsko. Med potjo nismo smeli ogledovati
							okoli sebe. To je bilo strogo prepovedano. Na glavni cesti smo se razšli
							in se oblikovali v manjše skupine po kraju naše pripadnosti. Sam sem
							hodil v skupini s Hieronimom Nagodetom z Golega vrha ter Andrejem in
							Jožetom Mlinarjem iz Brebovnice. Šli smo po glavni cesti proti Medvodam
							in srečali več ljudi, ki so nas zasmehovali in nam grozili s stisnjenimi
							pestmi. Zato smo iskali stranske poti za reko Soro in ob Poljanski Sori
							naprej v Poljansko dolino. Prenočili smo v neki baraki v Žabji vasi,
							kjer smo na kmetiji dobili suh kruh in mleko. Rekli so nam, naj zjutraj
							čim prej odidemo, čeprav smo bili na smrt utrujeni. Nato smo se ustavili
							v Todražu pri Trohovi Francki, ki nas je lepo sprejela in pogostila s
							kruhom in namazom, da smo zmogli še zadnje kilometre do doma. Ko sem
							prišel domov, sem našel v postelji bolno in zaskrbljeno mamo, ki je
							čakala še na sina Ceneta. Povedal sem ji, da ni več živ; nazadnje sem ga
							videl zvezanega na škofjeloškem gradu. Po vrnitvi domov sem bil tudi sam
							dalj časa bolan in močno izčrpan, a sem se kljub temu moral javljati na
							občimi v Gorenji vasi, kjer so nas razporejali na razna udarniška dela.
							Prosil sem za službo, vendar je bila moja prošnja povsod zavrnjena, ker
							sem bil domobranec.« Tako Stanislav Burjek.</p>
						<figure>
							<graphic url="slike_z_66/z_66_37.png"/>
							<head>Lučine – Na meji med Gorenjsko in Notranjsko</head>
						</figure>
						<p>Ko je skupina, v kateri je bil tudi gospod Burjek, prišla do glavne ceste
							in se počasi pomikala mino poslopja, v katerem je bil takrat nameščen
							Organizacijski oddelek XV. udarne divizije, v katerega sem spadal, sem
							med opazovanjem mimoidočih opazil znane obraze rojakov iz domače
							župnije. Ne da bi pomislil na mogoče posledice, sem stekel do njih, jih
							pozdravil in jim izročil nekaj koscev kruha, ki sem jih imel v omari.
							Občutil sem njihovo veselje nad srečanjem in hvaležnost za drobce kruha,
							ki so ga dobili; opazil pa sem tudi njihovo opotekajočo hojo. Zaskrbelo
							me je, kako bodo ti ljudje zmogli pot do doma, ki je – za rojake iz naše
							vasi – merila nad 50 km. To pot so morali prehoditi peš, kajti takrat –
							in še dolgo potem – v našo vas ni bilo nobenih prometnih zvez. Gospod
							Burjek pripoveduje: »Hodili smo počasi, se večkrat ustavili in počivali
							ter pili vodo iz studencev in potokov, na katere smo naleteli. Dobre
							žene so nam med potjo dajale suhe skorje kruha, da smo vsaj malo
							potešili lakoto in si nabirali novih moči. Nekateri med nami so bili
							povsem izčrpani in niso več mogli sami hoditi. Eden takih, ki sem ga
							poznal, je bil Franc Kržišnik – Razorjevcov oče iz Zadobja.« </p>
						<p>Razorjevcov oče je bil rojen 26. avgusta 1895 in je po pripovedi hčerke
							Angele med potjo v Mednem popolnoma omagal, zato je potreboval pomoč, ki
							sta mu jo nudila sovaščana Pavel Dolenc – Brložnkov iz Zadobja, ki sedaj
							živi v Žireh, Dražgoška cesta št. 13, in njegov sosed. Ker oče ni mogel
							nadaljevati poti, so njegovi sotrpini pri neki hiši v Mednem prosili, da
							so ga sprejeli in zanj skrbeli, dokler ga niso njegovi domači po dveh
							dneh s kmečkim vozom odpeljali domov, kjer je zaradi popolne izčrpanosti
							dne 13. avgusta 1945 umrl in bil dne 15. avgusta 1945 pokopan na farnem
							pokopališču v Lučinah. </p>
						<p>V prvih dneh avgusta 1945 so moji domači dobili sporočilo, da je brat
							Slavko zaprt v Škofovih zavodih. Sestra Lojzka je takoj, ko so doma
							izvedeli za to novico, prišla k meni v Šentvid, kjer sem služil vojsko v
							XV. udarni diviziji, kamor sem bil razporejen po razpustu Pete
							prekomorske brigade, dva dni po prehodu slovensko-hrvaške meje pri
							Vinici ob Kolpi, in mi predlagala, da skupaj obiščeva brata. Odšla sva
							do zaporov v Škofovih zavodih. Pred vhodom je stal stražar – slovenski
							partizan, ki je naju ustavil in vprašal, kaj iščeva. Povedal sem mu, da
							želiva obiskati brata, ki je bil vrnjen s Koroškega kot domobranec. Že
							sredi prvega stavka me je stražar grobo prekinil in ostro zavrnil: »Kako
							je mogoče, da se kot partizan zanimaš za belogardista, pa čeprav gre za
							tvojega rodnega brata. Kaj, je res mogoče, da v tebi ni toliko ponosa,
							da bi se temu odpovedal? Če hočeš dobro sebi, se poberi od tod kolikor
							mogoče hitro, da ne bo prepozno!« Zavrnitve, kakršno sva s sestro
							doživela, nisem pričakoval, ker podobnega sovraštva med soborci moje
							enote nisem opazil, čeprav sem bil dotlej že skoraj deset mesecev v
							partizanih (do razpusta Pete prekomorske brigade v zadnjih desetih dneh
							aprila 1945 med borci te brigade, v kateri so bili pretežno bivši
							ujetniki nemške vojske, kasneje pa med »starimi« partizani XV. udarne
							divizije). Ta dan sem občutil, da je bilo razpoloženje med vojaki, ki so
							bili izbrani za varovanje zapornikov in taborišč, skrajno zaostreno.
							Prezir in sovraštvo do domačih ljudi, ki so bili sicer v nasprotnem
							taboru, kakršnega sem takrat občutil, me je pretresel. Nisem mogel
							doumeti, da sva s sestro to doživela. Ne da bi kaj ugovarjala, sva
							odšla. Sestro sem prosil, naj mami in očetu pove, kaj sva doživela in
							kako grobo sva bila zavrnjena. </p>
						<p>Lojzka je odšla domov, ne da bi dosegla cilj, zaradi katerega je prišla v
							Šentvid. Že čez nekaj dni se je zopet vrnila. Povedala je, da so doma
							dobili novo sporočilo, da je brat Slavko zelo bolan in da popolnoma
							izčrpan leži v Splošni bolnici v Ljubljani. Sporočilo sta domačim
							posredovali dve gospe, Ljubljančanki, ki sta prišli peš več kot
							petintrideset kilometrov daleč, da sta lahko obvestili svojce o
							usihajočem mladem življenju njima neznanega domobranca. »Če ga želite še
							videti živega, priporočava, da se nemudoma odpravite na pot in ga
							obiščete,« sta dejali. Njuno dejanje je bilo veliko delo usmiljenja, še
							posebej zato, ker fanta, njegovih staršev in drugih sorodnikov zagotovo
							nista poznali. Naše družine dotlej nista še nikoli srečali, vsaj ne
							tako, da bi se naši domači tega zavedali. Kaj ju je vodilo, da sta bili
							pripravljeni opraviti tako zahtevno in takrat tudi nevarno pot, nismo
							nikoli ugotovili, saj plemenitih gospa kasneje nismo več srečali. Nihče
							ju tudi ni poznal, sami se pa nista predstavili. Nismo vedeli za njuni
							imeni. Ko sta odhajali, nista pustili svojega naslova, da bi se jima
							pozneje mogli zahvaliti za njuno uslugo, trud in požrtvovalnost.
							Dolžnost zahvale smo čutili vsi, zlasti brat po uspešnem okrevanju. Lepo
							in prav bi bilo, če bi ju pozneje mogli vsaj pisno obvestiti, kako je
							potekalo zdravljenje in okrevanje, predvsem pa sporočiti, da je bil brat
							z njuno pomočjo rešen gotove smrti. Naše želje in obenem dolžnosti
							zahvale nismo mogli izpolniti. Če katera od obeh dobrotnic danes še
							živi, ji velja naša topla zahvala in iskren Bog povrni! </p>
						<figure>
							<graphic url="slike_z_66/z_66_38.png"/>
							<head>Slavko po vrnitvi v življenje</head>
						</figure>
						<p>S sestro sva odšla v bolnico in poiskala sobo, v kateri naj bi ležal
							najin brat. Vstopila sva v veliko bolniško sobo z okoli petdesetimi
							posteljami. Dvakrat sva obšla vse postelje po levi in desni strani sobe,
							a brata nisva našla. Obrnila sva se na sestro usmiljenko, ki je prav
							takrat prišla v sobo in jo vprašala za posteljo Slavka Prosena, ki naj
							bi bil v tej sobi, kot sva izvedela pri vratarju. Brez razmišljanja je
							odgovorila, da je njegova postelja sedma po vrsti na desni strani od
							vhodnih vrat. Ustavila sva se pred to posteljo in se zgrozila. Nič
							čudnega, če pri najinem dvojnem obhodu brata nisva spoznala. Bil je bled
							kot stena, brez las na glavi, z udrtimi očmi in lici. Oči je imel
							zaprte. Prepričana sva bila, da spi. Ko sva se mu približala in se ga
							dotaknila, je odprl oči in ostal nem in brez znakov zanimanja, kot da
							naju ni prepoznal. Ustnice so se mu sicer rahlo premikale, vendar glasu
							nisva slišala. Bil je tako slaboten, da glasu ni mogel izsiliti iz sebe.
							Opazovala sva ga še naprej in ugotovila, da se mu zobje majejo in da je
							za gornjo čeljustjo v ustih opazna odprtina. Večkrat sva ponovila, kdo
							sva. Rahlo je premaknil glavo, vendar ni pokazal nobenega znaka, ki bi
							pomenil, da naju pozna. Pripovedovala sva mu, kako sva zvedela za
							njegovo stanje in kje se nahaja. Vse je ostalo brez odmeva. Ob njem sva
							ostala še kakšnih deset minut. Ko sva videla, da nama ne sledi in da je
							skrajno utrujen, sva odšla, ne da bi se poslovila. Obrnila sva se na
							sestro usmiljenko, ki je bila še vedno v sobi. Povedala sva ji najine
							vtise in jo vprašala za njeno mnenje. Glede na stanje, v kakršnem sva
							brata našla, nisva pričakovala nič vzpodbudnega. Potrdila je, da je
							stanje skrajno resno in da je po njenem mnenju edina možnost za
							preživetje transfuzija, ki bi morda še rešila njegovo mlado življenje.
							Svetovala je, naj čimprej najdeva nekoga, ki bi bil pripravljen darovati
							kri, kajti bolnica nima nikakršnih zalog. Izrazil sem pripravljenost, da
							sam dam potrebno kri bratu, če je le kakšna možnost za to. Vedel sem, da
							imam krvno skupino "0", RH faktor neg, ter da kri lahko darujem
							vsakomur. To so mi povedali na zdravstvenem pregledu v nemški vojski, ko
							so ugotavljali krvne skupine, preden smo odšli v operativne enote. To
							sem usmiljenki povedal. Obljubila mi je, da se bo pogovorila z
							zdravnikom. Naročila mi je, naj se med deveto in deseto uro naslednjega
							dne oglasim pri njej, da bom izvedel, kakšne so možnosti. S sestro sva
							se ji zahvalila za nasvet, prijaznost in pripravljenost na pomoč.</p>
						<p>Naslednji dan zjutraj sem odšel do svojega komandirja, kapetana Zdenka
							Šonaja iz Veržeja na Štajerskem, ki mi je bil prvi predpostavljeni, mu
							vse po resnici povedal ter ga prosil, da mi odobri odsotnost. Brez
							oklevanja in brez pripomb ali kakršnegakoli spraševanja mi je dovolil
							odhod. Poiskal sem sestro v mestu, kjer je prenočila, da sva skupaj
							odšla v bolnico. Ko sva srečala usmiljenko, s katero sva se prejšnji dan
							dogovarjala, sva izvedela, da je vse urejeno. Določeno je bilo, da bodo
							pomagali bratu z neposredno transfuzijo. Poseg je bil predviden ob 13.
							uri. Počakala sva na hodniku pred bolniško sobo. Po nekaj urah so
							pripeljali brata na bolniški postelji in mi rekli, naj grem za njimi.
							Ulegel sem se na mizico poleg bratove postelje. Nastavili so cevko iz
							moje v bratovo roko ter iskali ustrezno žilo, pri čemer so imeli na
							bratovi roki velike težave. Njegova roka je bila sama kost in koža.
							Nikjer ni bilo opaznega znaka, kjer bi bilo mogoče sklepati, da bodo
							žilo našli. Iglo so vtikali na več mestih in kar naprej ugotavljali, da
							niso uspeli. Končno je vbod uspel in direktna transfuzija naj bi se
							pričela. Odstranili so zaporo na cevki, ki je naju povezovala in kmalu
							ugotovili, da bratovo telo ne sprejema krvi. Odklopili so cevko na
							vbodni igli bratove roke in kri je z močnim curkom pritekla iz cevke, ki
							je bila vsajena na vbodni igli moje roke, dokler pretoka niso prekinili.
							Transfuzijo so nadaljevali s črpalko. Odstranili so cevko in nastavili
							črpalko na iglo v moji roki, jo napolnili in prenesli na iglo, ki je
							bila vsajena v vbod na bratovi roki. Pri tem so kar nekaj krvi izgubili.
							Zaradi težav, ki so nastale pri transfuziji, me je obšel strah in hkrati
							dvom, ali se bo transfuzija srečno končala. Bal sem se, da bi pri
							prenašanju krvi s črpalko prihajalo do mešanja krvi in zraka, saj kot
							laik mislim, da bi to lahko imelo usodne posledice. Hvala Bogu!
							Transfuzija je končno – kljub vsem težavam – uspela. »Prenesli« so
							domala en liter krvi, koliko jo je sprejelo bratovo telo, ne vem. </p>
						<figure>
							<graphic url="slike_z_66/z_66_39.png"/>
							<head>Slavko s prijateljem iz vaške fantovske druščine</head>
						</figure>
						<p>Po opravljeni transfuziji so brata prepeljali v bolniško sobo, mene pa
							napotili na hodnik, kjer sem se ulegel na »voziček« in po njihovem
							navodilu ostal na njem kake pol ure. Ko sem potem vstal, se mi je
							stemnilo pred očmi in rahlo zavrtelo v glavi. Še malo sem počakal, nato
							pa sva s sestro zapustila bolnico. Pred odhodom smo se dogovorili, da
							lahko pridem na ponovni odvzem čez tri tedne, med tem pa bo bolnica sama
							poskrbela vsaj še za eno vmesno transfuzijo.</p>
						<p>Med potjo iz bolnice sva se s sestro ustavila v ljubljanski stolnici.
							Pokleknila sva pred milostno podobo Marije Pomagaj, ki tedaj še ni bila
							vrnjena božjepotni cerkvi na Brezjah, od koder je bila med vojno
							prenesena v ljubljansko stolnico. Priporočila sva brata v Marijino
							varstvo in prosila za njegovo zdravje in okrevanje. Prepričana sva bila,
							da je bila molitev – poleg transfuzije – bratu takrat najbolj potrebna.
							Tisti dan sem se pred podobo brezjanske Matere božje zaobljubil, da bom
							sleherni dan zvečer pred spanjem molil zdravamarijo za bratovo zdravje
							in njegovo rešitev pred prezgodnjo smrtjo. Priznam, da sem to svojo
							zaobljubo po Slavkovi ozdravitvi nekajkrat pozabil opraviti, vendar jo
							držim še danes, čeprav brata že dolgo ni več med nami. </p>
						<p>Dva dni po opravljeni transfuziji sem brata v bolnici ponovno obiskal in
							dobil občutek, da se njegovo zdravstveno stanje popravlja. S komaj
							razumljivim glasom mi je povedal, da je že med transfuzijo občutil
							toploto in mravljinčenje po telesu ter da ima občutek, da se mu moči
							vračajo.</p>
						<p>Teden dni po opisanem dogodku je bila vojaška enota, v kateri sem služil,
							premeščena iz Šentvida v Litijo. Premestitev mi je povzročila kar nekaj
							dodatnih skrbi, saj se je zaradi tega povečala razdalja, ki bo ob
							naslednji transfuziji zahtevala nekaj daljšo odsotnost, kot bi to bilo
							potrebno, če bi enota ostala v Šentvidu. Kljub temu sem dan pred
							dogovorjenim datumom ponovno odšel k poveljniku in ga prosil za
							odobritev izostanka. Tudi tega mi je dovolil, še več, odobril mi je dva
							dni dopusta. Naslednjega dne zjutraj sem odšel na železniško postajo in
							se z vlakom odpeljal v Ljubljano. Tja sem prispel okoli pol osme ure.
							Odšel sem neposredno v bolnico z namenom, da še pred novo transfuzijo
							obiščem brata in se z njim pogovorim o njegovem počutju in zdravstvenem
							stanju. Zelo me je zanimalo, če je prva transfuzija pomagala in če je
							med tem dobil še drugo in morda celo tretjo, kot so mi obljubili. Zaradi
							tega sem komaj čakal na najino ponovno srečanje. Z velikim zaupanjem v
							srcu sem hitel proti Zaloški cesti, kjer sem doživel prijetno
							presenečenje. Zvedel sem, da je bil brat že prejšnji dan odpuščen iz
							bolnice in da je odšel domov. V bolnici so mi tudi povedali, da je med
							tem dobil še dve transfuziji; eno je priskrbela bolnica sama, drugo je
							dobil od prostovoljnega darovalca. Vse tri transfuzije so mu pomagale,
							da si je neverjetno hitro opomogel in dosegel tolikšen napredek, da je
							bil še pred pretekom celega meseca po prvi transfuziji odpuščen domov.
							Njegovo neverjetno hitro okrevanje je bilo zame veliko, zelo veliko
							presenečenje. Tako hitrega napredka nikakor nisem mogel pričakovati.
							Niti verjeti nisem mogel, da je vse to res. Zame je bil to ČUDEŽ! In o
							tem sem prepričan še danes, čeprav je brat zaradi prometne nesreče na
							poti z dela že čez dobrih devetnajst let moral tako nepričakovano
							končati svoje življenje.</p>
						<p>Bratova pot domov, po odpustu iz bolnice, me je vedno bolj skrbela. Nisem
							se mogel premagati, da ne bi odšel za njim. Takrat se je namreč pogosto
							dogodilo, da so posamezniki, ki so se vračali, prav na poti domov
							izginili v neznano. Poizvedel sem za prometne zveze, ki bi jih mogel
							uporabiti v smeri proti Vrhniki, Horjulu ali Polhovemu Gradcu oziroma
							proti Škofji Loki. Ko sem ugotovil, da nekaj ur ne morem računati na
							javna prevozna sredstva in da z delnim prevozom ne bi veliko pridobil,
							sem se odločil za pešpot. Vstopil sem na mestni tramvaj, se odpeljal na
							Vič in po več urah pešačenja prišel domov. Vstopil sem v dnevno sobo
							domače hiše in našel brata ob kmečki mizi, s pastirskim klobukom na
							glavi. Objela sva se in se dolgo stiskala. Bratove telesne moči so bile
							sicer zelo zelo skromne, vendar je bil stisk prijeten in ganljiv. Dolgo
							sva se gledala brez besed in bila srečna, da sva oba zopet doma.
							Naposled sem ga vprašal, kako je zmogel premagati razdaljo med Ljubljano
							in rojstno vasjo. Povedal mi je, da je potoval z vlakom do Škofje Loke,
							od tam naprej pa s kmečkim vozom, ki ga je slučajno odkril na loški
							železniški postaji in je bil namenjen v Poljansko dolino. Vožnja je bila
							sicer zelo naporna, pa kljub temu boljša kot pešačenje. Na vozu je
							občutil vsak tresljaj in teh je bilo veliko. Občutil je tudi bolečine in
							veliko praznino v trebušni votlini. Pogosto si je pomagal z rokami in
							blažil tresljaje. Neprestano je stiskal zobe, se trudil in vztrajal,
							dokler se voz ni ustavil. Na poti iz Gorenje Dobrave proti Lučinam, ki
							jo je opravil peš, je srečal več znanih ljudi, v glavnem ženske in nekaj
							starejših moških. Nihče ga ni prepoznal. Slehernemu, s katerim je
							spregovoril kakšno besedo, se je moral predstaviti. Tudi v domači vasi
							je srečal Žerovcovo Micko, s katero sta se pogosto videvala, preden je
							odšel na Koroško, pa ga tudi ona ni spoznala. Ko se je približal
							Žerovcovi domačiji, je Micka ravno prečkala dvorišče in šla proti vhodu
							v hlev. Pozdravil jo je: »Dober večer, Micka!« Odzdravila mu je in
							vprašala: »Kam ste namenjeni tik pred nočjo?« Vikala ga je, kar je bilo
							nenavadno, zato je bil prepričan, da ga tudi ona ni spoznala. »Domov
							grem, saj me vendar poznaš, ali ne, Micka?« »Ne, ne poznam vas,« je
							dejala Micka. »Ja vendar no, Droskov Slavko sem in domov grem. Prestal
							sem Kalvarijo, ki so mi jo naložili, in zdaj grem domov – hvala Bogu!«
							Vabila ga je v hišo, pa se je zahvalil, češ da ni več daleč do doma.
							»Zmogel bom!« </p>
						<p>Slavko je tako – po petih mesecih – zopet prišel domov. Bil je izčrpan, a
							nepopisno vesel, da je zopet doma. Vse domače - mamo in ata ter tri
							sestre – je srečal še tisti večer, mene pa naslednji dan popoldne, ko
							sem prvič v življenju celo pot iz Ljubljane do Lučin prehodil peš.</p>
						<p>Po končanem pomenku sva odšla iz sobe, poiskala starše in sestre, ki so
							bili na njivi, da smo se skupaj veselili našega prvega skupnega,
							družinskega srečanja po končani vojni. Bil je to res lep dan, za nas vse
							poln hvaležnosti in veselja, da se je vse srečno izteklo, čeprav je bilo
							vmes veliko preizkušenj in gorja. Naša družina je bila zopet v polni
							sestavi zbrana ob domačem ognjišču. Nihče ni manjkal, hvala Bogu! V vasi
							je bilo le malo družin tako srečnih, da po končani vojni niso pogrešali
							nobenega družinskega člana. Marsikje jih je manjkalo več, veliko več, v
							nekaj družinah tudi do pet.</p>
						<figure>
							<graphic url="slike_z_66/z_66_40.png"/>
							<head>Slavko z družino</head>
						</figure>
						<p>Za konec naj še povem, da je župnija Lučine med drugo svetovno vojno in
							neposredno po njej izgubila veliko mladih, sposobnih fantov, gospodarjev
							in drugih rojakov ženskega in moškega spola. Na farni plošči, ki je bila
							postavljena njim v spomin v začetku junija 1995, je vpisanih
							petinsedemdeset žrtev. Pri tem je pet imen izpuščenih, ker sorodniki
							niso dovolili vpisa njihovih imen. Vojna je torej v naši župniji
							zahtevala velik krvni davek – kar osemdeset človeških življenj, kar
							predstavlja več kot dvanajst odstotkov vseh njenih predvojnih
							prebivalcev.</p>
					</div>
				</div>
				<div type="div2">
					<head>Vrnitev v tujo domovino</head>
					<docAuthor>Anton Drobnič</docAuthor>
					<div type="div3">
						<p>V Vetrinju, kamor sem s svojo skupino prišel 12. maja 1945 popoldne, smo
							nekdanji Slovenski domobranci in drugi pripadniki nekomunističnih enot,
							tedaj vojaki Slovenske narodne vojske, živeli vsak dan bolj urejeno
							vojaško življenje. Naša četa je bila vključena v 3. bataljon ljubljanske
							divizije SNV, poveljnik bataljona je bil kapetan Miloš Šabič, oficir
							jugoslovanske vojske, ki se je jeseni 1942 s svojo enoto prebil iz
							obleganega Suhorja, nazadnje pa je bil domobranski poveljnik v
							Borovnici. Vojaško urjenje, čiščenje, urejanje taborišča, prosto
							popoldne, dnevno povelje … </p>
						<p>Potem se je nepričakovano začelo. Najprej je 25. maja odšel oddelek
							srbskih vojakov, ki je taboril poleg nas. Slišali smo, da so trije
							pribežali nazaj in povedali, da so partizanom ušli iz Kranja. Vse tri
							pribežnike je angleška vojaška policija prijela in jih odpeljala. Med
							moštvom je završalo. Nastal je prvi preplah. V naših dnevnih novicah, ki
							smo jih dobivali na razmnoženih listih, se je pojavilo sporočilo, da
							bomo odšli v Italijo, v Palmanovo, kjer je veliko vojaško taborišče, v
							katerem se zbira jugoslovanska nekomunistična vojska. </p>
						<p>V nekaj dneh so začeli odhajati tudi domobranci. Pripeljali so se
							angleški tovornjaki in odpeljali določeno enoto. Kam, ni vedel nihče.
							Razširila se je novica, da je stotnik Vuk Rupnik poslal za njimi posebno
							kolesarsko izvidnico, ki pa je prišla samo do Podrožce, zvedela, da naše
							nalagajo na vagone, nihče pa ne ve, kam jih odvažajo. Tako smo še vedno
							živeli v nejasnosti, kaj se v resnici dogaja, čeravno so angleški
							tovornjaki naše enote odvažali vsak dan. Odhajali so tudi proti vzhodu,
							vendar smo se tolažili, da gre vseeno za prevoz preko Beljaka v Italijo,
							morda nenavaden zaradi uničenih prog.</p>
						<p>Predzadnje popoldne pred naših odhodom, t.j. v ponedeljek 28. maja, smo
							imeli sestanek članov Katoliške akcije. Najstarejši med nami so nam
							povedali, da po ne povsem gotovih vesteh naše vojake vozijo v
							Jugoslavijo, da pa pravih dokazov ni. Spomnili so nas, naj vemo, kaj so
							delali komunisti, kako so pobijali. Vendar so zdaj že drugačne razmere,
							zdaj je mir, in prave nevarnosti, da bi kar vse pobili, ni, čeprav tega
							ni mogoče povsem izključiti. Če nas bodo vrnili nazaj v Jugoslavijo,
							bodo najbrž nekatere ubili, nekatere poslali na prisilno delo, marsikdo
							bo tam izgubil življenje, ampak kot člani Katoliške akcije se ne smemo
							izolirati. Kamor gredo vsi drugi, gremo tudi mi. </p>
						<p>Zvečer 29. maja po šmarnicah nas je poveljnik bataljona v dnevnem povelju
							obvestil, da zjutraj odhaja naš bataljon. Povedal je, da je slišal
							govorice o vračanju v Jugoslavijo. Obljubil je, da nas bo obvestil, če
							bo zvedel kaj bolj jasnega in otipljivega o tem, da se bomo lahko razšli
							in se reševali. </p>
						<p>V sredo 30. maja zjutraj okrog 6. ure so nam ukazali, naj vzamemo svoje
							stvari, in nas poklicali v zbor. Postavili smo se na bližnji travnik in
							čakali. Pripeljali so tovornjaki, šest ali osem hkrati. Nič posebnega ni
							bilo, nobene straže, nobene vojaške policije. Tovornjaki so bili odprti,
							brez ponjav. Šele med vožnjo smo videli, da se pred nami in za nami
							pelje angleška vojaška policija. Zanimalo nas je, kam bomo zavili, ali
							na levo v Celovec ali na desno proti Dravi. Zavili smo na desno in se
							prvič ustrašili. Ko smo po prehodu čez Dravo spet zavili na desno, smo
							se nekoliko potolažili, ker smo bili usmerjeni proti Beljaku in
							Italiji.</p>
						<p>Ob vznožju majhnega griča v Podgorju (Maria Elend) so se tovornjaki
							ustavili. Zgoraj smo ugledali poslopja železniške postaje. Ukazali so
							nam s tovornjakov in nas usmerili na tisti griček, ki pa je bil ograjen
							s plotom. Takrat smo opazili, da je na vrhu griča angleška straža s
							strojnico, kar je na nas delovalo tesnobno. Prišla sta dva angleška
							oficirja in spraševala, ali ima kdo še kakšno orožje ali zemljevid,
							vendar kakšne natančne preiskave ni bilo. Tudi to je na nas delovalo
							nespodbudno, nam dalo misliti, da se nekaj dogaja, da smo se znašli v
							nekih neprijetnih postopkih. Vmes so prihajali naši še z naslednjih
							tovornjakov, tako da je vse skupaj trajalo kar nekaj časa. </p>
						<p>Na lepem je sledilo povelje, naj se v gosjem redu premaknemo proti
							postajnim stavbam. Prišli smo do železniških tirov, kjer so stali
							živinski vagoni. Nagnali so nas vanje, ob njih pa je stala angleška
							straža, vendar hujšega strahu še nismo občutili, ker so bili okrog nas
							Angleži. Vagone so zaprli. Stal sem pri okencu in opazoval, kaj se
							dogaja zunaj. Naenkrat sem zagledal, da se angleški stražarji umikajo
							proti poslopjem, od tam pa prihajajo drugi vojaki z brzostrelkami,
							naperjenimi za strel. Ko so se približali, sem videl, da imajo na kapah
							rdeče zvezde. Hitro sem obvestil ostale v vagonu. V tem me je nekdo od
							zunaj opazil in zavpil: Sedi dole! Takoj smo vedeli, da so zunaj
							partizanske, neslovenske enote. Pozneje smo ugotavljali, da so bili
							bolgarski vojaki. </p>
						<figure>
							<graphic url="slike_z_66/z_66_41.png"/>
							<head>Vrnitev – Kranj, Jelenov klanec, 30. maj 1945</head>
						</figure>
						<p>Takrat nam je postalo jasno, da smo v rokah sovražnika. Morda bi še lahko
							ušli z vlaka, ki je proti Podrožci vozil precej počasi. Toda še vedno je
							v nas tlelo upanje, da nas bodo čez Jesenice in Bohinj odpeljali v
							Italijo. Pa so se oglasili drugi, ki so vedeli, da je Bohinjski predor
							uničen, da torej ne moremo v tisto smer. V vagonu, kjer so bili tudi
							naši oficirji, se nismo nič pogovarjali o kakšnem begu. Ko smo se
							pripeljali na Podrožco, smo videli ob angleških vojakih tudi partizane.
							Vlak se je za kratek čas ustavil in partizani so vstopili v vagone. Med
							vožnjo skozi tunel smo v temi metali skozi okno odvečne predmete,
							izkaznice in drugo, kar bi lahko bilo nevarno. </p>
						<p>Ko smo pri Hrušici prišli iz tunela, se je vlak ustavil in ob njem so se
							pojavili slovenski partizanski oficirji. Vstopili so v vagone,
							ogledovali so nas, da bi odkrili kakšen znan obraz, tega in onega so
							tudi odpeljali. Oficirji so bili manj ostri kot navadni partizani, ki so
							od nas zahtevali razne predmete, denar, ure, nalivna peresa, tudi čevlje
							in obleke. Oficirji so se držali vzvišeno, naduto, zmerjali so nas, niso
							pa z nami fizično obračunavali.</p>
						<p>Vlak se je kmalu premaknil priti Jesenicam, v vsakem vagonu pa so ostali
							po trije partizani. Na jeseniški postaji smo se ustavili le kratko,
							odrinili naprej in okrog petih popoldne zapeljali na kranjsko železniško
							postajo. Hitro so nas nagnali iz vagonov. Morali smo se urediti v vrste
							po šest. Okrog nas je bilo polno stražarjev s strojnicami. Nižji
							oficirji so tulili na nas, nas zmerjali in pretepali, višji oficirji so
							bili bolj oholi, vzvišeni kot zmagovalci. Posamezne domobrance so
							klicali iz vrst, vendar tam tega še ni bilo veliko. </p>
						<p>Hitro so nas odgnali s postaje proti vzhodu. Na majhnem nasipu, ko smo
							prihajali na cesto, se je moj brat sklonil, ko da se je spotaknil, in v
							tisti pesek skril svojo birmansko žepno uro. Po glavni cesti smo stopali
							proti Savi in tik pred začasnim, lesenim mostom smo videli nekaj
							tovornjakov s partizani, ki so z desne strani prihajali na cesto, in na
							enem od tovornjakov opazili sobojevnika Žagarja iz Prezida, ki je v našo
							domobransko četo prišel, ko je ušel od partizanov ali bil morda zajet. Z
							nami je prišel v Vetrinj, po kakšnih desetih dneh pa izginil. Ko smo ga
							ugledali na partizanskem tovornjaku, smo se počutili nelagodno, vendar
							nas ni spoznal, vsaj pokazal tega ni. </p>
						<p>Korakali smo čez most, zavili po Jelenovem klancu navzgor skozi mesto. V
							primerjavi s tistim, kar so drugi pripovedovali o svojih doživljajih ob
							vrnitvi skozi Celje ali tudi skozi Kranj, se ne spomnim, da bi nas kdo
							od domačih prebivalcev zmerjal ali zasramoval. Na ulici je bilo precej
							ljudi, gledali so nas s pločnikov, nihče pa se ni znašal nad nami, tako
							da smo mirno prišli do barak na Zlatem polju, na desni strani ceste, na
							prostoru, kjer zdaj stoji poslopje zavarovalnice Triglav. Občutki na tej
							kratki poti so bili dokaj tesnobni, čutili smo strah, kaj bo z nami.
							Videli smo, da nas vodijo do zob oboroženi partizani, videli smo njihovo
							surovo vedenje do nas, tako da je upanje splahnelo in bili smo
							pripravljeni na najhujše, na smrt. </p>
						<p>Na dvorišču so nas postavili s hrbti ob žični ograji v smeri proti mestu.
							Na nekoliko višjem prostoru ob baraki, ki je bila postavljena pravokotno
							na cesto Kranj–Kokrica, so bili razvrščeni partizanski oficirji, okrog
							nas pa je bilo polno stražarjev, na vsaka dva metra, kup mitraljezov in
							brzostrelk. Pobeg je bil nemogoč. </p>
						<figure>
							<graphic url="slike_z_66/z_66_42.png"/>
							<head>Vrnitev – Kranj, Jelenov klanec, 30. maj 1945</head>
						</figure>
						<p>Najprej je partizanski oficir zahteval, naj se javi nekdo od naših
							oficirjev. Iz vrste je stopil naš poveljnik kapetan Miloš Šabič in
							partizanski oficir mu je ukazal, naj nas prešteje in mu poroča. Po
							izvršenem ukazu se je kapetan vrnil v našo vrsto. Sledila je uvodna
							pridiga, neskončno zmerjanje o izdajalstvu in sramoti. Nato rezek ukaz,
							da moramo v treh minutah oddati vse, kar kakorkoli diši po orožju, tudi
							če ni več uporabno, sicer bo ustreljen vsak, pri katerem bodo dobili kaj
							takega. Hiteli smo iskati po žepih in nahrbtnikih, če je kje kaj ostalo.
							Tedaj se je za našimi hrbti oglasil stražar z druge strani žične ograje,
							poklical oficirja in mu povedal, da je v ograji našel nek sumljiv
							zavitek. Oficir je takoj zahteval, naj se javi tisti, ki je stvar
							odložil. Spet je postavil rok treh minut in ker se ni nihče javil, je
							odredil dvajset nas najbližjih za ustrelitev. Med nami je bil tudi
							kapetan Šabič, študent medicine Langus, moj brat Stanislav, brata Marjan
							in Franci Mohorič in moj sošolec Lojze Ferjan. Oficir je dal še enkrat
							dve minuti, naj se krivec javi, sicer nas bodo postrelili. Vtem je nekdo
							zinil, da so tisto tam pustili že tisti pred nami, da to ni naše.
							Partizanski poveljnik je ugovor sprejel tako, da je določil za
							ustrelitev prvih deset na čelu naše skupine. Spet je dal nekaj minut za
							odgovor. Četudi se ni nihče javil, se ni zgodilo nič, vse je ostalo le
							pri grožnji, ki pa nas je temeljito pretresla in postavila v kruto
							resničnost. </p>
						<p>Zgodilo pa se je nekaj drugega. Eden izmed naših vojakov je izročil
							partizanu neko malenkost, ki jo je našel v nahrbtniku. Takoj so ga
							odgnali za barako in slišali smo strele iz brzostrelke. Kasneje so
							govorili, da se je moral uleči in z rafalom naj bi ga pokončali. Tako
							smo vedeli, da nismo vredni nič, pravzaprav manj ko muhe. Pa tudi, da
							partizanske obljube, da se ne bo nič hudega zgodilo, ne veljajo nič.</p>
						<p>Sledilo je ponovno klicanje naših oficirjev. Postavili so jih ob barako
							nasproti nam, vendar za vrsto partizanskih veljakov. Na sredini je stal
							naš kurat in ta nam je za partizanskimi hrbti na skrivaj dal vesoljno
							odvezo. Tako smo dobili tudi s te strani potrdilo, da je čas skrajno
							resen, da smo na koncu in naj od partizanov ničesar dobrega ne
							pričakujemo. Naše oficirje so odpeljali in nismo jih več videli. Mi smo
							ostali na svojih mestih, ko pa se je znočilo, smo polegli po zemlji.
							Bilo je tesno, ležali smo tesno drug ob drugem. Ponoči nas je zajela
							močna nevihta, treskalo je, grmelo, naliv nas je premočil do kože. Nismo
							se smeli niti ganiti, tudi na stranišče nismo smeli. </p>
						<p>Zjutraj smo vstali vsi blatni in mokri, nad nami pa se je bočilo modro
							nebo kot umito. Od vseh strani se je slišalo praznično zvonjenje, bil je
							praznik Svetega Rešnjega telesa. Znašli smo se v strašnem nasprotju: mi
							blatni in mokri, lačni, nekje na koncu življenja, na drugi strani pa
							sončna pomladna narava in velik krščanski praznik s slovesnim
							zvonjenjem. Marjan Mohorič je tedaj odšel na stranišče in vrnil se je
							brez goste brade, v naglici se je obril. Nič mu ni pomagalo!</p>
						<p>Začeli so nas deliti po skupinah. Najprej so poklicali podoficirje in jih
							odpeljali, nato so prišli na vrsto tisti, ki so bili tudi v partizanih.
							Kar nas je ostalo, so nas klicali po letih rojstva. Takrat je mene in
							prijatelja Ferjana, ki sva imela v vojaških izkaznicah napačni rojstni
							letnici 1927 namesto pravilno 1928, postalo strah. V hudi duševni in
							časovni stiski – šlo je za kakšno minuto – nisva vedela, kaj storiti:
							povedati pravo ali lažno letnico rojstva. Nazadnje sva se odločila, da
							poveva pravo letnico, da naju ne bodo dobili na laži, le vojaški
							izkaznici, ki sva ju še hranila, morava skriti. Izkaznici sva hitro
							vrgla v bližnji jarek, ki je služil za stranišče, in javila sva se za
							letnik 1928. To nama je rešilo življenje, čeravno tega takrat nisva
							mogla vedeti. Kot letnik 1927 bi bila takrat po partizansko že
							polnoletna in bi šla naravnost v smrt, v brezno. Mladoletniki pa so bili
							večinoma pomiloščeni razen tistih, ki so jih posebej poiskali in
							usmrtili kot npr. mojega sošolca Aljoša Basaja, ali pa so jih že na poti
							domov umorili terenci. </p>
						<figure>
							<graphic url="slike_z_66/z_66_43.png"/>
							<head>Vrnitev – Kranj, Jelenov klanec, 30. maj 1945</head>
						</figure>
						<p>Prav na tem kraju sem čez deset in več let nekajkrat sedel za konferenčno
							mizo zavarovalnice Triglav skupaj z vodjem kranjske podružnice in
							drugimi zvestimi sodelavci totalitarnega sistema. Vedno me je pretreslo,
							ko sem se spomnil tega usodnega trenutka na poti iz Vetrinja. Še bolj pa
							me pretrese, kadar stojim pred breznom na Kočevskem rogu, kajti od
							strahotne smrti v jami me je ločila samo minuta. </p>
						<p>Odpeljali so nas v eno izmed barak ob cesti, levo od vhoda. Tam smo
							ostali do 14. junija. Usedel sem se v eno od ozkih omar in iz dolgočasja
							skušal na stranico napisati grško abecedo, da bi preizkusil spomin.
							Poleg mene je bil tudi Tone Golež. Sicer pa se iz štirinajstdnevnega
							bivanja v tej baraki ne spominjam ničesar drugega. Vem samo, da smo bili
							strašansko lačni in da so nas žrle uši. Dobivali smo poparjeno staro in
							smrdljivo zelenjavo, kruha nič, razen dvakrat po košček koruznega.</p>
						<p>V nedeljo 3. junija zjutraj nekaj po 6. uri, ko sem šel na stranišče v
							drugo barako, sem na sredi dvorišča zagledal v vrste postavljene
							domobrance. Videl sem jih samo v hrbte. V zadnji vrsti nekje na sredini
							sem zagledal svojega brata Stanislava. Pri povratku sem napravil rahel
							ovinek proti njemu in se mu sklonjen skrivaj približal. Vprašal sem, kaj
							se dogaja. Povedal je, da so jih opolnoči nagnali na dvorišče, jih na
							kratko popisali, od takrat naprej pa so morali tu stati. Partizanski
							stražar me je opazil in zakričal, ali hočem iti še jaz zraven. Po
							njegovem glasu sva spoznala, da je grožnja huda. Stisnil sem bratu roko
							in stekel v svojo barako. Čez približno pol ure so skupino z dvorišča
							odgnali proti mestu. Brata nismo nikoli več videli. Iz zadnjih bratovih
							besed sem razumel, da so domobrance popisali, preden so jih
							postrelili.</p>
						<p>Mojo skupino so 14. junija zjutraj po glavni cesti iz Kranja odgnali
							proti Ljubljani. Nobenih podrobnosti se ne spominjam, le nekje sredi
							Sorškega polja, ko je nekdo moral na stranišče, smo si začeli šepetati,
							da bi se tu dalo pobegniti. To je bilo tudi prvič, da smo se pogovarjali
							o begu, vendar smo se zavedali, da smo za taka dejanja telesno prešibki,
							saj smo se komaj vlekli po cesti in smo do Šentvida prišli šele okrog
							šestih popoldne popolnoma onemogli. </p>
						<p>Pri cerkvi smo zavili proti Škofovim zavodom in se ustavili na zelenici
							desno pred glavnim vhodom. Tam se je nemudoma začelo pretepanje, mučenje
							in sramotenje. Prihajali so oficirji, partizani, terenci, spraševali so
							za tega, za onega po imenih. Eni so samo iskali obraze, in če so koga
							spoznali, so ga odvlekli iz skupine. Drugi so spraševali, kdo je iz
							Logatca, kdo je iz Trebnjega, še posebej kdo je iz Bele krajine. Spomnim
							se Belokranjca iz naše čete, visokega, pridnega in poštenega, malo
							nerodnega fanta z nemškim priimkom. Javil se je in so ga surovo
							pretepali in mučili. Strašljivo in za nas skrajno ponižujoče je bilo to,
							da so partizani klicali nas, da smo morali pretepati svoje tovariše. Če
							domobranec ni dovolj močno udarjal po domobrancu, je potem partizan
							strašno pretepel oba. Mirno smo čakali na smrt, oni pa so nas vedno
							znova poniževali. Mene k sreči ni nihče poklical k temu opravilu,
							dobival sem le naključne brce in udarce, ki so padali kar povprek.</p>
						<p>Še isti večer so nas nagnali v stavbo Škofovih zavodov, menda zato, ker
							so imeli premalo stražarjev za zadosten nadzor. Stlačili so nas v veliko
							dvorano v pritličju in strašljiv povratek iz Vetrinja je bil končan.
						</p>
					</div>
				</div>
				<div type="div2" subtype="poem">
					<head>Mavrica </head>
					<div type="div3">
						<l>Trepet tvojih rok </l>
						<l>tvoj nedolžni pogled </l>
						<l>in nasmeh </l>
						<l>pa moja </l>
						<l>nikoli dosanjana želja </l>
						<l>biti s teboj </l>
						<l>deliti s teboj </l>
						<l>vso sebe </l>
						<l>vse to </l>
						<l>se gradi </l>
						<l>kot kamen na kamen </l>
						<l>v katedralo življenja </l>
						<l>kot v mozaik </l>
						<l>kjer ima najino srečanje </l>
						<l>čeprav eno samo </l>
						<l>tisoč potez </l>
						<l>in se iz njega </l>
						<l>mavrica pne</l>
						<docAuthor>Katarina Fistrovič</docAuthor>
					</div>
				</div>
			</div>
			<div type="div1">
				<head>Iskanja in besede</head>
				<div type="div2">
					<head>Kmet govori Bogu</head>
					<docAuthor>Alojz Gradnik </docAuthor>
					<div type="div3">
						<l>Moj srp je rezal Tvoje bilke, </l>
						<l>moj znoj je močil Tvoje trte, </l>
						<l>večer je, vžgi zvezdá svetilke. </l>
						<l>Moj molk častil je grozd in travo, </l>
						<l>srp, koso, sode, klet in kravo, </l>
						<l>zdaj k Tebi so oči uprte. </l>
						<l>Moj plug oral je Tvoja polja, </l>
						<l>Tvoj prst oral je moja lica, </l>
						<l>še zate je na mizi žlica. </l>
						<l>Prisedi, z mano povečerjaj, </l>
						<l>potem pa ves svoj dolg izterjaj. </l>
						<l>In naj zgodi se Tvoja volja. </l>
						<figure>
							<graphic url="slike_z_66/z_66_44.png"/>
							<head>Moj molk častil je grozd in travo <name type="author">Mirko
									Kambič</name></head>
						</figure>
					</div>
				</div>
				<div type="div2">
					<head>Ljubezen</head>
					<docAuthor>Giovanni Guareschi</docAuthor>
					<div type="div3">
						<p>Kaj pa dekleta? Ne, nobenih deklet. Ko gre za malo razgrajanja v
							gostilni, za petje, sem zmeraj pripravljen. Drugega nič. Jaz že imam
							svoje dekle, ki me vsak večer čaka na Tovarniški cesti ob tretjem
							brzojavnem drogu. </p>
						<p>Bilo mi je štirinajst let, vračal sem se domov s kolesom po Tovarniški
							cesti. Od nekega zidka se je stegovala veja ringloja, pa sem se nekoč
							ustavil. </p>
						<p>S polja se je prikazalo dekle s košaro v roki, poklical sem jo. Moralo ji
							je biti kakih devetnajst let, bila je namreč veliko večja od mene in
							lepe rasti. </p>
						<p>»Ti, bodi mi za lestev,« sem ji rekel. Dekle je odložila košaro in jaz
							sem se dvignil na njene rame. </p>
						<p>Veja je bila prepolna, srajco sem si napolnil z rumenimi sadeži. </p>
						<p>»Raztegni predpasnik, da si jih razdeliva na pol,« sem dejal dekletu. </p>
						<p>Dekle je odvrnila, da ni treba. </p>
						<p>»Ali ne maraš za ringloje?« sem vprašal. </p>
						<p>»Rada jih imam, ampak jaz si jih lahko naberem, kadar hočem,« je
							pojasnila. »Drevo je moje, jaz stanujem tam.« </p>
						<p>Tedaj sem imel štirinajst let in sem nosil hlače do pod kolen, toda bil
							sem zidarski pomočnik in se nisem nikogar bal. Ona je bila veliko višja
							od mene in izrazito ženskih oblik. </p>
						<p>»Ti se norčuješ iz ljudi,« sem ji vzkliknil in jo grdo pogledal. »Toda
							jaz te lahko premlatim, dolginka grda!« Ni se zganila. </p>
						<p>Čez dva večera sem jo srečal na isti cesti. </p>
						<p>»Zdravo, dolginka!« sem zaklical. Potem sem se ji spakoval z usti. Sedaj
							se ne bi znal več, tedaj pa sem to delal bolje kot delovodja, ki se je
							bil naučil tega v Neaplju. </p>
						<p>Še druge krati sem jo srečal, a je nisem več ogovoril, končno pa mi je
							nekega večera pošlo potrpljenje, skočil sem s kolesa in ji zaprl pot. </p>
						<p>»Ali bi se dalo zvedeti, zakaj me tako gledaš?« sem jo vprašal in si
							vrgel ščitnik kape čisto vstran. Dekle je odprla na široko dvoje kot
							studenčnica jasnih oči, dvoje takih oči, kot jih nisem bil še nikoli
							videl. </p>
						<p>»Saj te ne gledam,« je plaho odgovorila. </p>
						<p>Spet sem sedel na kolo. </p>
						<p>»Drži se, dolginka!« sem ji zaklical, »jaz se ne šalim«. </p>
						<p>Teden dni zatem sem jo zagledal od daleč, hodila je pred mano ob nekem
							fantu, pograbila me je strašna jeza. Dvignil sem se na pedale in pognal
							kot obsedenec, dva metra pred mladeničem sem zavil, in ko sem peljal tik
							njega, sem ga sunil z ramenom, da se je prilepil k tlom in obležal,
							kakor je bil dolg in širok, figovemu olupku podoben. </p>
						<p>Zaslišal sem ga za sabo, mater mi je zmerjal. Tedaj sem stopil na noge in
							prislonil kolo na brzojavni drog ob kupu proda. Videl sem ga, da teče
							proti meni kot nor: imel je dvajset let in bi me bil lahko raztreščil z
							enim samim udarcem pesti. Toda jaz sem bil zidarski pomočnik in se nisem
							bal nikogar. Ob pravem trenutku sem mu pognal kamen in ga zadel
							naravnost v obraz. </p>
						<p>Moj oče je bil izjemen mehanik, če je imel francoza v rokah, se je
							razbežala vsa vas, toda tudi moj oče je naredil na levo krog, če je
							videl, da mi je uspelo pobrati kamen, in je počakal, da sem zaspal, šele
							potem me je naklestil. Pa je bil moj oče! Zamislite si tega butca. Zalil
							sem mu obraz s krvjo, potem, ko se mi je zazdelo, sem zajahal kolo in jo
							popihal. </p>
						<p>Dva večera sem se držal bolj na daleč, tretji večer pa sem se vrnil na
							Tovarniško ulico, in kakor hitro sem zagledal dekle, sem jo dohitel in
							se spustil s kolesa po amerikansko, to se pravi, odskočil sem s sedla
							nazaj. </p>
						<p>Dandanes so fantje na kolesu smešni: imajo blatnike, zvonce, zavore,
							električne luči, menjalnike brzine in še kaj! Moje kolo znamke Frera je
							bilo prekrito z rjastimi oblogami, pa sploh nisem stopil z njega na trgu
							pred šestnajstimi stopnicami, ampak sem zgrabil za krmilo po Gerbijavo
							in zletel čez kot strela. </p>
						<p>Spustil sem se s kolesom in se znašel pred dekletom, iz torbe, ki mi je
							visela na krmilu, sem izvlekel zidarsko kladivo. »Če te še dobim z
							drugim, razbijem glavo tebi in njemu,« sem rekel. </p>
						<p>Dekle me je pogledala s tistimi svojimi nesrečnimi kot studenčnica
							jasnimi očmi. </p>
						<p>»Zakaj mi tako govoriš?« me je tiho vprašala. Tega nisem vedel, pa kaj
							potem? </p>
						<p>»Zato pač,« sem odgovoril. »Ti se boš sprehajala sama ali pa z mano.« </p>
						<figure>
							<graphic url="slike_z_66/z_66_45.png"/>
							<head>Proti Otoku <name type="author">Tamino Petelinšek</name></head>
						</figure>
						<p>»Jaz imam devetnajst let, ti pa kvečjemu štirinajst,« je rekla dekle. »Ko
							bi jih imel vsaj osemnajst, bi bila stvar povsem druga. Sedaj sem jaz
							ženska, ti pa si pobič.« </p>
						<p>»Počakaj, da jih bom imel osemnajst,« sem zakričal. »In pazi se, da se ne
							prikažeš s kom drugim, ali pa bo po tebi.« </p>
						<p>Tedaj sem bil zidarski pomočnik in se nisem ničesar bal: ko sem slišal
							govoriti o ženskah, sem se pobral in sem šel proč. Figo mi je bilo mar
							za ženske, tista pa se ni smela spozabljati z drugimi. </p>
						<p>Štiri leta sem jo srečeval skoraj vsak večer razen ob nedeljah. Zmeraj je
							bila tam na Tovarniški cesti, naslonjena na tretji brzojavni drog. Ko je
							deževalo, je bila pod svojim običajnim dežnikom. </p>
						<p>Niti enkrat samkrat se nisem ustavil. </p>
						<p>»Zdravo,« sem jo pozdravljal, ko sem vozil mimo. </p>
						<p>»Zdravo,« mi je odgovarjala. </p>
						<p>Na dan, ko sem dopolnil osemnajst let, sem stopil s kolesa. </p>
						<p>»Osemnajst let imam,« sem ji rekel. »Zdaj se lahko sprehajaš z mano. Če
							se narediš neumno, ti razbijem glavo.« </p>
						<p>Tedaj je imela ona triindvajset let, postala je prava ženska, imela pa je
							še vedno iste kot studenčnica jasne oči in še vedno je govorila tiho kot
							prej. </p>
						<p>»Ti imaš osemnajst let,« mi je odgovorila, »ampak jaz pa jih imam
							triindvajset. Fantje bi me napadli s kamenjem, če bi me videli s tako
							mladim.«</p>
						<p>Spustil sem kolo na tla, pobral ploščat kamen in rekel: </p>
						<p>»Ali vidiš tisti izolator, prvega na tretjem drogu?«</p>
						<p>Prikimala je. </p>
						<p>Zadel sem ga v polno, ostal je samo še kot črv gol železni oprimek. </p>
						<p>»Tako bodo morali znati fantje,« sem rekel, »preden naju bodo nažgali s
							kamenjem.« </p>
						<p>»Rekla sem kar tako,« je pojasnilo dekle. »Ne spodobi se, da bi ženska
							hodila okrog z mladoletnikom. Ko bi bil vsaj vojaščino opravil!« </p>
						<p>Ščitnik na kapi sem si obrnil čisto na levo: </p>
						<p>»Dekle moje, pa ne da bi me imela za naivno punčko? Ko bom opravil
							vojaščino, bom imel enaindvajset let, ti pa šestindvajset in boš spet
							začela s svojo pesmijo.</p>
						<figure>
							<graphic url="slike_z_66/z_66_46.png"/>
							<head>Jesenski pušeljc <name type="author">Simon Dan</name></head>
						</figure>
						<p>»Ne,« je odvrnila, »razlika med osemnajst in triindvajset je eno, med
							enaindvajset in šestindvajset pa drugo. Bolj greš naprej, manj šteje
							razlika v letih. Za moškega je vseeno, ali jih ima enaindvajset ali
							šestindvajset.« </p>
						<p>Zdelo se mi je, da prav sklepa, a jaz nisem bil eden tistih, ki jih lahko
							vlečeš za nos. </p>
						<p>»Torej bova spet govorila o stvari, ko bom končal vojaščino,« sem rekel
							in skočil na kolo. »Ampak pazi se, če te ne najdem, ko se vrnem, ti bom
							prišel razbit glavo, pa četudi boš pod posteljo svojega očeta.« </p>
						<p>Vsak večer sem jo videval stati ob tretjem brzojavnem drogu, a nisem
							nikoli stopil s kolesa. Pozdravljal sem jo »Dober večer« in ona mi je
							odzdravljala »Dober večer«. Ko so me vpoklicali, sem ji zakričal: </p>
						<p>»Jutri grem k vojakom«. </p>
						<p>»Nasvidenje,« je odvrnila. </p>
						<p>Sedaj ne gre, da bi pripovedoval vse o svojem vojaškem življenju: prestal
							sem osemnajst mesecev vojaščine, a sem bil v vojski prav tak kot doma.
							Kake tri mesece so me po vojaško prevzgajali, saj so me vsak večer
							zaprli ali pa so mi prepovedali izhod. </p>
						<p>Kakor hitro je minilo tistih osemnajst mesecev, so me poslali domov. </p>
						<p>Prišel sem pozno popoldne, in ne da bi se preoblekel, sem skočil na kolo
							in se popeljal na Tovarniško cesto. </p>
						<p>Če bi se ona spet izgovarjala, bi jo tako premlatil s kolesom po hrbtu,
							da bi bilo po njej. </p>
						<p>Že se je počasi temnilo, hitel sem kot strela in razmišljal, kje za vraga
							jo bom našel. Pa mi je ni bilo treba čisto nič iskati, saj me je čakala
							prav tam ob tretjem brzojavnem drogu. </p>
						<p>Čisto taka je bila kot prej in oči so bile iste, popolnoma enake. </p>
						<p>Stopil sem prednjo. </p>
						<p>»Končal sem,« sem ji rekel in ji pokazal odpustnico. »Tu Italija sedi in
							to pomeni neomejeni odpust, če pa Italija na odpustnici stoji, pomeni
							začasni odpust.« </p>
						<p>»To je zares lepo,« je odvrnila dekle. </p>
						<p>Hitel sem kot božja strela in grlo se mi je osušilo. </p>
						<p>»Ali bi se moglo dobiti nekaj ringlojev od tistikrat?« sem jo vprašal. </p>
						<p>Dekle je vzdihnila: </p>
						<p>»Res mi je žal, ampak drevo je zgorelo«. </p>
						<p>»Zgorelo?« sem se začudil. »Od kdaj pa ringloji gorijo?« </p>
						<p>»Bilo je pred šestimi meseci,« je odvrnila. »Neke noči je zagorelo v
							seniku in pogorela je hiša in vse drevje na vrtu kot vžigalice. Pogorelo
							je vse, po dveh urah je ostalo samo še zidovje. Ali ga vidiš?«</p>
						<p>Pogledal sem do konca in sem videl ostanek črnega zidu z oknom, ki je
							gledalo v rdečo nebo. </p>
						<p>»Kaj pa ti?« sem vprašal. </p>
						<p>»Tudi jaz,« je vzdihnila, »tudi jaz kot vse drugo. Kupček pepela in konec
							z gašenjem.« </p>
						<p>Pogledal sem dekle, ki je slonela na brzojavnem drogu, zastrmel sem se
							vanjo in skozi njen obraz in skozi njeno telo sem videl žile lesenega
							droga in travo v jarku. </p>
						<p>Položil sem ji prst na čelo in se dotaknil brzojavnega droga. </p>
						<p>»Ali te je zabolelo?« sem vprašal. </p>
						<p>»Nič ni zabolelo.« </p>
						<p>Obmolknila sva za nekaj časa, medtem se je barva neba spreminjala v
							čedalje bolj zamolklo rdečo. </p>
						<p>Nazadnje sem vprašal: »In kaj zdaj?« </p>
						<p>»Čakala sem te,« je vzdihnila, »ker sem ti hotela pokazati, da krivda ni
							moja. Ali sedaj lahko grem?« </p>
						<p>Jaz sem imel tedaj enaindvajset let in sem salutiral ob topu kalibra 75.
							Ko so me dekleta zagledala, da prihajam, so se zravnala, kot da bi bila
							v vojaški paradi in bi prihajal mimo general; gledala so me, dokler me
							je doseglo oko.</p>
						<p>»In sedaj?« je tiho ponovila dekle. </p>
						<p>»Ali naj grem?« </p>
						<p>»Ne,« sem ji odgovoril. »Počakala boš, da bom končal to drugo službo. Ne
							boš me prinašala okrog, ljubica moja.« </p>
						<p>»Dobro,« je rekla dekle. In zdelo se mi je, da se je nasmehnila. </p>
						<p>Toda jaz nisem nič kaj za te neumnosti in sem takoj spet sedel na kolo. </p>
						<p>Sedaj je minilo že dvanajst let, odkar se videvava vsak večer. Peljem se
							mimo in niti ne stopim s kolesa. </p>
						<p>»Zdravo.« </p>
						<p>»Zdravo.« </p>
						<p>Ali razumete? Če je treba zapeti v gostilni ali malo porazgrajati, sem
							vedno pripravljen. Drugega nič, jaz imam že svoje dekle. Čaka me vsak
							večer na Tovarniški cesti ob tretjem brzojavnem drogu.</p>
						<byline>(Besedilo je prevedla Iva Srebotnjak)</byline>
					</div>
				</div>
			</div>
			<div type="div1">
				<head>Kočevski rog 2007</head>
				<div type="div2">
					<head>Aktualnost Kočevskega roga</head>
					<docAuthor>Justin Stanovnik</docAuthor>
					<div type="div3">
						<p>Že nekaj let velja navada, da se obletna spominska slovesnost na
							Kočevskem rogu obhaja na prvo nedeljo v juniju. To je zato, ker ta
							nedelja sovpada s časom, v katerem se je leta 1945 tam dogajalo to, kar
							Kočevski rog pomeni. Upamo, da bodo tudi prihodnji ljudje imeli ta čut v
							sebi in se držali te navade, čeprav ne dvomimo, da se bodo našli tudi
							takšni, ki jim enotnost časa in kraja ne bo toliko pomenila, da se ji ne
							bi, če bi tako naneslo, odpovedali. Poleg tega so bile do sedaj vse
							slovesnosti dopoldne. Nova Slovenska zaveza se zelo trudi, da tudi tu ne
							bi prišlo do spremembe. Izhajamo iz tega, da vemo, koga se na Rogu
							spominjamo in kakšen status je zanje imela nedelja, ne njen popoldanski,
							ampak njen dopoldanski del. Velikost nedelje je bila neprimerljiva s
							katerimkoli drugim časom: vsi dnevi so tekli v pričakovanju nanjo ali
							živeli od njenega spomina. Čudež slovenske nedelje se je dogajal iz
							tedna v teden, a ni s ponavljanjem ničesar izgubil; vedno je prihajal z
							začetno svežino in z njo očiščeval svet znotraj in zunaj. In ker je bila
							nedelja tako velika in slovesna, si ljudje niso mogli predstavljati, da
							je ne bi sprejemali zjutraj, ko je prihajala »skozi čista okna jutra«. V
							njeno jutro ali njeno dopoldne so postavili to, kar so imeli za
							najsvetejše na svetu: farno mašo. Vsi vemo, da je svet danes nekoliko
							drugačen, a zaradi ljudi, ki se jih na Rogu spominjamo, moramo na vsak
							način spoštovati ta čas in to uro. </p>
						<p>Čas je ena stvar, druga pa je mesto, ki ga ima Kočevski rog v horizontu
							sedanjih slovenskih reči. Dveh strani se moramo tu dotakniti. Najprej je
							tu velikost Roga, ki je tako izstopajoča, da ni mogoče, da je normalen
							človek ne bi registriral – ko pravimo normalen človek, mislimo na
							človeka, ki je toliko seznanjen s svetom okoli sebe, da ve, da so
							stvari, poleg vsega drugega, tudi velike in majhne, večje ali manjše: da
							imamo visoka in nizka drevesa, ogromne palače in majhne hiše, velika in
							visoka gorovja in majhne griče. Nič tako velikega, kot je Kočevski rog,
							se Slovencem ni zgodilo, odkar nekoliko vemo zase. </p>
						<p>Druga stvar, mimo katere ne moremo, pa je podoba, da Kočevski rog, kljub
							svoji presežni velikosti še ni stopil v slovensko zavest. To je tako
							čudno, da nam, potem ko smo pregledali vso skalo človeških defektov, ne
							preostane nič drugega, kot da se vprašamo, kaj je z našo normalnostjo.
							Toda, se takoj popravimo, ali ljudje ne počnejo vsega, kar se od ljudi
							pričakuje: ali ne hodijo v službo, ali ne kupujejo in prodajajo, ali ne
							pišejo in berejo knjig, ali ne hodijo na koncerte, na festivale in v
							gledališča, ali ne iščejo pravice na uradih in sodiščih, ali ne pišejo
							sožalnih pisem in svatbenih čestitk? Vse to počnejo, a je vendar
							odločitev, da Kočevskega roga ne bodo videli, tako nenavadna, da je ne
							moremo razložiti drugače kot z njihovo okrnjeno normalnostjo. Nobenega
							izgovora ne najdemo, ki bi to dejstvo zmanjšal ali celo izbrisal. Saj je
							zgodba, ki je vezana na Kočevski rog, nemalo vznemirljiva in
							pretresljiva; saj so v njej nastopile sile, glede katerih tudi za bitje
							v stanju najbolj rudimentarne učlovečenosti ne more ostati skrito, da so
							v tistih gozdovih priredile gigantski etični spopad med dobrim in zlim –
							primarni spopad, v katerega je človek vpleten od začetka, spopad med
							svetlobo in temo. Da se je tam zgodila, v najbolj zgoščeni obliki,
							temeljna drama sveta. Nesprejemanje Kočevskega roga je odraz krize
							slovenskega duha – v tem, kar v najgloblji osnovi je, v sposobnosti
							videnja in razločevanja. Slovenci očitno nismo več subjekt, ki bi bil
							sposoben presojati svet v skladu z normami civilizacije, ki že
							tisočletja postavlja in omogoča človeka v tem delu sveta. A od kod se je
							v nas naselila ta oslabelost? Ali obstaja o tem kaj zapisanega, kakšna
							kronika, po kateri bi mogli slediti narodovi moralni in etični
							patogenezi? </p>
						<p>Nekateri postavljajo to notranjo iznemoglost nazaj v leto 1941, ko so
							liberalci, krščanski socialisti in kocbekovci, ki so se že bili izselili
							iz središča na periferijo civilizacije, in tam, ko je prišla ura velike
							odločitve, niso bili v stanju vzdržati pritiska zgodovine in so,
							zrahljani od lastnih utopij in nemočni pred revolucionarno hermenevtiko
							boljševiške ideologije, pristali na avanturo, ki se je v krvi in
							plamenih sistematično vzpenjala v Zločin na Rogu. In kakor se nikoli
							niso znali ustaviti in odreči nadaljnje sodelovanje, ne leta 1942 ne
							1943 ne 1945, ko je postajalo vedno bolj jasno, v kaj so se podali, tako
							tudi leta 1990 ali kdaj pozneje – tudi danes – nimajo v sebi te moči, da
							bi vlogo, ki so jo v tej strašni zgodbi igrali, imenovali z besedami, ki
							z njimi za te potrebe razpolaga evropski idiom. </p>
						<p>To je torej ena razlaga in, če bi jo sprejeli – kdo bi ji sicer mogel
							odrekati prepričljivosti – bi morali videti razlog za molk o Rogu v
							spominu tistih, ki so bili tudi na Rogu vseskozi zraven – vzročno in
							dejavno – ne da bi bili navzoči. In če pri tem upoštevamo še to, da se
							spomin tudi podeduje, da prehaja od očetov na sinove, potem moramo
							dopustiti možnost, da Slovencev, ki tako gledajo na Rog – v luči tega
							spomina, izvorno njihovega ali prevzetega – še zdaleč ni malo. A vendar
							bi bilo razumno reči, da spomin, tako doživljan in tako ohranjevan in
							tako razumljen, ni več glavna ovira, da bi Kočevski rog stopil v
							slovensko zavest. Res še obstajajo neposredni izvajalci – redki, a
							vendar – res še vedno, dostikrat na nepričakovanih krajih, izstopajo
							zapriseženi dediči boljševiškega ideološkega imetja, res nas še vedno na
							vsak korak presenečajo nosilci sopotniškega spomina, izvornega ali
							sprejetega, a čeprav je vse to res, čeprav vsi ti tvorijo sklenjeno
							bariero okoli Kočevskega roga, nekakšen kulturni <emph>cordon
								sanitaire</emph>, čeprav je vse to res, ne bi bilo stvarno njim
							pripisovati odločilnega vpliva na narodovo sprejetje ali nesprejetje
							Kočevskega roga.</p>
						<p>Danes, šestdeset let potem, so prišli novi ljudje, ki v smislu vzročne
							vpletenost, posredne ali neposredne, s Kočevskim rogom nimajo nič. To
							niso več ranjeni ljudje. To so ljudje, ki jih videvamo na ulici, ko
							zjutraj grejo v službo ali se zvečer iz nje vračajo; ali pa ljudje na
							kateri od drugih tisoč poti, po katerih kam odhaja ali se od kod vrača
							tako imenovani <emph>večinski človek</emph> – novi slovenski slehernik.
							Najti moramo sedaj odgovor, zakaj novi večinski človek, novi slehernik,
							hodi mimo Roga, kakor da ga ni. Še več, moramo biti natančni in se
							vprašati, zakaj pred njim beži. To dela zato, ker čuti, da bi moral, če
							bi dovolil, da pretresljiva moralna predstava boja med temo in svetlobo,
							za katero smo rekli, da se je v našem času odigrala v gozdovih
							Kočevskega roga, stopi vanj, ker čuti, da to ne bi bilo brez posledic –
							da bi se tedaj v njem oglasila zahteva, ki je z ničimer ne bi mogel
							preglasiti: da mora postati <emph>drugačen</emph>, da se mora
								<emph>spremeniti</emph>. Vsi ti ljudje, novi ljudje, novi
							sleherniki, čutijo, da Kočevski rog skriva v sebi zavratno nevarne sile
							za njihovo udobje. O Kočevskem rogu ne vedo veliko, a vseeno z
							gotovostjo slutijo, da bi od vsakega, ki bi mu dovolil, da stopi vanj,
							zahteval spreobrnjenje. Razumljivo. Kdor bi omogočil svojim očem, da se
							pred njimi zvrsti 12.000 mladih fantov, ranjenih, pohabljenih, z
							razbitimi zobmi, slečenih in še pred smrtjo ponižanih, padajočih v črna
							brezna in tam umirajočih še ure in dneve, kdor bi te prizore videl, tako
							da bi, kot pravimo, segli vanj, ne bi mogel preslišati zahteve, da se
							spremeni in da postane drugačen. Tega se novi večinski človek, novi
							slehernik, boji: da bi se moral spremeniti, da bi moral postati
							drugačen. Zato na spominske slovesnosti na Kočevski rog ne prihaja deset
							ali dvajset tisoč ljudi, ampak desetkrat manj. Zato jih ni tja, kar
							slutijo, da potem ne bi več šlo tako kot je prej. Vedo, da bi igralci
							moralne drame z Roga metali na svet konture svojih senc in ga
							spreminjali v polje etičnega odločanja. </p>
						<figure>
							<graphic url="slike_z_66/z_66_47.png"/>
							<head>Kočevski križ <name type="author">Ivo Žajdela</name></head>
						</figure>
						<p>Ob tem se samodejno spomnim na neko pripoved poljskega nobelovca Czeslawa
							Milosza iz časa, ko je predaval slovanske literature v Berkeleyu v
							Kaliforniji: »Študentje so mi včasih očitali, da sem reakcionar, ker sem
							jim govoril, da verjamem v razlikovanje med dobrim in zlim, med resnico
							in lažjo. Rekel sem tudi, da za nas, po vsem, kar smo doživeli in
							izkusili v našem delu Evrope, ta razlika ni nikakršna poljubna stvar.
							Spoznali smo to razliko izkustveno, ko smo se srečavali z lažjo, ko nas
							je laž takorekoč obdajala – in to, kar so totalitarni režimi, predvsem
							komunizem, tu dosegli, je bilo na zavidljivi višini. Šele ko to sami
							zasledite, ko to začutite na lastni koži, šele tedaj lahko ločite med
							resnico in lažjo, med dobrim in zlim. To odkritje imam za velik in
							grenak privilegij naše Srednje in Vzhodne Evrope.« Saj se strinjate, mar
							ne, da pesnika Milosza Slovenci zelo dobro razumemo. </p>
						<figure>
							<graphic url="slike_z_66/z_66_48.png"/>
							<head>Kočevski rog 2007 <name type="author">Tamino
								Petelinšek</name></head>
						</figure>
						<p>Kar hočem povedati, je to, da imamo Slovenci v Kočevskem rogu velike
							možnosti. Nič pretiranega ne bom povedal, če rečem, da je to kraj, na
							katerem se kot narod lahko spet poiščemo. Zato bi moralo postati
							slovensko geslo: Pojdite v Rog, tam se boste spet našli. Če kdo čuti, da
							so ljudje v nevarnosti in bi jim rad kaj povedal, naj reče: Pojdite na
							Rog, tam boste izvedeli, kaj ste. In če kdo čuti, da bi bil rad učitelj
							drugim, naj jim tudi to reče, in tisti, ki bi morali biti narodovi
							učitelji, pa niso, tudi oni naj tako govorijo: Pojdite na Rog, tam se
							boste našli. Dvanajst tisoč ljudi je umrlo, da boste mogli to narediti.
							In če bi kdo hotel izpeljati sedanje ljudi – nove slehernike – iz
							relativizma in nihilizma, naj jim ne neha govoriti: Pojdite v Kočevski
							rog, tam boste izvedeli, da obstaja resnica. In če Cerkev čuti, da so
							katoličani v nevarnosti, zakaj jim ne neha kar naprej govoriti: Pojdite
							na Rog, tam boste izvedeli, kaj je vaša vera. Tam ležijo naši mučenci. </p>
						<p>Heraklit iz Efeza je skoraj natanko pred 2500 leti mislil, da lahko o
							sebi pove nekaj zelo visokega. Rekel je: »Poiskal sem se.« (Diels, fr.
							101) Poiskati sebe je resnično velika ambicija ali pa velik dosežek:
							točka, na kateri se začne človekova svoboda. Kar sem govoril o Kočevskem
							rogu, saj veste, mar ne, ni nobena iluzija, nobena fikcija, nobena
							utvara; njegove duhovne in moralne energije so tako dejanske kakor
							katerakoli druga postavka realnega sveta okoli nas. Ali ne bi torej ta
							kraj, potem ko bi ga našli, lahko postal točka, na kateri bi se
							zavedeli, kaj smo? Tako da bi si, odhajajoč, lahko rekli: »Poiskali smo
							se.« </p>
					</div>
				</div>
				<div type="div2">
					<head>Pogovori na Rogu</head>
					<docAuthor>Justin Stanovnik</docAuthor>
					<div type="div3">
						<p>Kakor vsako leto sem tu že zelo zgodaj, kmalu po osmi. Rad bi, ne da bi
							mi bil čas kar naprej za petami, v miru s kom izmenjal kako besedo o
							našem prihajanju na Rog. Čeprav je do maše še daleč, je tu že dosti
							ljudi. To so tisti, ki imajo Rog za romarski kraj. Tu so tako zgodaj, da
							se morejo vključiti v ritem množične molitve, v kateri je vedno prostor
							za misli in spomine, ki prihajajo in odhajajo po neki svoji, bogve od
							česa vodeni logiki; prostor tudi za dojemanje ljudi naokoli, za katere
							veš, bolj kot za katerokoli drugo družbo na tem svetu, da so takšni
							kakor ti, da so tvoji. Skozi zelene veje pada na nas glas prvega molilca
							nekje od vrha, na levi in desni, zgoraj in spodaj pa še mu odzivajo
							drugi glasovi, živi in mladi, stari in utrujeni, pričakujoči in vdani,
							ki na svoje različne načine prispevajo h kompoziciji molitve, ki se
							staplja z gozdom naokoli v veliko roško doživetje. </p>
						<p>Prav, a jaz imam svoje delo. Zadržujem se na obrobju, da sem čim manj
							moteč. Prva, ki jo nagovorim, je Iva Zalar. Ko je bila še doma na
							Kožljeku, se je pisala Turšič. Oče Janez je bil v Rupnikovem bataljonu,
							ne več tako mlad. Ko je leta 1945 odšel, je Iva bila stara dve leti,
							njen mlajši brat pa se je rodil šele deset dni po tem. Kakšna slovesa so
							to bila, pomislim. Nihče ni pričakoval, da bodo za zmerom. Mož Edi je z
							Otav. Potem začnem: Ali je tole tu že last vsega naroda? (Hotel sem, da
							bi bilo to vprašanje vodilni motiv letošnjih pogovorov.) Ni še, ni še.
							Ko sem potem to vprašanje še nekajkrat postavil, sem dobival enake
							odgovore: enoumje je predolgo trajalo, mediji so na drugi strani. Že,
							ampak zakaj ljudje hvalijo stari red? To se je res za vprašati, to se je
							res za vprašati, pravita oba. </p>
						<p>Na majhnem prostoru med dvema skalama stojita Ivan in Frančiška Baš, mož
							in žena. Ko izvem, da sta soseda našega Franca Ložarja, člana
							izvršilnega odbora NSZ in njegove žene Marije, ki s svojimi svakinjami
							tako domiselno in uspešno spravlja med svet naše publikacije, zlasti
							Zavezo, se spustim v krajši razgovor. Že po dveh stavkih vidim, da stoji
							za njima velika zgodba (Ali jo bo kdo zapisal? Mi bomo kmalu odšli, in
							ali se bo našel kdo, ki bo začutil, da morajo te reči na neki način
							ostati med ljudmi – da se bo vedelo?) Oče Tomaž je bil v legiji, a ne
							pri domobrancih, v Vetrinj pa je vseeno odšel in se potem preko Šentvida
							vrnil domov. Tu so ga nemudoma aretirali, skupaj z ženo, in oba
							vključili v enega od tedanjih procesov. Oče je bil v zaporih deset let
							in mati pet; zaprli so tudi sestro Marijo, devetindvajsetletnico, a ne
							takoj, ampak so počakali, da je dopolnila sedemnajst let. Potem so jo
							enostavno priključili staršema, ne da bi za to kdaj dobila kakšne
							papirje. Leta 1951 sta se skupaj z mamo vrnili domov. Otroke, Ivana in
							mlajši sestrici, pa so potaknili po raznih zavodih. Ivana v Marijanišče,
							potem pa v Hiralnico na Vidovdanski cesti, sestri pa v Titove zavode na
							Pokopališki ulici v Mostah. Ali so na otroke hoteli vplivati, ali so jih
							nasilno spreobračali? Ivana so v srednji šoli posadili tako, da je sedel
							med samimi skojevci. »Toda jaz sem vedel, za kaj gre.« Tudi tisti
							skojevci se niso obnesli. Vedeli so, kako je z Ivanovo družino, in se
							jim ni dalo sodelovati. </p>
						<p>Odpravim se dalje in ustavim deklico, ki hoče mimo mene. Na hitrico
							izvem, da je to Terezija, stara deset let, iz Krške vasi; tudi, da jo je
							z bratcem pripeljal oče. Ali veš, zakaj hodimo sem? Zato, ker so tukaj
							morili ljudi in jih pehali v jame. Kdo? Domačini. Kateri domačini?
							Partizani. Komaj to doženeva, se nama pridruži oče: Boštjan Žgajnar,
							tudi iz Krške vasi, seveda. Sem prihaja zaradi maminega očeta Antona
							Koželja z Dobrave. Njegova pot je bila tipična za mnogo notranjskih in
							dolenjskih kmetov: najprej taborišče Rab, potem nekaj mesecev skrivanja
							doma, potem pa, k partizanom seveda ne, torej k legistom. Ker potem ni
							bil pri domobrancih, maja 1945 ostane doma, a se ne skriva, čeprav mu je
							tako svetovano. Potem pride aretacija in izginotje. Morda sploh ne leži
							na Rogu. Bili so glasovi, da ga je nekdo še videl nekje pri Zidanem
							mostu. (Le kje so ga pokončali? Kako razvejena je bila ta morilska
							boljševiška mašinerija!) Spet vprašam: Zakaj je tako, da se ljudje tako
							malo zanimajo za te reči? Zato, ker se te stvari ne prilegajo sedanji
							miselnosti. Danes je na programu zabava. Ali ste opazili, kako se
							poslavljamo? Uživajte! Potem pa so tu mediji, ki se nas bolj in bolj
							polaščajo. Naša mama je ob postu še zapirala televizijo, če pa je bilo
							na ekranu kaj takega, česar po njenem mnenju otroci ne bi smeli gledati,
							pa tudi sicer. Kdo bo držal tekmo s televizijo? Več knjig bi moralo
							prihajati med ljudi. Zgodbe, ki jih prinašajo s sabo ljudje, ki
							prihajajo v Kočevski rog, bi morali vsi poznati tako, kakor so včasih
							poznali narodno pesem. Poslovimo se: Bog vas živi, družinica. </p>
						<p>Gospa Albina je doma iz Žužemberka. Leta 1945 sta izginila dva njena
							brata, Franc (1920) in Tone (1925); enega so iz Teharij odpeljali na
							Hrastniški hrib, drugi pa bi moral biti nekje tukaj. Kako so to
							izvedeli? Po domačih ljudeh. Ko je prišlo do očeta in matere, da ju ne
							bo več, sta samo jokala in jokala. Albina je bila takrat stara sedem
							let, a se še natanko spomni, kako je bilo tisto popoldne. Mizo v izbi so
							pogrnili z belim prtom, nanjo postavili križ in na vsako stran po eno
							svečo, potem pa vsi pokleknili na sredo sobe in molili. Tako so pri
							Lubetovih v Žužemberku že leta 1945 pokopali oba sinova. Za trenutek se
							mi pred očmi izriše prizor. Ali se je še kje tako zgodilo? </p>
						<p>Albina je sedaj že petdeset let v Ljubljani. V tem času se je marsikaj
							spremenilo. O teh rečeh je z otroci težko govoriti, če ne nemogoče. »To
							je minilo, sedaj so drugi časi.« Tako grejo te reči. To je sedaj ločnica
							časa: mladi niso več pripravljeni nositi zgodovine. Prvič se je zgodilo,
							da mladi niso več sposobni jemati nase zgodovine. Spomnim se na Eneja,
							ki je iz goreče Troje odnesel hromega očeta Anhiza in s tem pridobil
							naklonjenost bogov, da mu je bilo dano postaviti veliko zgodovino.
							Sedanji otroci pa se tu ločujejo: eni dovolijo staršem govoriti o svojem
							življenju, drugi ne. Tu teče sedaj bistvena ločnica: med tistimi, ki so
							določeni za nosilce prihodnosti, in tistimi, ki se bodo, kot
							nezgodovinski ljudje, izgubili v brezobličnosti neidentitete. (Kakor mi
							je na ne vem katerem postanku letos na Rogu rekla neka gospa: »Jaz sem
							že dostikrat rekla, ne vem, koga bodo na pomoč poklicali, samo da bo vse
							tako, kakor je bilo.« Dobro sem jo razumel. Hotela je reči, da so
							boljševiki mojstri zgodovinskih trikov. Enega so zaigrali <emph>anno
								mirabili</emph>, leta 1990. Ali bo nezgodovinska mladina vedela, za
							kaj gre, ko bodo zaigrali novega?) </p>
						<p>A komaj se ozrem okoli, zagledam prizor, ki mi iz glave prežene mračne
							misli. Tu sta dve družini v tradicionalni sestavi: oče, mati in otroci.
							Ko slišim imena Sveti Trije kralji, Hlevni Vrh, takoj vem, v kakšni
							pokrajini jih moram videti: velike jase sredi gozdov, pašniki in
							travniki, hiše s strmimi tolminskimi strehami, mogočni kozolci s
							tipičnimi zidanimi oporniki – to je ta svet. Ni mi neznan, ne po duhu ne
							po miselnosti. Iz mnogih od teh hiš je leta 1945 odšlo po nekaj fantov,
							ne da bi se kdaj vrnili: po dva, po trije, po štirje, po pet. Vedno bolj
							mi je jasno, zakaj je moral boljševizem te hiše tako opustošiti. A tu
							sta sedaj ti dve skupinici, ki govorita – že s tem, da sta – da se je ta
							svet obdržal, da je obstal, da je preživel. Mlada gospa Rezika mi pove,
							da ima tu šest stricev, tri po očetovi in tri po materini strani. (Zelo
							verjetno so na Hrastniškem hribu, a to sedaj ni važno.) In ko vprašam,
							kaj bi bilo treba storiti, da bi več ljudi duhovno živelo od Kočevskega
							roga, se namesto odgovora ozre po otrocih naokoli. Seveda sem jo
							razumel. Ko pa je potem še rekla, da pri njih doma radi berejo Zavezo,
							pa seveda ni vedela, kaj je s tem naredila. Ni se zavedala, da je
							izrekla najlepši stavek, ki ga je mogoče povedati v slovenščini. Hvala! </p>
						<p>Kočevski rog ima eno dušo in eno srce, ljudje, ki to dušo sestavljajo, pa
							so imeli ali imajo tako različna življenja, da se temu, ko jih
							zaslutimo, ne moremo dovolj načuditi. </p>
						<p>Recimo tisto, o katerem je pripovedovala gospa Ana Šlajt. Sedaj živi v
							Ljubljani, a je doma iz vasi Šerjuče, »prav izpod Limbarske gore«.
							Pisali so se Kunaver, oče je bil Franc. Začelo se je v Begunjah, kjer je
							bil oče zaprt, skupaj s tetinim možem, kmetom iz iste vasi. Nekdo ga je
							izdal, da pomaga partizanom. (Pri Kunaverjevih so imeli mlin.) Ne ve se,
							kaj bi bilo z njim, da ju ni rešil neki nemški oficir. Vrnila sta se
							domov, a tu so nastopili partizani. Prišli so ponju, da bi ju spravili
							na Dolenjsko. A ni šlo, »Sava je bila previsoka«. Spet sta prišla domov,
							a sta sedaj vzela stvar v svoje roke in šla k domobrancem v Domžale. To
							pa je bil vzrok ali sovzrok za to, kar se je s Kunaverjevimi in družino
							njene tete zgodilo na vernih duš dan zvečer leta 1944. Tistega večera je
							zelo deževalo in veter, ki je vlekel čez dan, se je na večer razbesnel v
							vihar. Pri Kunaverjevih se je krava pripravljala na tele, zato sta bili
							Ana (10) in njena pet let starejša sestra pri njej v hlevu, mati je bila
							v mlinu, mlajša brata, še otroka, pa sta že spala. Okoli šestih so v
							hlev stopili partizani. Vodil jih je nekdo, za katerega misli Ana – pa
							tudi nekateri drugi – da je bil Mitja Ribičič. »Sedaj, ko ga večkrat
							vidim na televiziji, se mi sedanja slika vedno bolj pokriva s sliko, ki
							jo nosim v spominu.« Ukazali so nam, da gremo z njimi. Ničesar nam niso
							dovolili vzeti s sabo. (Mati je stekla po nekatere reči, pa so nam potem
							še tisto pobrali.) Sredi vasi nas je že čakala teta, tudi s šestimi
							otroki. Spravili so nas na voz, ki ga je vozil eden od kmetov iz vasi.
							Peljali so nas do Studenca pri Domžalah, tu pa so nas izložili. Še vedno
							je deževalo, zato smo potrkali na okna dveh bližnjih hiš. Niso nam
							odprli, »bil je tedaj namreč velik strah«. Iz nekega kozolca smo potem
							potegnili nekaj koruzne slame in na njej prebili noč. Drugi dan pa
							ljudje pokonci: Zakaj pa niste povedali, kdo ste, vse bi vam dali. V
							Domžalah jih je sprejela očetova sestra. V sobi štiri krat štiri je pol
							leta preživelo šest otrok, dve odrasli ženski in še dva dojenčka. Maja
							1945 sta Kunaverjeva oče in mati z dvema starejšima hčerkama odšla na
							Koroško, mlajši otroci pa so ostali pri starih starših. Ker jim hiše
							niso zaplenili, so se oni s Koroškega 1947. vrnili domov. Spet so
							zaživeli skupaj v hiši, ki je bila tri leta prazna – pa tudi
							izpraznjena. </p>
						<figure>
							<graphic url="slike_z_66/z_66_49.png"/>
							<head>Kočevski rog 2007 <name type="author">Tamino
								Petelinšek</name></head>
						</figure>
						<p>Potem sem imel še nekaj, zame zelo važnih pogovorov. Na primer z gospodom
							Francem in gospo Ido Velkavrh iz Ljubljane. Franc mi pove dve besedi o
							stricu Ivanu Severju iz Kleč. Bil je domobranec na domobranski
							postojanki v Klečah. Leta 1945 je šel na Koroško, v Tržiču pa se mu je
							sredi vsega tistega uprlo in se je obrnil domov. Mislil je, da se mu ne
							more nič zgoditi. Takoj so ga aretirali in poslali v Šentvid, kjer ga je
							mati potem skozi ograjo še enkrat videla. Potem ga je pogoltnilo eno od
							brezen, verjetno Brezarjevo. Bil je kmečki fant, star enaindvajset let.
							»Takih je bilo dvanajst tisoč,« pripomnim. »Ali smemo reči, da imajo
							mesto v slovenskem spominu,« še vprašam. »Ne, sploh ne,« odvrne
							sogovornik in doda: »Kam to pelje, ne vem; kam to pelje, ne vem.« </p>
						<p>Moj čas pred mašo se je počasi iztekal. Ker se mi je začelo muditi, sem
							nekaterim le stisnil roko ali jih na daleč in bežno pozdravil. Med njimi
							so bili nekateri zelo informirani ljudje, ki bi za bralce Zaveze imeli
							kaj povedati, na primer gospa Vrhnjakova iz Pameč pri Slovenjgradcu in
							zobozdravnik Blaž Knez iz Cerknice, pa tudi drugi. Nekoliko pa se moram
							zadržati, mislim, pri svojem zadnjem srečanju. </p>
						<p>Nekoliko tudi zato, ker je gospod, s katerim sem zaključil letošnje
							razgovore na Rogu, ostal neidentificiran. »Kako se pišete, prosim?« »Ali
							je to važno?« Priznam, da ni, a vseeno. In zakaj prihaja. Odvrne, da
							tukaj nima »svojih« ljudi. Zakaj pa potem. »Vsi so Slovenci.« Iz stavka
							zadiši po solidarnosti. Vprašam ga zato, ali se mu zdi pametno,
							koristno, potrebno – z eno besedo, prav – razločevati med besedama
							usmiljenje in solidarnost. Dal mi je vedeti, da se mu nobena od obeh
							besed ne zdi prav primerna in da bi se sam, če bi se že moral, raje
							odločil za »spoštovanje«. Tako sva nekaj časa dlakocepila s tem
							simpatičnim gospodom, potem pa sem spet povzel temo o usmiljenju.
							Opozoril sem ga na Tavčarja in na jezik naših očetov, ki mu beseda
							usmiljenje – še bolj pa to, kar pomeni – ni bila tuja. Tedaj me prekine:
							»To so bili drugi časi.« Ker mi je beseda draga – odsotnost usmiljenja
							imam za signaturo postmodernega časa – sem se odločil, da se ne umaknem.
							Najprej sem mu pomolil pod nos starega Avguština: da čas ni nekaj zunaj
							nas, ampak da smo čas ljudje. Razni časi so samo izgovor za temeljno
							neodgovornost do sveta in zgodovine. Če ne bomo kar naprej in vsak dan
							sproti ustvarjali kulture, v kateri bo vedno tudi kaj takega, kar bi
							hoteli imeti za zmerom, potem ne bomo več v stanju nositi civilizacije.
							Za kako važno stvar gre, sem mu skušal predočiti s tem, da ima
							civilizacija eno samo alternativo: to je barbarstvo. Na vsak način
							moramo obdržati civilizacijo. Obdržala se bo samo tako, da bo dovolj
							takih ljudi, ki bodo hoteli biti »ljudje za vse čase«. Ne vem, ali sem
							bil uspešen ali ne – že zelo dolgo je, od kar nisem več učitelj – a
							okoliščina, da je med razgovorom vstal izza drevesa, za katerem je
							sedel, sem vzel za dobro znamenje. </p>
						<figure>
							<graphic url="slike_z_66/z_66_50.png"/>
							<head>Kočevski rog 2007 <name type="author">Gašper Furman</name></head>
						</figure>
						<p>Zgoraj ob oltarju polagajo vence. Dr. Janez Gril napoveduje odličnike, ki
							v imenu ustanov in organizacij, ki jih zastopajo, opravljajo svoja
							ritualna politična in civilna dejanja. Vsak venec pozdravi častna straža
							vojakov. Iz svojega rekorderja zaslišim misel, ki se mi je ob tem znašla
							v glavi. »Slišijo se rezka povelja. Danes rezka povelja častnih
							stražarjev, nekoč rezka povelja morilcev. Danes častna straža, nekoč
							morilci. Ali ni to zgodovina. In kaj je to zgodovina, če ne neka volja,
							ki vse, kar se zgodi v času, postavi na pravo mesto.« Kočevski rog je
							dokaz za to. </p>
					</div>
				</div>
				<div type="div2">
					<head>Drugi pa so trpeli in upali </head>
					<docAuthor>Andrej Glavan</docAuthor>
					<div type="div3">
						<p>Spoštovani sobratje v duhovniški službi, med njimi oktet duhovnikov, ki
							nam bo pri sveti maši prepeval, dragi bratje in sestre, dragi gospod
							predsednik državnega zbora, nekateri ministri in poslanci državnega
							zbora, dragi bratje in sestre, ki ste prišli k tej maši, da obudite
							spomin, predvsem pa da skupaj molimo za vse, ki so našli zadnji dom
							tukaj v kočevskih gozdovih!</p>
						<p>Vsako leto nas zbere v začetku junija. Danes nas je praznik Svete Trojice
							v tej katedrali naših mučencev, slovenskih mučencev. Praznik Svete
							Trojice – sam po sebi nam govori, da smo ustvarjeni za ljubezen, da bi
							nas nekoč vse združila popolna Kristusova ljubezen, da bi se združili in
							zbrali za tisto neskaljeno veselje, o katerem je pela pravkar pesem po
							berilu. Bog Oče nas je za ta cilj ustvaril, Bog Sin, ki je prišel na
							svet zaradi nas in našega zveličanja, nas je odrešil in odprl vrata v to
							večno življenje, in Sveti Duh nas na tej poti posvečuje, krepi in
							tolaži. Ta pot je velikokrat težka, naporna, skrivenčena, polna žrtev in
							celo bojev, kar nam dokazuje končno tudi kočevska zgodba.</p>
						<p>Dovolite, da obudim v začetku prav spomin nanjo.</p>
						<p>Večina med nami se spomni roških smrtnih senc že iz svojega otroštva, ko
							nismo smeli govoriti o strašnem zločinu, ki se je v prvi polovici
							junija, pravzaprav že koncu maja in v juniju 1945 zgodil v teh samotnih
							gozdovih in ko se desetletja dolgo nismo smeli spominjati svojih dragih,
							obiskovati njihovih grobišč in jim ob robu temnih brezen prižigati sveč
							in objokovati njihovo žalostno in kruto usodo.</p>
						<figure>
							<graphic url="slike_z_66/z_66_51.png"/>
							<head>Govori škof Andrej Glavan</head>
						</figure>
						<p>Zamolčana in prepovedana resnica o zločinu, ki so ga zagrešili zmagovalci
							v bratomornem spopadu mesec dni po koncu druge svetovne vojne, je bila
							velika krivica. Najbolj so jo občutili svojci pobitih žrtev. Zaukazani
							molk je trajal dolgo, predolgo, več kot dolga tri desetletja. Eni so se
							že veselili, da je z mrtvimi za vedno pokopana tudi resnica o njihovi
							smrti, drugi so pa trpeli in upali, da bo resnica kljub vsemu enkrat le
							prišla na dan in v javnost.</p>
						<p>Takšnih grenkih in žalostnih izkušenj in bolečin se spominjajo mnogi,
							najbrž vsakdo izmed nas, kar se nas je danes zbralo na tem posvečenem
							kraju. Eni ste jih doživljali kot odraščajoči mladi ljudje ob izgubi
							svojih najdražjih, očeta, brata, moža, strica in drugih sorodnikov,
							drugi smo jih spoznali kot otroci ob pogledih na starše in druge svojce,
							ki so v nemi bolečini pretakali solze in vili roke v nemi bolečini in
							jih sklepali k molitvi. Veliko je bilo teh žrtev. Popoldne imam še birmo
							v župniji Stopiče. Mimogrede sem ta teden videl 264 imen v eni sami v
							župniji z dva tisoč prebivalci. Med njimi mnogi, ali pa morda večina od
							teh počivajo nekje tu v roških breznih.</p>
						<p>Pisalo se je leto 1990, ko je bila 8. julija na tem kraju prvič simbolna
							pogrebna maša. Ob takrat zelo veliki udeležbi – pravijo okrog 30.000
							ljudi – jo je vodil tedanji ljubljanski nadškof in metropolit dr.
							Alojzij Šuštar in po maši blagoslovil ta kamnita kraška brezna, v
							katerih počivajo posmrtni ostanki pobitih žrtev srbske, hrvaške, pa
							seveda slovenske narodnosti. Za vse pobite in njihove ubijalce, za vse
							žive, ene in druge, verne in neverne je bila opravljena spravna daritev,
							vsi smo bili povabljeni k spravi in k odpuščanju.</p>
						<p>To je res prva naloga Cerkve in ta njena vloga je še posebej prišla do
							izraza prav tedaj, ob prvi spravni slovesnosti. Ne pozabimo, oboji,
							žrtve in večina njihovih krvnikov, so bili sinovi Cerkve. Mnogokrat so
							bili krščeni ob istih krstnih kamnih, hodili so v iste cerkve k maši,
							skupaj prepevali na vasi in skupaj počeli tudi mladostne vragolije.
							Zaradi komunizma in revolucije, ki je bila doslej največji zločin nad
							slovenskim narodom, pa so eni začeli pobijati druge, drugi so se začeli
							braniti in bratomorna vojna je zahtevala žrtve na obeh straneh. Na
							koncu, že v miru, pa se je zgodil zločin, katerega žrtve objokujemo še
							danes.</p>
						<p>Bolečina izgube in krivice je ostala in ostaja, vendar ni več tako
							boleča, pekoča, kot je bila nekdaj … Naše spominjanje postaja bolj
							umirjeno in spokojno. Vedno bolj se spreminja v molitev, ki zaobjema
							vse, žrtve in njihove krvnike in jih priporoča božji odpuščajoči
							ljubezni.</p>
						<p>Odpustili smo in odpuščamo so besede, ki so bile na tem mestu že
							velikokrat izrečene in še bodo tudi v prihodnje. So povabilo Cerkve, da
							verni ljudje po Jezusovem zgledu prvi ponudimo roko sprave vsem, ki so
							neposredno ali posredno sodelovali pri zločinu ali pa pri njegovem
							prikrivanju in opravičevanju. In prav je tako.</p>
						<p>K takšni življenjski drži nas vabi tudi mozaična poslikava kapele, ki jo
							je pred dvema letoma tu dovršil naš veliki umetnik in rojak, p. Marko
							Rupnik, ki živi in dela v Rimu. V besedi in sliki je predstavil bistvo
							cerkvenega nauka o odrešenju: Jezusovo trpljenje in smrt sta po božji
							volji postala vir in sredstvo odrešenja in novega življenja v Bogu. Kdor
							svoje trpljenje in smrt pridruži Jezusovemu trpljenju in smrti, postane
							deležen njegovega odrešenja in življenja. Še več, postane sodelavec pri
							odrešenju sveta. »V zvestobi preživeto trpljenje in iz ljubezni darovana
							življenja so seme upanja in novosti, blagoslov za ves narod«.</p>
						<p>Božji Sin, ki ga je Oče poslal v ta razdvojeni svet, je naše grehe nosil
							na Kalvarijo. Tudi krivdo onih, ki so na tem mestu zagrešili strašen
							zločin. Za vse ljudi je umrl na križu, da bi vse odrešil. Če se le
							pokesamo in svojo krivdo izročimo Gospodu. Molimo sami zase in za druge,
							da bi zmogli vsak dan znova odpuščati in si prizadevati za spravo in
							delati za mir med nami, v našem narodu in povsod po svetu. To nam
							naročajo tudi pobite žrtve, ki počivajo v roških jamah ali drugod po
							slovenski zemlji. Kar 500 je teh grobišč. K temu nas ob 50-letnici
							rimske pogodbe obvezuje tudi zgled duhovnih očetov združene Evrope. Kot
							so si nekdanji stoletja nepomirljivi nasprotniki, kot so si tisti, ki so
							si včasih stali v nasprotnih strelskih jarkih, segli v roke, si
							odpustili in podpisali, da želijo graditi skupni evropski dom. Zato naj
							bi si prizadevali tudi mi. Žal pa pri nas moramo poslušati in
							ugotavljati velikokrat nasprotno. Nikjer v Evropi ni toliko proslav in
							obujanja medvojnih dogodkov kot pri nas. Samo po sebi ne bi bilo to nič
							narobe. Najhuje je to, da se to stalno zlorablja za razdvajanje in
							prenašanje sovraštva na vnuke in pravnuke. Hvala Bogu, da imamo tudi že
							svetle zglede. Poznamo številne primere, da so bili očetje nasprotniki,
							sinovi pa danes v medsebojnem spoštovanju lepo sodelujejo in delajo za
							dobro naše domovine. To nam vliva upanje, da bo naša slovenska Antigona
							morda končno le pokopala svojega Polinejka.</p>
						<p>To je tudi sporočilo in naročilo božje besede, ki smo jo brali pri
							današnji maši. Prosimo, da bi trpljenje naših slovenskih mučencev,
							molitve, ki so jih imeli mnogokrat na ustih, ko so umirali, da bi se
							uresničilo to naše upanje. Naj se vendar že enkrat pretrga zagrinjalo,
							da, skoraj še železna zavesa, ki nas Slovence ločuje! Na razstavi
							»Prikrito in očem zakrito«, ki smo jo imeli v Novem mestu, od petka pa
							je odprta v Pokrajinskem muzeju Kočevje – in je tudi danes odprta – me
							je najbolj pretresla cela grmada križev in ostankov rožnih vencev, ki so
							jih našli v jamah naših pobitih, naših žrtev.</p>
						<p>Naj na koncu omenim še to, da bo prihodnjo nedeljo, 10. junija, minilo
							leto dni, odkar je bila razglašena novomeška škofija. Vanjo sodi tudi
							kočevska, z župnijo Kočevje in tudi s to spominsko kapelo Pod Krenom.
							Naša skupna skrb in dolžnost je, da bomo naredili vse potrebno, da bo ta
							posvečena zemlja ostala romarski kraj, kamor bodo še dolgo prihajali
							ljudje iz vse Slovenije. Da bi se spominjali pobitih domobrancev in
							vojakov drugih narodov in tudi civilnih žrtev revolucionarnega nasilja
							in bratomorne vojne ter molili za mir in spravo v slovenskem narodu in
							povsod po svetu. Škofija bo naredila vse, kar je v njeni moči in
							pristojnosti. Zato vabim vse k sodelovanju in pomoči. Amen.</p>
					</div>
				</div>
				<div type="div2">
					<head>Kje ležite: Tone, Lojze, Jernej, France, Nace!</head>
					<docAuthor>Franc Kastelic</docAuthor>
					<div type="div3">
						<p>Hvala ti, Slovenija, da mi pustiš misliti s svojo glavo, hvala ti, moja
							domovina, da mi dovoliš prihajati na ta kraj. Vse to nam 50 let ni bilo
							dovoljeno. Kajti ta kraj je bil tesno zaprt, možgane pa so nam prali, če
							so plombe popustile.</p>
						<p>Hvala in večen spomin vam, v teh breznih in drugod po naši domovini
							pobiti mučenci! Pol stoletja so kalila vaša zrna. Saj ni čudno, padla so
							namreč med skale in trnje.</p>
						<p>Kuge, lakote in vojske, reši nas!</p>
						<p>Kočevje, Rog, kraj nesrečnega imena!</p>
						<p>Kdo more razumeti!?</p>
						<p>Tja, v prvo leto po vojni sega moje življenje. Spomin pa v prva petdeseta
							leta tako, da se dobro spominjam zažiga škofa Vovka v naši bližini, pa
							tudi jugoslovansko-italijanskega barantanja za Trst. Taki dogodki so
							tudi na otroško odraščajočo dušo imeli svoj vpliv. V šoli smo opevali
							partijo in revolucijo in se pozdravljali z besedico »zdravo«. Ta pozdrav
							mi je bil vedno tuj in hladen, ker je bila v ozadju stisnjena pest in
							mrk pogled. To je bil pozdrav tovarišev v uradih in strogih učiteljic.
							Doma na kmetiji, bili smo številna družina, smo morali kar trdo delati
							za preživetje in visoke davke, ki so bili višji kot nekajkratna
							desetina, tako da je bilo vsako leto treba samo za davke vzrediti kar
							nekaj prašičev, pa še kakšno živinče. Če niso bili davki pravočasno
							plačani, je ljudska oblast poslala rubežnika. Davkarija je bila
							nenasitna in neusmiljena. Pa so nas starši vedno učili spoštovati delo
							in domovino. Seveda, osnova vsega je pa bila preprosta in trdna vera,
							saj brez nje tistikrat niti ne bi vzdržali.</p>
						<figure>
							<graphic url="slike_z_66/z_66_52.png"/>
							<head>Govori Franc Kastelic</head>
						</figure>
						<p>Tista leta, takoj po vojni, je bilo iz tukajšnje kočevske smeri tja proti
							Trebnjemu in Novemu mestu pogosto slišati močno bobnenje in detonacije.
							Ugibali smo, kaj naj bi to pomenilo. Eni so govorili, da gradijo ceste,
							drugi so šušljali, da minirajo brezna, kamor so pometali pobite žrtve.
							To so bile zle slutnje.</p>
						<p>Praznik vseh svetih je bil v tistih časih vsako leto močno zaznamovan.
							Najbolj se ga spominjam po tem, da so si takrat skoraj vse žene v fari
							nadele črne rute. Žalovale so, kot se je takrat govorilo, za pogrešanimi
							sinovi, možmi, brati … Ob takih dneh se je spet veliko šušljalo po
							Kočevju. To je dajalo slutiti, da so se tam dogajale hude reči. Šepetaje
							je pricurljala vest iz tujine o rešencu iz brezna. Nato smo skrivaj
							dobili tudi pisno pričevanje in dvomov ni bilo več. Pričevanja so med
							ljudmi še povečala bolečino in strah.</p>
						<p>V šoli pa so nas v Kočevju učili pri zgodovini o slavnem zboru
							odposlancev, pri zemljepisu pa o bogastvu gozda in o kočevskem medvedu.
							In nič več.</p>
						<p>Kočevski rog.</p>
						<p>Skrivnostni kraj.</p>
						<p>Tam si je izbrana elita zgradila imperij in širna lovišča z žulji in
							krvjo razčlovečenega človeka.</p>
						<p>Kočevje, Rog! Kraj trpljenja, kamor so sredi poletja 1944 pregnali moje
							strice in tete in staro mamo, potem ko so jim že v začetku decembra 1942
							doma na pragu v Ajdovcu ubili očeta. In kjer so prav tako sredi poletja
							1944 štiri mesece po hostah vlačili mojo mamo, da jim je kuhala, sušila
							seno in tolkla kamenje po kolovozih. Dobesedno so jo odtrgali od sedmih
							otrok, od katerih sta bili najmlajši dvojčici stari komaj pet mesecev.
							To sta bili moji sestri.</p>
						<p>Kočevski rog, kraj groze!</p>
						<p>Le v katerem breznu počivajo moji strici: Tone, Lojze, Jernej, France in
							Nace?</p>
						<p>Pošteni fantje so bili. Nobenemu okupatorju niso služili. Samo dom in
							svoje prepričanje so branili. Nihče jim ni dokazal nobene krivde.</p>
						<p>Kočevski rog. Posvečeni kraj. A ne le z vodo. Z vodo in krvjo tisoč in
							tisoč žrtev, mučencev.</p>
						<p>Zato z vsem spoštovanjem prihajam k tebi, Kočevski rog.</p>
						<p>Kuge, lakote in vojske.</p>
						<p>Štiri leta je trajala vojska. In tujec je zapustil našo deželo. Na
							pogorišču dežele se je nato razbohotila in pet desetletij razsajala kuga
							nekega režima in laži, ki je pustila hude posledice. Ta se je sesula
							sama vase in v deželo je prišla lakota. Lakota po resnici.</p>
						<p>Sestra, brat! Če si storilec, priznaj! Če si žrtev, odpusti!</p>
						<p>In ne pozabiva!</p>
						<p>Pa ne zameri! Kaj pravi Pismo, kako bereš?</p>
						<p>Resnica vas bo osvobodila.</p>
						<p>Kuge, lakote in vojske, reši nas, o Gospod!</p>
					</div>
				</div>
				<div type="div2">
					<head>Jasna ločnica med totalitarizmom in demokracijo </head>
					<docAuthor>Mojca Kucler Dolinar</docAuthor>
					<div type="div3">
						<lg>
							<l>Vidim te, ki ne počivaš tu.</l>
							<l>Zgoščena praznina tvoje odsotnosti,</l>
							<l>jedka bolečina tistih, ki si jih pustil za seboj</l>
							<l>in strašna, strašna tišina,</l>
							<l>uperjena vame kakor obtožujoči prst.</l>
							<l>Tu stojimo, ob tvojem praznem grobu.</l>
							<l>Tvoja mati.</l>
							<l>Tuja zemlja je izpila njene solze.</l>
							<l>Tvoj oče.</l>
							<l>Tuja zemlja je zgarala njegove roke.</l>
							<l>In jaz – nema opazovalka.</l>
							<l>Polna praznih besed,</l>
							<l>ki so se posušile v zadrgnjenem grlu.</l>
							<l>Besed o spravi in pravici.</l>
						</lg>
						<p>Dragi prijatelji, s temi verzi Ajde Trontelj bi se lahko od vas
							poslovila. Zato, ker obstajajo stvari, ki jih zmore povedati samo
							tišina. <emph>Tišina ni samo razkošen hip, je večna luč in njeno
								trepetanje.</emph> Tako je zapisal France Balantič kot nalašč za
							svete trenutke v Kočevskem rogu. Pa je dolžnost včasih pomembnejša od
							intimnega občutenja.</p>
						<figure>
							<graphic url="slike_z_66/z_66_53.png"/>
							<head>Govori Mojca Kucler Dolinar</head>
						</figure>
						<p>Na nek način bi lahko molčala tudi zato, ker delam v politiki in sem
							nehote soodgovorna za to, da v naši deželi postajajo besede o spravi,
							resnici in pravici prazne. Prazne postajajo celo besede, kot so umor,
							poboji, množični umori. Poslušamo jih in jih ne slišimo. Tukaj bi iz še
							tako prilagodljivega politika moral stopiti človek in se zavzeti.</p>
						<p>Kaj?!</p>
						<p>Kako?!</p>
						<p>Moji rojaki?</p>
						<p>Tudi bratje drugih narodnosti?</p>
						<p>Mučeni in pobiti?</p>
						<p>Brez kančka humanosti?</p>
						<p>Brez sojenja?</p>
						<p>Brez razlage?</p>
						<p>Brez imen?</p>
						<p>Brez grobov?</p>
						<p>Brez obvestila domačim?</p>
						<p>Na desettisoče jih je bilo?</p>
						<p>To so stvari, ki pri človeku s količkaj zdravim moralnim kompasom
							presegajo vsako politično in ideološko oznako. Tukaj smo pri samih
							vrednostnih temeljih, na katerih slonijo vse civilizacije, vredne tega
							imena. In ponosna sem na to, če se smem zavzeti za človeka, ki je bil
							brez možnosti obrambe ubit.</p>
						<p>Zato danes ne bom samo nemo prisluškovala misteriju mučeništva.</p>
						<p>Dragi prijatelji, Evropa je zibelka demokratičnih vrednot. In prav
							znotraj njenega civilizacijskega okvira so se zgodili najbolj nasilni
							totalitarni sistemi: nacizem, fašizem in komunizem. Ni čudno, da nas to
							navdaja z nelagodjem, celo s sramom. Vendar si zaradi tega ne smemo
							zatiskati oči. Zaradi sokrivde ne smemo odlašati z jasno ločnico med
							demokracijo in totalitarizmom. Zaradi tega ne smemo podaljševati
							pogubnih vplivov najhujšega in najdaljšega izmed njih. Petdeset let
							režima je pustilo posledice vsepovsod. Tudi v mentaliteti ljudi.</p>
						<p>V Rogu nam ni treba naštevati, zakaj je bil pretekli režim zločinski.
							Česa podobnega slovenska zgodovina ne pomni. Niti po številu smrtnih
							žrtev niti po obsegu nepreglednega števila zločinov nad živimi: od
							izgona od doma in kraje osebne lastnine do zapiranja in ustrahovanja
							skozi desetletja; da ne govorimo o izgubljenem slovenskem ozemlju,
							opustošenju gospodarstva in maličenju slovenskega značaja.</p>
						<p>Spadam v mlajšo generacijo in ni mi bilo treba doživljati vojnih in
							povojnih grozot. Vendar čutim, da razlike še vedno ostajajo. Po mojem je
							resnica tista osnova, na kateri bomo lahko gradili spravo, ki je nujna
							za lepo prihodnost nas vseh. Veselim sem tega, da nisem edina, ki tako
							razmišlja. Avtorica pesmi, ki smo jo slišali na začetku, je deset let
							mlajša od mene, pa je natančno zaznala bistvo problematike. Tišina
							brezen, tišina gozdov neizprosno kaže s prstom na resnico. Z njo se bodo
							naša grla sprostila, sprava in pravičnost pa se bosta dobili svojo
							vsebino.</p>
						<figure>
							<graphic url="slike_z_66/z_66_54.png"/>
							<head>Poje Renata Klančič <name type="author">Andrej Zgonc</name></head>
						</figure>
					</div>
				</div>
				<div type="div2">
					<head>Misliti s svojo glavo</head>
					<docAuthor>Anton Drobnič</docAuthor>
					<div type="div3">
						<p>Spoštovani gospod škof, spoštovani duhovniki, spoštovani gospod
							predsednik državnega zbora, spoštovani gospod minister, dragi poslanci
							in državni sekretarji, spoštovani romarji!</p>
						<p>Pri breznu pod Krenom smo zbrani že sedemnajstič po prvi spominski
							slovesnosti 8. julija davnega leta 1990. Sedemnajst let je minilo, kaj
							smo v tem času dosegli in kje smo sedaj?</p>
						<p>Predvsem se je Slovenija v tem času s kratko, a ostro vojno osamosvojila
							izpod mogočnega jarma totalitarne Jugoslavije in postala svobodna
							država, država svobodnih ljudi. Sprejeta je bila v članstvo svetovne
							organizacije Združenih narodov. Vrnila se je v Evropo in postala
							polnopraven član Evropske zveze. Svojo varnost si je zagotovila z
							vstopom v severnoatlantsko obrambno skupnost – NATO, v kateri častno
							sodeluje tudi s svojimi vojaškimi enotami. Svoje gospodarstvo je utrdila
							s sprejemom evra kot skupnega evropskega denarja. Od nikogar ni resno
							ogrožena in tudi sama nikogar ne ogroža. Živi v miru z vsemi bližnjimi
							in daljnimi sosedami. Čez eno leto bo celo predsedovala vsej Evropski
							zvezi.</p>
						<p>Notranje se je Slovenija ustavno preobrazila v parlamentarno republiko, v
							pravno in socialno skupnost enakopravnih državljanov. Javno izražanje
							idejnih, političnih in verskih mnenj in opredelitev je svobodno,
							zagotovljena je svoboda združevanja in civilne pobude. Vlada in
							parlament zlasti v zadnjih letih pospešeno odpravljata stare napake in
							zablode ter sprejemata nove predpise, ki na sodoben način urejajo
							družbeno življenje. Gospodarstvo vidno napreduje in gospodarska pobuda
							je vedno bolj živahna. Kultura živi in se razvija svobodno in tudi
							raznovrstno. Življenjska raven prebivalcev Slovenije se je vidno
							dvignila in počasi se vrača sproščenost in veselje do življenja kljub
							temnim oblakom, ki jih tudi k nam zanašajo splošna globalizacija in
							grozeče spremembe podnebja. Upanje vse bolj dobiva realno podlago.</p>
						<p>Naša pravda za medvojni in povojni slovenski odpor proti boljševiškemu
							napadu in revolucionarnemu nasilju je v tem času napredovala, postala je
							javna in prepoznavna, vendar še vedno ni končana. Kljub nespremenjenemu
							sovraštvu nekdanjih totalitarnih sil in kljub stalnemu nasprotovanju
							malomarnih nevednežev počasi, vendar vztrajno zapuščamo komunistično
							kraljestvo laži in prevare. Skoraj molče, ker nimamo svojih sredstev
							javnega obveščanja in ne svojih politikov, smo odkrivali partizanske
							mite, komunistične laži in prevare. Odkrivali smo vedno nova skrita
							grobišča, znanih jih je že čez 500, na farnih spominskih ploščah smo
							dali javno ime skritim žrtvam komunističnega »osvobajanja«, ki jih je že
							čez 12.000. Pisali smo o častnem boju slovenskega naroda, ki se je pod
							jarmom okupacije prvi z orožjem uprl oboroženemu napadu mednarodnega
							terorizma. In smo mirno čakali, da bosta čas in razvoj misli pristojnim
							državnim in družbenim dejavnikom prinesla ustrezno spoznanje in zbudila
							za narodno pomirjenje potrebna dejanja.</p>
						<figure>
							<graphic url="slike_z_66/z_66_55.png"/>
							<head>Govori Anton Drobnič</head>
						</figure>
						<p>Umirjanje družbenih nasprotij in uspešno delovanje nove vlade pa je
							namesto zadovoljstva vseh vzbudilo strah pri naslednikih nekdanjih
							totalitarnih oblasti in organizacij. Nekdanji komunisti v različnih
							današnjih preoblekah, ki so mojstri laži in prevare – njihov nekdanji in
							sedanji vodja temu pravi »več resnic« – so tako dolgo in zagnano
							razlagali, da politični nasprotniki niso sposobni vladati in bo zato
							nova vlada propadla v nekaj mesecih, da so nalagali sami sebe. Sami sebe
							so prepričali, da je njihova propaganda postala resnica.</p>
						<p>Pravo spoznanje je prišlo pozno, prišlo pa je v grozljivi razsežnosti. Ne
							samo, da nova vlada ni padla, ampak še vedno deluje uspešno in brez
							hudih napak. Razpadla in sesula pa se je največja in najbolj mogočna
							opozicijska politična stranka. Sedaj pa je vlada odkrila in onemogočila
							še njihovo zadnjo, najbolj nevarno utrdbo v Slovenski obveščevalni in
							varnostni agenciji, kjer so delovali ostanki predhodnic VOS-a, OZNE in
							UDV. To so od poletja 1941 dalje bila osrednja zločinska legla pod
							neposrednim in izključnim nadzorom Komunistične partije in njenih
							naslednic.</p>
						<p>Spoznanje, da nova demokratična vlada uspešno nadaljuje svoje delo, da
							niti vsestransko razdiralno delo opozicije ni rodilo nobenega sadu in na
							obzorju kljub trajnim napovedim ni videti predčasnih volitev, dejstvo,
							da se je v hipu sesula nosilka njihovih upov, je naslednike
							totalitarnega sistema silno prestrašilo. Vsi po vrsti in enoglasno so
							zakričali o strahu, o vzdušju tesnobe in nelagodja, o silnih pritiskih
							in kratenju svobode. Ko je vlada prodrla še v njihove zadnje, najbolj
							nevarne položaje v SOVI, se je strah dedičev in zagovornikov totalitarne
							preteklosti povečal prav do nerazsodnosti. Neizmeren strah pred
							razkrivanjem zločinske preteklosti, strah pred dejstvi!</p>
						<p>Kadar so pridobitve boljševiške revolucije v resni nevarnosti, se z
							avtoriteto nekdanjega predsednika republike oglasi zadnji vodja
							komunističnega totalitarnega sistema v Sloveniji. Tudi po posegu vlade v
							SOVO je Milan Kučan začutil to nujo. Kot drugi njegovi somišljeniki je
							izrazil strah pred delovanjem vlade in njenemu predsedniku brez sramu
							ponudil lekcijo o demokraciji. Še posebej je predsednika Janeza Janšo
							obsodil, da si hoče prilastiti vse vzvode oblasti, zlasti pa dobiti
							nadzor nad pravosodjem, ker je rekel, da ima vlada zanesljive dokaze za
							nezakonitosti v SOVI.</p>
						<p>Nekdanji partijski vodja se je zopet izkazal s praktično uporabo svoje
							zmedene misli o več resnicah, ki je populistična izvedenka temeljnega
							marksističnega načela, da je resnica tisto, kar trenutno koristi
							avantgardi delavskega razreda, to je komunistični partiji: danes to,
							jutri ono drugo. Janša ne bi smel govoriti, preden se ni izreklo
							pravosodje, Kučan pa lahko obtoži Janšo, da si prisvaja oblast nad
							pravosodjem, čeprav pravosodje tudi tega ni ugotovilo. Janša naj bi s
							sklicevanjem na dokaze izvajal pritisk na pravosodje in si ga skušal
							podrediti. Predsednika republike dr. Janeza Drnovška, ki je samo nekaj
							dni prej izjavil, da sicer ne ve, kaj se je dogajalo, ve pa, da njegov
							svetovalec in njegova tajnica nista kršila zakonov in za njuno
							nedolžnost da roko v ogenj, pa njegov partijski in predsedniški kolega
							Milan Kučan ni nič slišal in ga ni nič obtožil, da izvaja pritisk na
							pravosodje, ki dejanja svetovalca in tajnice šele preiskuje. Več resnic,
							za tebe ena, za mene druga, kakor koristi partiji oziroma njenim
							svečenikom!</p>
						<figure>
							<graphic url="slike_z_66/z_66_56.png"/>
							<head>Dr. Andrej Bajuk in dr. France Cukjati <name type="author">Gašper
									Furman</name></head>
						</figure>
						<p>Ko predsednik vlade Janez Janša odgovori predsedniku republike Janezu
							Drnovšku na njegove obtožbe, se Milan Kučan ogorčeno sprašuje: Če ni
							dovoljeno govoriti predsedniku republike, komu je potem še dovoljeno? Ko
							Janez Janša odgovori Milanu Kučanu, ta vzroji, da njemu Janša ne bo
							jemal besede. Ne neposredno, jasno, ampak tako mimogrede, potuhnjeno v
							obliki vprašanja poslušalcu podtakne lažno predstavo, da predsednik
							vlade nekdanjemu in sedanjemu predsedniku republike onemogoča svobodo
							govora. V nerazsodnem strahu pred resnico, ki jo po dolgih desetletjih
							laži in prevare odločno odkriva sedanja vlada, tako Kučan kot Drnovšek
							vztrajata pri novi laži o prepovedi govora, čeprav vsi ljudje vidijo, da
							govorita, kadar hočeta, kolikor hočeta in kar hočeta, da javna občila
							objavljajo in ponavljajo vse, kar sta povedala ali napisala pametnega
							ali neumnega.</p>
						<p>Zlasti sedanji predsednik republike piše in govori tako svobodno, da se
							niti sam več ne nadzira, koliko so njegove besede še sprejemljive in
							primerne za najvišjega predstavnika slovenske države. Obožuje rastline,
							obožuje živali, ljudi pa deli po nižji in višji zavesti, na negativce in
							pozitivce, ter prvim, med katere prišteva tudi predsednika vlade, ne
							prizna niti človeškega imena, z drugimi pa se giblje že v bližini komaj
							premaganih »nadljudi«. Ustanove države, ki ji predseduje, zmerja z
							obrekovalci. Na široko razlaga, v kakšni hudi revščini sedaj – po
							njegovi dvanajstletni vladavini – živijo Slovenci. Celo on sam naj bi
							bil revež, ki mu stroške za tujega zdravilca plača država. Jadikuje nad
							usodo delavcev, ki niso zaščiteni, on pa zaposlene kar po pošti meče na
							cesto. Vse po pravilu: kar je dovoljeno meni, ni dovoljeno tebi.</p>
						<p>Čeprav predsednika priznavata mnogo resnic in jih zagovarjata po trenutni
							potrebi, pa niti nekdanji niti sedanji še nista srečala resnice o
							medvojnem partizanskem nasilju nad Slovenci, ki so bili drugačnega
							prepričanja in so se samoobrambno uprli boljševiškemu napadu na
							slovenski narod. Čeprav imata posluh in besedo za neštete preganjane in
							brezpravne po vsem svetu, za vse »drugačne«, samo da niso navadni
							ljudje, še nista zastavila svoje besede in ugleda za številne žrtve
							partizanskega nasilja, žive ali mrtve, ki so kljub drugačni odločbi
							ustavnega sodišča še vedno izven zakona in še vedno veljajo za narodne
							sovražnike in vojne zločince. Če bi se predsednika republike s svojim
							vplivom res zavzela za človekove pravice vseh Slovencev, tudi za tiste,
							ki so pred 65. leti nasprotovali nasilju njune partije, bi bilo
							protiustavnega razlikovanja in zatiranja množice Slovencev že davno
							konec.</p>
						<p>Vseh 17 let, odkar se zbiramo na tem kraju, se predsednika nista resno
							zavzela ne za medvojne žrtve partizanskega nasilja, ki je pripeljalo do
							samoobrambnega slovenskega odpora in državljanskega spopada, ne za žrtve
							povojnih pobojev in ne za kaznovanje vojnih zločincev. Zato so medvojni
							zločini še vedno zamolčani, povojni pa neraziskani in človeška trupla še
							vedno ležijo po jamah in grapah. Šestdeset let po vojni, ko so se po
							svetu že spravili vsi največji sovražniki, slovenska predsednika nista
							razen praznih besed storila še ničesar učinkovitega za slovensko
							pomiritev. Razdor ni nič manjši, tako predsednika kot nekdanji partizani
							se obnašajo sovražno, v najboljšem primeru pa komedijantsko. Vsa leta
							ponavljajo besede komunističnih politkomisarjev o zločinski kolaboraciji
							in narodnem izdajstvu, lažejo, da so domobranci prisegli Hitlerju, in
							častijo svoje zločinske politične prednike, njihovo zločinsko preteklost
							pa hočejo uveljaviti kot predhodnika in temelj samostojne Slovenije. Z
							drugače mislečimi pa se nočejo niti pogovarjati.</p>
						<p>Bistveno boljšega stanja ne moremo pričakovati niti od Boruta Pahorja, ki
							ga za novega predsednika ponuja leva stran. Razen lepšega obraza in
							praznih besed še ni pokazal in zlasti ne storil nič takega, kar bi vidno
							odstopalo od neustavnega razlikovanja, ki sta ga v zvezi z nedavno
							preteklostjo z besedo in dejanji, pa zlasti z nedejanji, vzdržala
							dosedanja predsednika republike.</p>
						<p>V takšnih razmerah moramo preživeli udeleženci slovenskega odpora, še
							žive žrtve komunističnega nasilja in svojci mrtvih in pobitih, vsi
							demokrati in nasprotniki vseh totalitarnih sistemov od fašističnih in
							nacističnih do komunističnih, vsi pošteni ljudje ostati budni. Dobro
							moramo poslušati in gledati, predvsem pa misliti s svojo glavo in se
							pred odločanjem sami prepričati, koliko so vredne lepe in medene besede
							sedanjih zagovornikov in častilcev nekdanjega partizanskega nasilja in
							komunističnih nasilnikov. Laž in prevara, pravilo o več resnicah je
							podlaga sovraštva, je nespremenljivo bistvo boljševiške misli in dela.
							Vse tiste, ki odkrivajo zločinske laži, da bi vsi živeli v resnici in
							pravici, zato odločno podprimo tudi mi, ki se vsako leto zbiramo na tem
							tihem kraju vpijoče krivice, na nemem kraju zgovornih dejstev. Spomnimo
							se: tukaj so ljudi morili</p>
					</div>
				</div>
				<div type="div2">
					<head>Sklepne besede</head>
					<docAuthor>Marija Zgonc</docAuthor>
					<div type="div3">
						<p>Preden se poslovimo in zapojemo pesem »Moja domovina«, se v imenu Nove
							Slovenske zaveze, Družine in župnije Kočevje zahvalim vsem, ki so
							pripravili današnjo slovesnost in pri njej sodelovali.</p>
						<p>Iskrena hvala novomeškemu škofu msgr. Andreju Glavanu in vsem duhovnikom,
							ki so z njim somaševali.</p>
						<p>Prisrčna zahvala nastopajočim: solistki gospe Renati Klančič in
							duhovniškemu oktetu »Oremus«, ki ga vodi g. Janez Rihtaršič, in
							trobentaču g. Gorazdu Buhu. Govorili so: g. Franc Kastelic, poslanka
							Nove Slovenije gospa Mojca Kucler – Dolinar in predsednik Nove Slovenske
							zaveze g. Anton Drobnič. Za udeležbo se zahvalim tudi vsem predstavnikom
							našega političnega življenja.</p>
						<p>In hvala od srca vsem vam, ki ohranjate zvestobo in spomin na naše
							mučence. V slovo in pozdrav zapojmo vsem, ki jih še danes pogrešamo:
							Moja domovina.</p>
						<figure>
							<graphic url="slike_z_66/z_66_57.png"/>
							<head>Govori Marija Zgonc</head>
						</figure>
					</div>
				</div>
			</div>
			<div type="div1">
				<head>Slovenske teme – september 2007</head>
				<div type="div2">
					<head>Kdo je uprizoril 13. oktober 1942</head>
					<docAuthor>Slavko Žižek</docAuthor>
					<div type="div3" subtype="intro">
						<p>Umor bivšega bana Dravske banovine dr. Marka Natlačena je bil zadnji
							odmevnejši vosovski umor med drugo svetovno vojno v okupirani Ljubljani.
							Atentator, preoblečen v duhovnika, ga je 13.10.1942 ustrelil na njegovem
							domu. Umorjeni je bil takrat brez javnih funkcij, vendar je še zmeraj
							veljal za politično avtoriteto. Kot pripadnik meščanskega tabora je bil
							za komunistično partijo zelo moteč. Lahko da je bil v kakšni politični
							zadevi nespreten, gotovo pa ni bil izdajalec slovenskega naroda, kar so
							mu očitali komunisti. Od krutega dogodka, zaradi katerega je italijanski
							okupator ustrelil 24 talcev, mineva letos 65 let.</p>
					</div>
					<div type="div3">
						<p>»Kako gledate na likv(<emph>idacijo</emph>) Na(<emph>tlačena</emph>), mi
							mislimo da. Prosimo odgovora.« S temi besedami končuje v Ljubljani 24.
							9. 1942 svoje obširno poročilo Krištofu Marjeta – Zdenka Kidrič,
							voditeljica kolegija VOS (varnostno obveščevalne službe). Krištof –
							Edvard Kardelj se je takrat nahajal v bližini Lipoglava. Pozitiven
							odgovor je moral prispeti dokaj hitro, saj je Edo Brajnik, takratni
							vodja varnostnih grup, katerih člani so ob pomoči sledilcev in
							obveščevalcev izvrševali operativne akcije in likvidacije, že v začetku
							oktobra o nameri obvestil varnostnika, ki je bil s strani CK predlagan
							za izvršitev atentata. Vosovci, ki so sodelovali pri pripravi in izvedbi
							atentata, so po vojni za potrebe arhiva pripovedovali oziroma zapisali
							spomine. Dokument z naslovom »Razgovor o pripravah in akciji na Natlačen
							dr. Marka 13.10. 42« se nahaja v arhivu VOS. Naveden je v celoti.</p>
						<p>»Tov. Lidija (<emph>Lidija Dermastija – Liza, obveščevalka VOS v sledilni
								skupini; op.S .Ž.</emph>) pripoveduje: </p>
						<p>›Sklep, da se izvrši akcija na Natlačena, je bil sprejet septembra meseca
							1942. leta. Že po dobljenih podatkih kaj dela in predstavlja Natlačen,
							je bilo potrebno, da se ugotovi, kdo prihaja k njemu, kdaj, in tako
							dokončno določi kraj in čas akcije, ki naj bi se izvršila v najkrajšem
							času. V ta namen se je organizirala grupa iz tovarišic v glavnem, ker so
							le-te najbolj bile primerna za opazovanje. Grupo so sestavljali Darja,
							Nuša (<emph>domnevno Nuša Pirjevec, obveščevalka VOS v specialni
								obveščevalni službi; op. S.Ž.</emph>), Jože (<emph>Jože Rojc – Lado,
								obveščevalec VOS v sledilni skupini. Hišo Natlačenovih je po
								navodilu Lidije Dermastia opazoval iz stanovanja sester Marije in
								Slave Podbršček na Ciril-Metodovi ulici 23. Pred tem je bil zadolžen
								za sledenje advokata Miloša Stareta; op.S.Ž.</emph>), Miša in
							Lidija. Opazovanje se je vršilo z vzhodnega in zapadnega dela
							Ciril-Metodove ulice, kjer je Natlačen stanoval. Zmenili smo se pri
							›Desetem bratu‹ (<emph>gostilna Fortuna na Vodovodni cesti 26 v
								Ljubljani. V hiši je bil bunker za bivanje in sestajanje vosovcev;
								op .S. Ž.</emph>), kjer je Štefan (<emph>Edo Brajnik - Štefan; op.
								S. Ž.</emph>) dal nalogo, da se to izvrši. Kontrola se je vršila od
							policijske ure do policijske ure, v kolikor je bilo to možno z ozirom na
							akcije Italijanov in z ozirom na to, da je bila v poljanski gimnaziji
							komanda karabinjerjev za zapadni del Ljubljane, na sami Poljanski cesti
							pa sedež bataljona ›M‹. Sicer pa se je kontrola vršila preko celega dne.
							Glavna kontrola se je vršila na vogalu Zrinjske c. in Ciril-Metodove in
							na drugem vogalu v stanovanju neke frontovke. Tu se je morala kontrola
							za nekaj časa prekiniti, ker so me ljudje poznali in se spraševali, kaj
							tu delam. Opazovanje je trajalo vse do same akcije. Tako se je
							ugotovilo, da Natlačen ne sprejema obiskov do 3/4 ure na 9, da nima
							posebnega spremstva od Italijanov niti se ne vozi z avtom. Tako smo
							prišli do zaključka, da se akcija izvrši v Natlačenovem stanovanju pred
							8.45 uro. Potem se je postavilo vprašanje stavbe. To ni bilo težko, ker
							sem hišo poznala, pač pa se je postavilo vprašanje koliko ima Natlačen
							osebnega zavarovanja. Naša obveščevalna je ugotovila, da ima samo enega
							agenta, kar pa se je potem ugotovilo, da ima še enega v samem
							stanovanju. Predvideli smo tudi, kje naj bi se človek, ki bi akcijo
							izvršil, umikal. Mislili smo, da bi se umikal – vračal po stopnišču in
							potem na južni strani skočil čez plot na cesto, kar pa se je v sami
							akciji spremenilo, ker si je Pepe (<emph>Franc Stadler - Pepe; op. S.
								Ž</emph>.) moral sam utirati pot zaradi agenta v hiši, za katerega
							nismo vedeli. Akcija se ni kompromitirala in je uspela brez posebnih
							žrtev, razen nesrečnega legitimiranja, zaradi katerega smo izgubili
							Jožeta.‹ (<emph>Jože Rojc - Lado je vršil opazovanje Natlačenove hiše iz
								sobe, ki sta jo sestri Podbršček morali oddati v najem nekemu
								italijanskemu oficirju. Ker ga je le ta v stanovanju nehote srečal,
								mu je postal sumljiv, zato je z opazovanjem prekinil; op. S.
								Ž.</emph>)</p>
						<p>Tov. Miša pripoveduje: ›Opazovanja samega se ne spominjam več točno.
							Sedaj se spominjam momenta, ko sem tam okrog hodila in se morala
							umakniti zaradi ljudi, katerim sem postala sumljiva. Izkoristila sem
							svoje dijaštvo in dober odnos s šolskim slugo h kateremu sem odšla, ne
							vem več točno s kakšnim izgovorom, in sem z njegovega stanovanja in med
							pogovorom z njegovimi domačimi se razgledovala po ulici. Čakati sem
							morala, da nekdo pride iz hiše. Bil je Levičnik. Boljše se spominjam
							tega, ko sem morala narisati načrt Natlačenove hiše in bližnje okolice –
							vrata, okna, ograje med ulicami, kje so stezice, vrtovi sosednih hiš in
							ograje, kakšne so te ograje, če je živa meja, koliko je prehodna, itd. V
							ta namen sem šla večkrat ob zelo različnih urah in več dni – morda 14
							dni, mimo in vsakikrat zabeležila novo ugotovitev na osnovno skico, ki
							sem si jo naredila že v začetku. Tako sem posebej obravnavala možnost
							prehoda na ulico s severozapada, ali mimo cerkve na Zrinjskega cesto,
							itd. Te podatke sem oddajala Lidiji ali Štefanu vedno sproti.‹ </p>
						<p>Tov. Lidija: ›Med pripravami je bilo tudi pismo, ki naj bi ga izročil
							Natlačenu ›obiskovalec‹. Z ozirom na to, da so mi bile poznane razmere,
							klerikalne navade, itd., mi je bila dana naloga, da to jaz izvršim, da
							pripravim pismo. V tem pa sem zašla že v banalnost in uporabljala
							izraze, ki jih navadno laiki ne uporabljajo. Tako sem pismo naslovila
							›Gospodu eminenci Marku Natlačenu‹. Podpisan je bil trebanjski dekan
							Tomažič, ker smo vedeli, da se je ta dekan obračal na Natlačena za pomoč
							v boju proti partizanom. To pismo sem sestavljala nekaj dni. Napisano pa
							je bil v sami noči pred akcijo in je na Natlačena, vsaj v prvem momentu,
							kar je bilo zanj usodno, naredilo precejšen vtis.‹</p>
						<p>Pripoveduje tov. Pepe: ›Na polju za rižarno na Linhartovi cesti smo se v
							odprtem bunkerju sestajali VOS-ovci in kovali naše načrte. Prav tako me
							je nekega dne povabil Štefan, da grem z njim za rižarno k Trontelju, ker
							se imava nekaj pomeniti. Od rižarne sva šla po polju in se usedla tam na
							travo. Štefan mi je začel pripovedovati. Meni se še ›sanjalo‹ ni, da bi
							tu šlo za Natlačena in da naj bi to akcijo jaz izvršil. Štefan mi je
							najprej opisal pomen in delo Natlačena, njegovo vlogo, ki jo igra v
							borbi proti NOB in gibanju sploh in potem rekel, da je CK prišel do
							zaključka, da sem edino jaz sposoben, da izvršim akcijo nanj. Bil sem
							takoj pripravljen sprejeti to dolžnost. Takoj mi je obrazložil načrt in
							me vprašal, koga bi vzeli za zaščito. Predlagal sem tov. Luko,
								(<emph>domnevno Jože Šiška - Luka; op. S. Ž.</emph>), ker se mi je
							zdel najbolj primeren, sem ga najbolj poznal kot najbolj vztrajnega. Že
							takoj sem se začel psihološko pripravljati na akcijo. Istočasno me je
							vprašal Štefan, kdaj bi bilo najbolj primerno izvršiti akcijo. Izbral
							sem si 13. oktober. Najin razgovor pa je bil 6 dni prej, t.j. bilo v
							četrtek, akcija pa je bila potem v torek. Menil sem, da je najbolj, da
							se vse skupaj čim preje izvrši. Štefan mi je povedal, da bo poleg Luke
							sodelovala tudi Lidija, ki mi bo vse povedala, ker sam nisem prav nič
							vedel o Natlačenu, hiši in okolici. Ko sem to zvedel mi je bilo tudi
							lažje, ker sem Lidijo dobro poznal in ji zaupal. Istočasno pa tudi
							smatral, če tu sodelujejo tovarišice, potem tudi sam ne morem biti
							strahopeten. Sploh mi je sodelovanje Lidije vlilo precej morale. Z
							Lidijo sem potem imel stalen kontakt, da me je seznanila s podrobnostmi
							načrta hiše in okolice in kako naj bi se akcija izvršila, kakor tudi z
							nazivi duhovnika, ki ga naj bi predstavljal. Tudi ponoči sem mislil na
							vse in sem zelo malo spal. Potem je bilo pred menoj tudi vprašanje
							obleke. Stopil sem v stik z Mavričem, ki mi je obleko naredil v
							najkrajšem času. Naredil mi je kolar in plašč. Črno obleko sem imel
							svojo. Klobuk pa sva kupovala skupaj z Ackotom (<emph>Franjo Kroupa -
								Acko, obveščevalec in borec varnostne grupe VOS v Ljubljani; op. S.
								Ž</emph>.) in prehodila vse ljubljanske trgovine, končno pa sva ga
							dobila v Židovski ulici za 60 Lit. Glede orožja sem imel najraje
							›beretto‹, ker sem smatral, da je najbolj sigurna. Acko tudi pravi, da
							je za to akcijo izbiral orožje.‹</p>
						<figure>
							<graphic url="slike_z_66/z_66_58.png"/>
							<head>Pogreb škofa Jegliča 1937 – Spredaj dr. Anton Korošec, sredi dr.
								Miha Krek, ob njem Metod Mikuž, nato dr. Marko Natlačen</head>
						</figure>
						<p>Tov. Acko pripoveduje: ›Dopoldne sem šel v založbo (<emph>založba so
								imenovali Narodni muzej v Ljubljani, v katerem je imela VOS skrivno
								skladišče orožja, katerega glavni organizator je bil Jože Šiška -
								Luka; op. S. Ž.</emph>) po tri pištole in sicer dve ›beretti‹ in eno
							efenko. S Pepetom sva bila zmenjena, da pride k meni popoldne, da si
							izbere. Izbral si je eno ›beretto‹, ki jo je že poznal po številki iz
							prejšnjih akcij. Spominjam se, da sem ga prosil, da vzame še eno
							pištolo, vendar je trdovratno moj predlog odklonil. Tako je vzel samo
							eno pištolo, ki jo je že poznal, ostali dve pa sem potem nesel nazaj v
							založbo.‹</p>
						<figure>
							<graphic url="slike_z_66/z_66_59.png"/>
							<head>Dr. Marko Natlačen (drugi z leve) posluša govor Iva Peršuha</head>
						</figure>
						<p>Prihod na dogovorjeno mesto 13. 10. pripoveduje tov. Lidija: ›Na dan 13.
							10. smo bili zmenjeni, da se sestanemo ob 8. uri zjutraj na Strmem potu.
							Spominjam se, da sem šla precej zgodaj od doma. Za sestanek je bil
							določen kraj ob lesenem plotu pred ovinkom. Tja bi morali priti in tudi
							so Pepe, Luka, Miša in jaz, Acko pa pripeljati orožje. Miša in jaz sva
							tam Pepeta dokončno odpravili. Jaz </p>
						<p>sem odšla zelo zgodaj od doma iz same nervoze in nestrpnosti in tudi
							zato, da bi bilo čim manj upadljivo, ker so me ljudje na tem terenu
							poznali. Med potjo nisem imela neprilik. Acko je pripeljal s tricikljem
							dve kangli od mleka, v eni je imel orožje. Pepe je prišel popolnoma
							pripravljen. Imel je na vrh obleke svetel plašč, ki ga je tukaj odložil.
							Z Mišo sva mu privezali še kolar. Bil je nervozen in mu ni bilo všeč, da
							ga toliko popravljava. Potem je počasi odšel, pa tudi mi po dogovorjenem
							planu na svoja mesta. Nekaj časa sem šla za Pepetom kakih 20 korakov
							tako, da sem ga imela pred seboj. Ko je potem zavil v Zrinjskega ulico,
							sem šla nazaj na Ulico stare pravde in v sosedno ulico, da sem lahko
							videla, kdaj bo Pepe vstopil v Natlačenovo hišo. Pred vhodom ga je
							ustavil agent in z njim nekaj spregovoril, potem pa vstopil v hišo. Ko
							sem videla, da je srečno vstopil, sem odšla nazaj na vogal Zrinjskega
							ul., kjer sem srečala dr. Avčina, ki je vprašal, če morda njega čakam.
							Ker sem mu odgovorila, da ne, je odšel, jaz pa v Strossmayerjevo ulico
							in v Streliško. Nekako na sredi poti sem zaslišala strele in pogledala
							na uro. Bilo je točno 2 min. do pol 9 ure. Takrat sem se umaknila in kaj
							se je potem na licu mesta dogajalo, ne vem.‹</p>
						<p>Pripoveduje tov. Miša: ›Jaz sem šla v primerni oddaljenosti na vogal
							Zrinjskega ulice oz. Jožefove cerkve na konec župnišča. Hodila sem sem
							in tja. Spominjam se, da je prišel mimo moj katehet Jaklič, ki me nikdar
							ni ogovarjal, toda ob tej priliki se je ustavil in nekaj spraševal.
							Silno sem bila nervozna zaradi tega. Istočasno sem opazovala proti
							Natlačenovi hiši in videla, kako je vstopil Pepe. Nestrpno sem čakala
							kdaj bo Jaklič odšel. K sreči se je kmalu poslovil in v tem sem že
							slišala strel. Jaklič je šel mirno naprej brez kakšnega ustavljanja. To
							nam tudi kaže, kako so bili naši živci napeti, da smo slišali strele,
							dočim – konkretno Jaklič – tega ni slišal. Jaz sem potem šla nekoliko po
							Zrinjskega cesti naprej, se zopet vrnila, da sem bila v primerni
							razdalji z Lukom.‹ </p>
						<figure>
							<graphic url="slike_z_66/z_66_60.png"/>
							<head>Dr. Marko Natlačen s kardinalom Hlondom 1939 v Ljubljani</head>
						</figure>
						<p>Pripoveduje Acko: ›Ko sem oddal orožje na Strmi poti in sprejel Pepetov
							dežni plašč, sem se odpeljal s triciklom na meni določen kraj, ki je bil
							na vogalu Zrinjskega ulice in Ulice stare pravde tako, da sem videl vse
							dogajanje na obeh ulicah. Čez kakih 5–10 min., točno več ne vem, ker so
							bile minute v teh trenutkih silno dolge, sem zaslišal strel, toda le
							enega in ne oba, kot sta bila dejansko izstreljena. Ljudje na cesti se
							absolutno niso zmenili za ta pok. Ko sem odhajal s svojega mesta, sem
							opazil Luka, ki je stal tik ob vhodu v cerkev, in opazil, da je imel pod
							plaščem mavzer pištolo s kopitom.‹</p>
						<p>Pripoveduje tov. Pepe: ›Na akcijo sem šel popolnoma pripravljen. Prej sem
							še bil eno uro v službi. Šef je bil toliko dober, da me je pustil med
							delovnim časom ven, in če bi prišle kakšne informacije, zakaj me ni, da
							bi se izgovoril. Zato mi je bilo lažje oditi iz pisarne – Poštne
							hranilnice. Ob tej akciji je bil izreden primer, da sem šel iz pisarne
							že ob 8. uri. Ne vem več točno, ali sem šel direktno na dogovorjeno
							mesto, ali sem še šel izpit dva dcl vina. Tako sem prišel na Strmi pot,
							kjer so me že čakali. Slekel sem si moj plašč, ki sem ga imel povrh
							duhovniškega. Lidija in Miša sta mi dali še kolar. Ni mi bilo prav, da
							sta me toliko popravljali, ker sem bil le nervozen, kakor pred vsako
							akcijo. Potem sem le šel po Strossmayerjevi cesti in ko sem zavil v
							Ciril-Metodovo, sem zagledal stražarja, ki je stražil pri poljanski
							gimnaziji. Sam pri sebi sem si rekel – če me ta ne bo opazil, bo vse
							dobro. Ker sem bil oblečen v duhovnika, nisem vzbudil pri njemu
							pozornosti, pa tudi sam sem bil takoj bolj pomirjen. Tako sem prišel do
							Natlačenove hiše. Vrata so bila zaklenjena. Pozvonil sem. V tem sem se
							popolnoma umiril. Potrebna je bila popolna koncentracija misli, ker bi
							lahko vsaka najmanjša napaka bila usodna. Ko sem pozvonil, je prišla k
							oknu služkinja Natlačena, kateri sem se na njeno vprašanje predstavil in
							rekel, da me je poslal trebanjski župnik s pismom, ki ga moram osebno
							oddati g. Natlačenu. Čez nekaj trenutkov mi je prišla odpret. Ti
							trenutki so bili silno dolgi. Ko sem prestopil vrata, sem moral še po
							parih stopnicah v visoko pritličje in v notranje prostore. V tem sem se
							že orientiral, ker po samem opisu še nisem mogel vsega vedeti.
							Orientiral </p>
						<p>sem se na poljansko gimnazijo in tako v naprej izračunal kako se bom
							umikal po izvršeni akciji, da ne bi padel naravnost pred stražarja, ki
							sem ga prej srečal. Pomočnica me je peljala v predsobo Natlačena, kamor
							je kmalu prišla žena Natlačena, kateri sem se predstavil kot kaplan
							trebanjskega dekana, ki me je sem poslal s pismom za g. Natlačena. Z njo
							sem nekaj časa razgovarjal. Vprašala me je kakšna je situacija na
							Dolenjskem glede ›naših‹. Povedal sem ji, da so imeli tam ›naši‹ veliko
							uspeha, ki so skoraj vse partizane uničili. To jo je silno razveselilo
							in sem si s tem pridobil simpatije pri njej. Posebej me je še vprašala,
							če ›bomo‹ uničili partizane, kar sem seveda pritrdil. Kmalu pa je
							Natlačen prišel dol in je naju žena pustila same v sobi. Tudi njemu sem
							se predstavil, kaj sem in od kod, da je važno, saj se moram takoj
							vrniti, in to z njegovim odgovorom na pismo, ki mu ga prinašam. Zdelo se
							mi je, da je on veliko bolj resen in previden, kakor pa njegova žena. Ko
							je pismo pogledal je bil resen in zaskrbljen in sem se moral tudi jaz
							tako zadržati. Nisem smel pokazati kakšnega strahu in sem se moral
							držati zelo sveto in resno. Vse sem naredil, le klobuk sem pozabil sneti
							z glave. To tudi delno namerno, da bi me ne spoznali, ker so si
							duhovniki le precej podobni. Običajno sem imel lase počesane na prečo,
							za to priliko pa sem si jih počesal nazaj. (In očala brez dioptrije –
								<emph>v dokumentu dodano s svinčnikom</emph>;<emph> op. S.
							Ž.</emph>) Natlačen je potem vzel pismo in stopil naprej k mizi tako, da
							sem bil jaz oddaljen kake 4 metre od njega. Nekaj časa sem še čakal, da
							se je usedel, odprl pismo in začel čitati. V tem sem pristopil za tri,
							štiri korake bližje in že oddal prvi strel v glavo, ki je že bil
							smrtonosen, vendar sem oddal še enega ›tolažilnega‹ v vrat. Seveda je
							Natlačen takoj omahnil na mizo. Že pri prvem strelu sem zaslišal ženo
							Natlačena, ki je skozi okno začela vpiti na pomoč: ›Aiuto Italiani!‹,
							itd. Jaz sem takoj zapustil sobo in šel skozi vrata. Vedel sem, da moram
							iti iz hiše na dvorišče in preko ograje na cesto. Ko sem tekel po
							stopnicah navzdol, sem šel prenizko in zašel v klet, kar sem opazil po
							zaklenjenih vratih. Skočil sem nazaj. Pri vratih je že navalil name sin
							Marko in žena Natlačena, za hrbet pa mi je še stopila služkinja. Sedaj
							se je začela borba za osvoboditev mene samega. Umik je bil težak. Začel
							se je pravi pretep. Sin je navalil name. Rešil sem se ga z udarcem s
							pištolo na čelo. Z leve strani me je držala žena Natlačena in vlačila za
							lase. V tem je sin spet vstal. Opazil sem, da mi pištola ne dela, levo
							roko pa tudi nisem imel prosto, ker je na njej visela Natlačenova, za
							menoj pa je bila služkinja. Tako nisem mogel pištole repetirati, da bi
							odstranil metek, ki se je verjetno zakačil. Čim sem to videl, sem
							Markota še enkrat močno udaril, da je precej daleč padel, istočasno pa
							se še osvobodil žene in služkinje s tem, sem jih vrgel na tla. Obrnil
							sem se proti kuhinji od tam v kabinet, ki je bil poleg. Tu je sedela
							neka stara ženska – mati, odprl hitro okno in skočil ven. Pri tem skoku
							sem se že na samem oknu precej močno opraskal, potem pa še ranil dlani,
							ker sem se ujel na roke. V hiši pri pretepu sem izgubil aktovko, očala,
							klobuk in še šop las. Hitro sem stekel proti ograji. Za menoj je šel
							volčjak, kateremu sem v zadnjem trenutku ušel na ograjo in jo preskočil.
							V tem sem se že orientiral, kje sem. Šel sem na Zrinjskega cesto in
							proti Ulici stare pravde, kjer me je že čakal Acko. Odpeljala sva se za
							gradom, kjer sem odvrgel kolar, in to ravno, kot sem pozneje zvedel,
							pred sedež mladinskega komiteta, in se preoblekel v svoj plašč. Peljala
							sva se do Opekarske ul. in Gradaščice, kjer sem si umil roke in zmil
							kri, ki mi je tekla iz ran. Potem sva šla z Ackotom nazaj po Groharjevi
							do Bleiweisove ceste do križišča Tržaške kjer sem iz tricikla izstopil.
							Z Ackotom sva se zmenila, da se dobiva pri njem na domu v Gradišču, kjer
							sem za pomirjenje – po moji stari navadi – popil kavo. Tako sem se potem
							popolnoma miren napotil nazaj v pisarno. Med potjo sem srečal Tonjo, ki
							me je ogovoril: ›Ali že veš kaj je novega? Natlačena so ubili.‹ Temu sem
							se ›prav na hudirjevo začudil‹. Tonja sploh ni mislil, da bi mogel biti
							soudeležen. Pripomnil sem še, da bo sedaj verjetno hudič in jih bodo na
							ta račun precej naših pobili. Ves preplašen je Tonja nadaljeval pot. Ko
							sem prišel nazaj v Poštno hranilnico v službo, je že vse govorilo o
							Natlačenovi akciji. Ker sem bil še vedno krvav od prask, sem se šel umit
							in potem normalno nadaljeval s svojim pisarniškim delom. Nihče ni vedel,
							niti sumil, kje sem bil. Le Darinka, ki je delala v ekspeditu, ki me je
							tudi malo več poznala, je morda na tihem sumila, da bi mogoče bil kako
							soudeležen. Kake pol ure za tem, ko sem se vrnil v pisarno, je prišel
							Štefan in me poklical ven. Objel me je in vprašal, če je vse v redu.
							Drugega mu nisem mogel tedaj odgovoriti kot le pritrdil, da je vse prav.
							Še me je objemal in spraševal. Tedaj nisva nič govorila in mu nisem
							razlagal kako in kaj je bilo. V pisarni sem delal naprej in poslušal
							komentarje o tej akciji. Bil sem vedno pripravljen, da bi odšel, če bi
							kaj prišlo ven o tej akciji, pa ni bilo nič.‹</p>
						<figure>
							<graphic url="slike_z_66/z_66_61.png"/>
							<head>Dr. Marko Natlačen, dr. Matija Slavič, kardinal Hlond in škof dr.
								Gregorij Rožman sprejemajo pozdrav Iva Peršuha, poveljnika častne
								čete fantovskih odsekov</head>
						</figure>
						<p>Kakšni so bili občutki posameznikov, ki so se udeležili akcije.
							Pripoveduje tov. Lidija: ›Meni je bilo vsekakor manj težko, kakor pa
							Pepetu, ki je akcijo dejansko izvršil. Take akcije so ljudi psihološko
							silno izmučile – nestrpnost, nervoza, človeka uničuje. Meni je bilo
							težko, ker sem Natlačena in družino dobro poznala. Res težko pa mi je
							bilo potem popoldne, ko sem morala z mamo k Natlačenovim točiti solze in
							hliniti žalost kot človek, ki o vsem skupaj nič ne ve, čeprav so podatki
							prišli prav od tukaj. Vsaka akcija je pustila nekaj v človeku. Meni
							osebno ni bilo težko niti ko se je akcija pripravljala niti, ko se je
							izvršila, ampak po njej. Ravno zaradi tega sem potem šla nazaj – in tudi
							pri drugih akcijah – gledat, kakšen je bil učinek akcije. Nekak ›firbec‹
							je bil v meni, ki se ga nisem zavedala in me je vlekel nazaj na lice
							mesta. Po sami akciji so Italijani najprej zaprli blok Zrinjska
							cesta–Streliška in potem nazaj Strossmayerjeva c.–Poljanska c.–Rdeča
							hiša do Ljubljanice. V ta blok sem tudi zašla in so me pri Reichovi
							tovarni prvič legitimirali. Popoldne, ko sem šla čez Ljubljanico, so me
							spet legitimirali in z ostalimi, ki so jih prav tako dobili, odpeljali v
							št. petersko kasarno, kjer so pregledovali dokumente. Ta aretacija se je
							izvršila že po kondolaciji pri Natlačenovih, kamor sem šla z materjo. Ob
							tej priliki je Natlačenova tudi izjavila: ›Tega človeka, ki je to
							naredil, dobro poznam in ga bom dobila.‹ 14 dni po tem sva šla s Pepetom
							po Puharjevi ulici proti Tivoliju, in ko prideva za Ilirijo, gredo proti
							nam Natlačenova žena s sinom Markom in še neko žensko. Umakniti se nisva
							mogla. Tudi Pepeta nisem na to opozorila, ampak samo čakala kaj bo. Ko
							smo šli skoraj že vštric, sem jih pozdravila. Natlačenova je še enkrat
							pogledala za nama brez posebnega zanimanja, torej Pepeta ni spoznala,
							čeprav je prej trdila, da ga prav dobro pozna. To bi bilo tudi težko,
							ker je bila situacija ob akciji precej zmešana in si ni mogla zapomniti
							fizionomije. Tedaj sem tudi Pepetu povedala, koga sva srečala, in kaj je
							izjavila Natlačenova žena.‹</p>
						<figure>
							<graphic url="slike_z_66/z_66_62.png"/>
							<head>Lidija Dermastia – Liza</head>
						</figure>
						<p>Pripoveduje tov. Pepe: ›Najbolj sem se bal tega, da bi ne srečal kakšnega
							znanca, ko sem šel na akcijo, ali ko sem se vračal, posebno
							souslužbenca. Mene so v Ljubljani mnogi poznali. Pri tej akciji pa nisem
							bil dobro maskiran, razen očal. Pri drugih akcijah sem bil boljše
							maskiran, da me še najboljši znanci niso spoznali. Tega sem se tudi
							vedno držal, ker bi sicer lahko kdaj nastradal. Na terenih okoli
							Natlačenovih me ljudje niso toliko poznali niti jaz njih, drugače pa bi
							bilo v centru ali v Šiški. Precej težka je bila kriza, ki sem jo v tej
							akciji preživljal. Vedel sem, da me kontrolirajo, še posebno v sami
							Poštni hranilnici. Drugače se v OF nisem smel udejstvovati ne v
							hranilnici, ne na terenu, prav zaradi akcij. Že po osvoboditvi, ko sem
							pregledoval material iz vojne, sem videl, da je bila situacija okoli
							mene precej tesna. V arhivu je bilo: Stadler Franc, uradnik Poštne
							hranilnice, zagrizen član OF, član teroristične organizacije, izredno
							spreten, na ulicah se sestaja z raznimi ženskami, izredno spretno se
							umika aretacijam itd. V Ljubljani sem se nahajal do junija 1943 in vse
							skozi vršil službo razen zadnja dva meseca, ko sem s ponarejenim
							zdravniškim spričevalom imel bolniški dopust.‹</p>
						<figure>
							<graphic url="slike_z_66/z_66_63.png"/>
							<head>Franjo Kroupa – Acko</head>
						</figure>
						<p>Pripoveduje Miša: ›Potem je Luka prišel do mene. Spremljala sem ga do
							Muzeja, kjer je oddal orožje. Šla sva okoli grada do ›Desetega brata‹ na
							sestanek, kjer pa še nikogar ni bilo. Potem sem šla po Tyrševi cesti,
							kjer sem srečala neko znanko, ki me je takoj vprašala, kaj se je
							zgodilo. Potem sem šla v Šiško. Popoldne me je prav tako, kot Lidijo,
							mikalo iti nazaj pogledati kako vse skupaj izgleda. Šla sem z neko
							tovarišico Miro. Peljali sva se s tramvajem. Na moj predlog sva se
							peljali še eno postajo naprej od Pošte, kamor smo imele namen oditi, in
							zaradi tega padle v italijansko zasedo. Tedaj sem že bila ilegalka. S
							seboj sem imela le delavsko knjižico, oz. legitimacijo Dopolavora. Medve
							z Miro nisva znali ničesar italijanskega. Prva sortacija aretiranih je
							bila pri Urbancu. Pri tem je oficir navidez dal Miro na stran, kjer so
							jih takoj izpuščali. Jaz sem s svojo legitimacijo se upirala, a brez
							uspeha. V tem so pripeljali novo grupo ljudi, ki je Italijane odvrnila
							od pozornosti na nas, kar sem izkoristila in prešla na drugo stran in
							bila tako izpuščena.‹</p>
						<p>Pripoveduje Pepe: ›Borba, ki sem jo vodil v hiši z Natlačenovo ženo,
							sinom in služkinjo, ki so planili na mene, je bila precej težka.
							Osvoboditi sem se uspel le zato, ker sem bil dovolj fizično močan, pa
							tudi spreten, sicer bi lahko pošteno nastradal. Treba je bilo dovolj
							sile in prisotnosti. Poleg tega pa je bilo tudi rečeno, da sina ne smem
							streljati, razen v slučaju silobrana, kar pa tudi ne bi mogel izvršiti,
							kar nisem mogel pištole repetirati, ko se je metek zakačil.‹</p>
						<p>Tov. Acko pripoveduje: ›Po akciji, ko sem se vrnil domov, sem se
							preoblekel in šel takoj spet na cesto s triciklom in s pravimi, oz.
							napolnjenimi kanglami z mlekom. To že z ozirom na to, ker sem bil menda
							edini tisti dan, ki se je vozil po mestu, in da sem opravil posel.
							Ustavljali so me znanci in me spraševali, če sem že slišal, da so
							Natlačena ubili. V začetku sem se čudil in rekel, da sedaj bodo gotovo
							spet pobirali ljudi in jih odpeljali v internacijo. Odgovarjal sem pač
							tako, kakšnega človeka po mišljenju sem imel pred seboj. Če sem vedel,
							da simpatizira z okupatorjem, sem se zgražal, apolitičnim pa odgovarjal,
							da ni prav, ker bodo spet bili streljani talci. Opoldne pa sem že vzel
							na znanje, da je Natlačen ubit. Znanci so me tudi popoldan, ko sem se
							spet vozil po mestu s triciklom, opozarjali, naj se ne vozim s
							triciklom, ker je nevarno. Italijanska policija je izdajala dovoljenja
							za vožnjo s triciklom, ker je 1. aprila leta 1942 prepovedala njihovo
							uporabo, kakor tudi navadnih dvokoles. Meni je mogoče lažje dobiti
							dovoljenje, ker sem imel nemško legitimacijo kot sudetski Čeh.‹</p>
						<p>Tov. Lidija tukaj pripomni, da je bilo potrebno izkoristiti vsak moment,
							da so naši ljudje dobili dovoljenja za uporabo ali izkoriščanje
							prevoznih sredstev ali drugega.«</p>
						<p>Tako so umor bana Natlačena videli in doživeli morilec in njegovi
							sodelavci. Kako pa so njegovo smrt doživeli njegovi domači, lahko
							preberemo v 14. številki Zaveze, v prispevku Tineta Velikonje, kjer
							spomin na nesrečni dogodek opisujeta banova sinova Marko in Tone. </p>
						<figure>
							<graphic url="slike_z_66/z_66_64.png"/>
							<head>Jože Rojc – Lado</head>
						</figure>
						<p>Edvard Kardelj je na sam dan umora dr. Marka Natlačena, preoblečen v
							železničarja, skrivaj prišel v Ljubljano. Še isti dan je iz bunkerja, ki
							je bil v hiši dr. Mavricija Neubergerja na Vilharjevi cesti, napisal
							Kidriču in Leskošku pismo in jima med drugim »prav pošteno razveseljen«
							sporočil, da je »opravil delo novinec. Novinec – toda opravil je
							pošteno.« Morda takrat Kardelj še ni vedel, da Franc Stadler – Pepe ni
							bil nikakršen novinec, ampak dobro izkušen varnostnik VOS, ki je pred
							tem sodeloval v več akcijah, med drugim tudi pri umoru dr. Lamberta
							Ehrlicha, maja istega leta. Verjetno so ga o »novincu« kasneje
							podrobneje informirali, saj je Stadlerja konec novembra 1942 v pismu
							Francu Leskošku, ki se je takrat nahajal v Dolomitih, predlagal za
							odlikovanje. Franc Stadler – Pepe je bil leta 1952 razglašen za
							narodnega heroja in se kot udbovec upokojil leta 1965. Leta 2000 je umrl
							v Ljubljani. </p>
						<figure>
							<graphic url="slike_z_66/z_66_65.png"/>
							<head>Nuša Pirjevec</head>
						</figure>
						<p>Odprto ostaja vprašanje, zakaj dr. Marko Natlačen ni bolje poskrbel za
							svojo osebno varnost ali zakaj tega ni storil kdo iz njegove okolice.
							Glede na številne umore, ki so se v letu 1942 v Ljubljani pa tudi izven
							nje že zgodili, je bilo moč slutiti, da je njegovo življenje v
							nevarnosti, zato je opustitev ukrepov za zagotavljanje njegove varnosti
							naravnost nerazumljiva.</p>
						<p>Natlačenovi so že pred drugo svetovno vojno imeli družinski grob na
							ljubljanskih Žalah. Umorjenega bana so pokopali k posmrtnim ostankom
							njegove prve žene in dveh sinov. Tako kot mnogi drugi je bil tudi ta
							grob po vojni oskrunjen in posmrtni ostanki odpeljani neznano kam. Leta
							2005 je dal sin Tone ob svojem obisku v Sloveniji na pokopališču
							postaviti kenotaf. Mirko Kovač je v knjižici, ki jo je izdal ob sto
							dvajset letnici rojstva bana Natlačena (dr. Marko Natlačen se je rodil
							24. aprila 1886 v Mančah pri Vipavi), zapisal besede banovega sina
							Toneta: »Ob očetovem spominskem grobu so se mi odprle stare rane. Kako
							je tako lepa, tako izobražena in krščansko vzgojena dežela kot Slovenija
							mogla ustvariti toliko gorja, toliko nedolžnih in nepotrebnih žrtev,
							toliko trpljenja, razdejanja in toliko sovraštva. In kako to, da je še
							danes toliko ljudi, ki ne morejo ali nočejo pogledati pod krov NOB.
							Poštene ljudi pa, ki niso dali usmrtiti niti enega človeka, ampak so se
							trudili samo zato, da olajšajo trpljenje in škodo naroda, pa dolžijo
							izdajstva in kolaboracije.«</p>
						<figure>
							<graphic url="slike_z_66/z_66_66.png"/>
							<head>Edo Brajnik – Štefan</head>
						</figure>
						<p>Enciklopedija Slovenije je namenila zapisu o banu Marku Natlačenu le 28
							vrstic v primerjavi s tremi stranmi namenjenimi Kardelju. Upati je, da
							vrednotenje življenja in dela bana Natlačena ne bo temeljilo na
							partijskih ocenah, ampak da ga bo zgodovinopisje objektivno umestilo v
							slovenski prostor in čas.</p>
						<figure>
							<graphic url="slike_z_66/z_66_67.png"/>
							<head>Atentator Franc Štadler</head>
						</figure>
					</div>
				</div>
				<div type="div2">
					<head>Slovenija novega štetja</head>
					<docAuthor>Justin Stanovnik</docAuthor>
					<div type="div3" subtype="intro">
						<p>Zato je treba slediti skupnemu. Toda čeprav je beseda (lógos) vsem
							skupna, večina ljudi živi tako, kakor da bi vsak imel svoj način
							razumevanja.</p>
						<p>Heraklit , fr. 2, (Diels, 1/77)</p>
					</div>
					<div type="div3">
						<p>Letos aprila je za petindvajsetletnico izhajanja izšla jubilejna tristota
							številka Nove revije. V njej so vidni tvorci te publikacije, sedanji in
							pretekli, povedali nekaj misli o njej, o njenem pomenu v preteklosti in
							njenih možnosti za prihodnost, pa tudi o času, ki ga je skušala razumeti
							in mu vtisniti svojo podobo. Revije so vse od vstopa intelektualcev v
							zgodovino opravljale dvojno vlogo. Bile so organizacijsko in akcijsko
							središče posameznih skupin in hkrati prostor, v katerem so se oblikovala
							njihova nova gledanja. Kulturna in politična zgodovina preteklih dveh
							evropskih stoletij je organsko povezana z nastankom revij, z njihovo
							krajšo ali daljšo, bolj ali manj uspešno kariero. Okoli Nove revije so
							se že nabrali atributi, ki jo, na tem področju, postavljajo med najvišje
							dosežke, ki jih je inventariziral narodov spomin. Če je eden takih
							dosežkov Stritarjev dunajski Zvon, potem mu enakovredno stoji ob strani
							Nova revija, postavljena v neki povsem drug zgodovinski ambient,
							zasnovana z nekimi povsem drugimi ambicijami. Morda bo te vrstice bral
							tudi kdo, ki se s to vzporeditvijo ne bo strinjal in bi hotel, da dobi
							Nova revija prednostno mesto. Ne bi se mu ne vem kako upirali. Kar je
							namreč Nova revija hotela, ni bilo nič manj kot to, da se Slovenci, po
							desetletnem kroženju po orbiti še ne izkušenega in še ne doživetega
							tujstva, vrnemo k sebi in k svoji civilizaciji. Kaj tako velikega ni
							bilo še nikomur naloženo, k čemu tako zahtevnemu še nobeni slovenski
							ljudje niso bili poklicani. </p>
						<p>Razumljivo in pričakovano bi bilo, da bi možje – in žene – ki so se temu
							klicu odzvali, po četrt stoletja hoteli premisliti, kakšna se v
							perspektivi kaže prehojena pot. Ali so bili cilji prav postavljeni in
							ali so hodili za njimi tako zvesto in modro, da si ne samo nimajo kaj
							očitati, ampak se lahko izročijo razkošju zadovoljstva. Vendar, če bi
							pregledali dolžino njihovih pogledov nazaj in dolžino njihovih pogledov
							naprej, bi našli, da je za večino bolj vznemirljiva prihodnost kot
							preteklost. Predvsem pa jih seveda zanima sedanjost. Ko vse malo
							premislimo, vidimo, da se tako pomen njihovih besedil prej poveča kot
							zmanjša.</p>
						<p>Od petnajstih članov uredništva, ki so v treh blokih – Vidiki, Krogi
							navznoter - krogi navzven, Forum – beseda urednikov – vzeli nase nalogo,
							da premislijo fenomen Nova revija – da premislijo sebe – bi vsakdo
							zaslužil, da ga občinstvo opazi in skuša razumeti, kaj je hotel
							povedati. Da smo se pri Zavezi odločili, da nekoliko natančneje in bolj
							pozorno preberemo samo besedilo akademika dr. Tineta Hribarja, ni
							odločalo nič drugega kot ekonomičnost, ki jo zahtevajo naše skromne
							moči, poleg tega pa še velikopoteznost, pa tudi dvomljivost in celo
							nevarnost izhodišč, ki jih pisec postavlja pred Slovence. Nekoliko bolj
							smo se zadržali še pri besedilu dr. Iva Urbančiča, ki je govoril o
							prikritem – »neovedenem« – nihilizmu dobe, kar nas nikakor ni pustilo
							neprizadete, a so nas sintagme, kot so – v variacijah – »bistveno-bitno
							mišljenje« in »epohalna resnica biti bivajočega«, prepričale, da je to
							jezik, ki ga kakih 110 % do 120 % Slovencev ne bi razumelo in da je zato
							bolj pametno, da v tej zadevi počakamo na koga s finejšimi orodji –
								<emph>miglior fabro</emph>. </p>
						<p>Ostali smo torej z esejem akademika dr. Tineta Hribarja, ki nosi
							»epohalen« naslov <emph>Drugi začetek</emph>. Že tukaj moramo priznati,
							da smo z njim imeli nemajhne težave predvsem zaradi njegove zgradbe, ki
							nam, zaradi množice majhnih balkonov, teras in izpustov, pa tudi vseh
							mogočih prizidkov, ni in ni hotela povedati, čemu je bila postavljena –
							ko smo že mislili, da smo na neki sledi, nas je kaka nova prvina poslala
							nazaj na začetek. Videlo se je, da se je graditelj lotil svojega dela z
							nekimi nerazrešenimi negativitetami, ki so kot nekakšni vozli ovirale
							njegovo misel, da bi mirneje potovala k zastavljenemu cilju. Ker avtorja
							nekoliko poznamo, vemo, da je opremljen z znanjem in veščinami, ki bi
							lahko bile izhodišče za boljši izdelek, sam s seboj bolj skladen, bralcu
							prijaznejši. Ko se bomo pozneje z nekaj stavki dotaknili posameznih
							gradbenih domislekov, ki jih je avtor, gnan od nekih ne dovolj
							izprašanih in ne dovolj reflektiranih vzgibov, v svoji naredbi dodajal,
							nam bo mogoče okoliščina, ki smo jo tu nakazali, bolj jasna. </p>
						<p>Najprej pa seveda ne smemo prezreti Hribarjevega zadovoljstva nad dosežki
							Nove revije, saj je izpolnila »vse temeljne cilje«. Projekt Nove revije
							ima v avtorjevih očeh pravico ne samo, da se imenuje zgodba o uspehu,
							ampak mnogo več. Dosegla je namreč to, da »že sedaj prevzemamo vodenje
							Evropske unije«, čeprav bomo formalno to vlogo prevzeli šele prihodnje
							leto. Naše vodstvo torej ni samo zadeva rutinske menjave na vrhu Unije,
							ampak smo duhovno in vrednostno že v evropskem vodstvu. Hribar nam daje
							slutiti, da smo to zrelost, ki je predvsem neko novo temeljno védenje,
							dosegli s postopki, ki so se izpeljali – ki so bili sploh mogoči – samo
							v aranžmaju Nove revije. </p>
						<p>Gre namreč za neke reči, ki jih ostala Evropa v glavnem že prakticira, a
							jih ne razume tako dobro kakor mi. Gre za nič manj kot za novo ero – za
							novo štetje, kot smo nakazali v naslovu. Gre za drugo renesanso, pravi
							akademik Hribar. Kdo pa to še ve? To ni navaden čas, to je
								<emph>krisis</emph> – čas usodnih in epohalnih odločitev. Kdo pa še
							to ve? Če samo pomislimo, kako daljnosežne napake so naredili
							utemeljitelji prve renesanse, ki so se za osvežitev civilizacije ozrli v
							antiko in tam videli samo Platona! Posledica je bila ta, da krščanstvo
							»s platonizmom na teološki ravni že več kot dve tisočletji konstituira
							metafiziko, iz katere izvira nihilizem«. </p>
						<p>Sedaj je nastopil čas za drugo možnost, za drugo renesanso. Kako bi
							mogli, po toliki izučenosti, preslišati ukaz, da moramo biti skrajno,
							skoraj nečloveško pazljivi? Če je bila prva renesansa uvod v nihilizem,
							v kaj bo pripeljala druga? </p>
						<p>Akademik Hribar se je izročil manihejskemu umevanju sveta. Svetovno dobro
							in svetovno zlo sta se soočila z doslej neznano ostrino. Na eni strani
							je »prostor prostosti duha«, ki ga postavlja »svetovni etos«, ki je
							hkrati etos »etos smrtnega bitja« – torej brez transcendence, ki tako
							nevarno vabi v nihilistično metafiziko. Na drugi strani pa je »volja do
							moči«, ki se v politiki in ekonomiji javlja neprikrito, v svetovnih
							religijah pa prikrito. Svetovnih religij, ki veljajo za »razodete«, v
							resnici pa izhajajo iz pravrednot človeštva, so se namreč polastile
							Cerkve s svojimi kleriki. Zgodovinskim religijam pravi Hribar »klerične«
							– verjetno bi namesto izraza »kleričen«, ki ga pravopis ne pozna, bolj
							ustrezal izraz »kleriški« – in vidi v tem svojstvu razlog za njihovo
							povampirjenje. Njihova resnična moč je v duhovni manipulaciji s pomočjo
							religioznih resnic. V sedanjem času se ta vzorec, prek intenzivnega
							medverskega dogovarjanja, globalizira v enoten sistem duhovnega
							nadziranja in obvladovanja. V stikih, ki jih navezuje sedanji papež z
							drugimi predstavniki drugih religij – čemur bi v navadnem jeziku rekli
							ekumensko prizadevanje – zlasti mohamedanskimi, vidi Hribar rafinirano
							tkanje mreže za klerikalizacijo sveta, v katerem bo politika končno
							morala slediti direktivam dostojanstvenikov raznih Cerkva. Ni čudno, da
							se je Hribar, iščoč pravi izraz za to globalno intrigo, ustavil pri
							izrazu »kolaboracija« – tako ljubem, tako domačem, tako preizkušenem. </p>
						<p>Na eni strani imamo torej svet svobode brez institucij, na drugi pa
							institucije brez svobode. V specifični optiki Hribarjeve duhovne
							avanture se ta nasprotja zreducirajo na eno samo: na eni strani svetovni
							etos izvorne človekove duhovnosti, na drugi pa svet polaščevalskih
							institucij kleriškega katolištva. Uspeh druge renesanse, slovenske in
							evropske, vidi Hribar v zmagi prvega počela. Zdi se, da se je odločil,
							da mu posveti vse svoje neskromne sile. Glavna ovira na poti do duhovne
							prostosti sveta pa je Katoliška cerkev. Écrasez l’infame – Potolcite
							nesramnico! </p>
						<p>To je torej sedaj »osnovna evropska dilema«: ali naj Evropa še naprej
							črpa iz »krščanskih korenin, torej tudi iz korenin klerikalnega
							biblijskega monoteizma in njegovih poobčevalnih in izobčevalnih
							pretenzij«, ali pa naj se regenerira na podlagi »civilne religije in
							svetovnega etosa«? Praktično govorjeno, se to pravi: ali bo premoglo
							vatikansko vsiljevanje krščanskih korenin ali pa promotorji »nove
							evropske renesanse«? Gre torej za epohalne reči: za novo ero, za novo
							štetje, za novo človeštvo. </p>
						<p>Tako pa smo sedaj tudi že pri jedru stvari. Sedaj je mogoče čas, da
							povemo, kaj je akademik dr. Tine Hribar v razponu svetovnozgodovinskih
							dilem, kakor bi utegnil reči Ivo Urbančič; ne kakršnega se vidi sam,
							ampak kako bi mi lahko opisali mesto, na katerem ga vidimo. </p>
						<p>To, zaradi česar je Hribar napovedal krščanstvu »boj poslednji«, ni samo
							transcendentalna narava tega nauka, ampak predvsem njegova
							zgodovinskost. To je tisto, kar jemlje človeštvu njegovo »duhovno
							prostost«. Tudi transcendentalni oziri seveda, a najbolj odločilen je
							vstop krščanstva v zgodovino – prevzemanje odgovornosti za
								<emph>zgodovino</emph>. Način slehernega vstopanja v zgodovino je
								<emph>ustanova</emph>, tudi krščanskega. In obratno, način vsakega
							izstopanja iz zgodovine je izstop iz ustanove. Ustanova je instrument
							zgodovine, razumljene in nerazumljene. Odnos do ustanove je kriterij
							evropskega obstajanja, ker je ustanova konstituent civilizacije – njena
							forma. Zato ni čudno, da je boj – v zadnjih nekaj stoletjih – za
							evropsko avtentičnost šel v znamenju boja za ustanovo. Vse kaže, da se
							bo v tem znamenju tudi nadaljeval in končno odločil. </p>
						<figure>
							<graphic url="slike_z_66/z_66_68.png"/>
							<head>Pravljično mesto <name type="author">Mirko Kambič</name></head>
						</figure>
						<p>Ustanova je normalen način človekovega obstajanja zato, ker je človek
							družbeno ali politično bitje in zato, ker je človek bitje, ki je
							opremljeno z razumom. To dvoje je o človeku povedal neki zelo star in
							zelo vpliven gospod. Iz strateških razlogov pa je evropska emancipacija
							skušala onemogočiti ustanovo tako, da jo je predstavila kot sredstvo
							konservativnega družbenega nasilja in duhovne nesvobode. V resnici pa je
							ustanova, kljub temu, da je forma – ali pa prav zato – s človekom
							soobstojna: eîdos človeka in eîdos ustanove se sodopolnjujeta. V
							zgodovini so se vse nove zamisli o človeku in družbi, če so le bile v
							skladu s tem, kako človek je in kako svet je, slej ali prej uravnotežile
							in formalizirale v ustanovo. In vse zamisli o človeku in družbi, ki so
							nastale brez ontološke legitimacije, niso ali nikoli doživele
							ozgodovinjenja ali pa so se materializirale v divje ustanove – ki pa jih
							je zgodovina prej ali slej vzela iz obtoka. </p>
						<p>Po vsem tem lahko rečemo, da bomo Hribarjev upor proti ustanovam – tudi
							in morda predvsem proti Katoliški cerkvi – razumeli v pravi velikosti,
							če ga bomo razumeli kot izstop iz zgodovine. To pa je eno najbolj
							nevarnih odločitev, ki se ji človek lahko zapiše. Ko namreč človek stopi
							iz zgodovine, se nujno znajde v <emph>utopiji</emph>. Glede utopije pa
							je tako, mar ne, da nismo nobeni zeleni novinci. Zato se nemalo čudimo,
							da v času, ko nam še ni uspelo pokopati vseh milijonov in milijonov
							ljudi, ki jih je pokončala utopija, ki je pravkar minila – ko jih v
							Sloveniji pokopavati še prav začeli nismo – že pojavljajo ljudje, ki so
							si vzeli za življenjski cilj, koncipirati in uveljaviti nove. Kot da bi
							imeli pravico do nedolžnosti prvega jutra – po vseh praktičnih
							seminarjih, ki jim jih je priredila zgodovina! Kaj pa se bo zgodilo s
							»svetovnim etosom« in s »svetostjo življenja«, ko se ju bodo polastili
							zlikovci, opremljeni z dialektiko, ki je danes še zunaj domišljije,
							nekoč pa jo bo nekdo iznašel in z njo napadel najfinejše tkivo
							človeštva? Kakšne pošasti pa se bodo skotile iz »svetovnega etosa« in
							»svetosti življenja«? Ali ni tudi utopija, ki je pravkar minil njen čas,
							obljubljala velikih reči – dokončno osvoboditev, popolno realizacijo
							generičnega človeka – tega, kar človek je – končala pa se je z zločini,
							katerih velikost šele slutimo? Kaj pa so boljševiki naredili iz Hegla in
							Marxa! Ampak, bo kdo rekel, v Heglu in Marxu so bile za to neke
							možnosti. V »svetovnem etosu« in »svetosti življenja« so tudi. Ko bodo
							vstali »aus dem Abgrund falsche Propheten«, bodo s »svetovnim etosom« in
							»svetostjo življenja« delali čudeže. <emph>Docet historia</emph>. </p>
						<p>Toliko na sploh. Rekli pa smo, da je Hribar svoje načelne misli o novi
							duhovni konstituciji sveta pospremil z vsakovrstnimi aluzijami na
							konkretno sedanjost. Z njimi je hotel ilustrirati svoja izhodišča –
							pravilnost svojih novih odkritij. Mi smo tega veseli (kakor ima navado
							reči predsedniški kandidat Lojze Peterle) ker jih lahko izkoristimo za
							preizkus njegovih izhodišč, kakšne možnosti mu dajejo pri ocenjevanju
							stanja empiričnega sveta – vsem bolj ali manj dostopnega in </p>
						<p>preverljivega. </p>
						<p>Kako protislovna je »svetost življenja« kot idejno in etično jedro nove
							civilne religije, se vidi iz Hribarjevega vztrajanja na odpravi smrtne
							kazni in hkratnega dovoljevanja ubijanja še nerojenega življenja. Na eni
							strani ima kazen za uboj že rojenega človeka za »državni zločin«, na
							drugi strani pa naj dopuščanje ali nedopuščanje še nerojenega otroka
							regulira svobodna vest. Nekonsistentnost »svetosti življenja« je tako na
							dlani: varuje že rojenega človeka (zločinca), ne varuje pa nerojenega
							človeka, ki s svetom nima še nič. Njena protislovnost je v tem, da
							enkrat arbitrarno dovoljuje, kar drugič arbitrarno prepoveduje. Tako se
							»svetost življenja« izkaže za ideološko domislico nove, nekleriške
							Cerkve in dokazuje tako, da zaradi svoje protislovnosti nikoli ne bo
							mogla predstavljati konsistentne zasnove sveta. </p>
						<p>Hribar potem še razširi svojo invektivo na napore Cerkve za zaščito
							nerojenih otrok. Pravi, da v nekaterih katoliških državah ne dovoljujejo
							svobodno odločati, katerim otrokom bodo pustili, da se rodijo, in
							katerim ne. To da je »državna kontrola nad vestjo državljanov«. Hribar
							tu uporabi staro metodo, po kateri je treba najprej prirediti stvarnost
							in jo potem interpretirati. Država se ne briga za vest državljanov – to
							ji Hribar podtika – pač pa ne dovoljuje ubijanja človeka (tudi če še ni
							rojen). Ko država – preko svojih sodišč – na primer obsodi novinarja, da
							je vede širil neresnične stvari o določenih ljudeh, tega ne dela zaradi
							kontrole nad novinarjevo vestjo, ampak zaradi zavarovanja integritete
							svojih državljanov. Države ne briga vest, državo brigajo dejanja. To
							velja za državo. S Hribarjem pa ni čisto tako. Pri njegovem odnosu do
							države nima vest kaj opraviti. Nikdo ne zahteva, da Hribar ljubi državo
							in njene zakone, pač pa jih mora izpolnjevati. Tukaj vest nima kaj
							iskati. V povsem drugačnem položaju pa je Hribar kot konstituent
							narodove kulturne elite. Tu ima vso besedo vest (država pa nobene). To
							je zato, ker je kultura duhovna zgradba, ki je ni mogoče postaviti razen
							v nomosu svobode in vesti. Tu je treba vésti dovoliti, da regulira
							človekova dejanja in človekove napore glede tega, ali so dobri ali
							slabi. To je za kulturo bistvene važnosti, a mora to razločevanje
							potekati v normi vesti – svobodne, a ne nevezane. Prispevati h kulturi,
							ki v inventar človekovih pravic vključuje svobodo ubijati potomce, je
							tako zelo slabo, da tega evropski človek ne bi prenesel, ko se ne bi bil
							že zdavnaj katapultiral v orbito moralnega relativizma – ko ne bi bil z
							emancipacijo izdelal očal, ki mu to omogočajo. Kdor pa je v stanju, da
							si ta očala kdaj sname, se znajde pred prizorom, ki bi mu bil kos samo
							kak novi Apokalipto. </p>
						<p>Kako malo doktrina o »svetovnem etosu« in »svetosti življenja« smrtnega
							bitja varuje človeka, ki si vzame za nalogo razumeti in normirati svet,
							kaže tudi mesto v Hribarjevem besedilu, kjer pravi, da so »za upadanje
							števila novorojenčkov, ki smo mu žal zaradi neustrezne demografske
							politike podvrženi tudi Slovenci, razlogi drugod«, in ne opazi, da v
							skladu s to dikcijo razlogi niso nikjer drugod kot v »neustrezni
							demografski politiki«. Zunaj dikcije, ki si jo je izbral, pa je jasno,
							da so razlogi drugod, tudi v stanju duha, ki ga že nekaj desetletij
							izdeluje slovenska kulturna elita. Kaj pa je narodova kultura drugega
							kot to, kar si narod o sebi misli? </p>
						<p>Tudi pripomba, ki sledi odkritju, da se v »državah, v katerih katolicizem
							prevladuje tudi politično«, prepovedi o svobodnem odločanju o rojstvu
							otrok redno pridruži še zahteva po ponovni uvedbo smrtne kazni, je
							preveč žurnalistična in premalo analitična za slovesni značaj jubilejne
							številke revije. Avtor namreč pravi: »Ponovno bi radi ubijali v imenu
							Življenja.« To seveda ni noben argument, to je stavek iz prepone. </p>
						<p>Posebno mesto, ki ga moramo prebrati v luči začetnih postavk evropske
							civilne religije, je tudi Hribarjeva ocena referenduma o umetnem
							oplojevanju neporočenih žensk. Hribar ga ostro zavrne in pravi, da je to
							bilo »najsramotnejše vseslovensko glasovanje doslej«, saj je bil to
							»referendum o življenju oziroma o neživljenju«. Rezultat, v katerega se
							je referendum iztekel, se mu zdi najprej krivičen, ker preprečuje
							zanositev nekaterim ženskam, a je dobro na njem to, da je pokazal, kako
							abotno je, sklicevati se na »religiozne temelje razumevaja svetosti
							življenja«. Tu imamo naposled neposredno konfrontacijo dveh pojmovanj
							»svetosti življenja«: svetost življenja, umevana v »prostosti duha« – po
							našem mnenju nihilistično – in svetost življenja, kot ga razume
							krščanstvo. </p>
						<p>Po Hribarjevem mnenju so se Slovenci s tem, da niso dovolili neporočenim
							ženskam umetne zanositve, obrnili proti »svetosti življenja« in »proti
							rojstvu toliko in toliko otrok«. Ob tem bi lahko rekli dve stvari. Ko
							Hribar označi referendum za »najsramotnejše vseslovensko glasovanje
							doslej«, bi lahko opazil, ko bi mu bil prisoten horizont slovenskih
							sramot, da se je na volitvah aprila 1990, na katerih je bil za prvega
							predsednika demokratične Slovenije s šestdesetimi procenti izvoljen
							nekdanji partijski šef Milan Kučan, v tekmi z nekdanjim disidentom in
							pregnancem Jožetom Pučnikom, zgodila sramota, ki bi lahko z
							referendumsko uspešno tekmovala. Pa ni opazil, ker se je naučil svojo
							pozornost selektivno usmerjati. Drugič pa bi se Tine Hribar, ko govori o
							rojevanju otrok, lahko spomnil na »dostojanstvo človeka«, ki ga sam
							navaja kot eno od »temeljnih vrednot svetovnega etosa«. Ni pomislil, da
							so se Slovenci spomnili ravno na dostojanstvo človeka, ko so odklonili
							takšno »reprodukcijo«. Morda tudi ni slišal Ivana Mamića, poslanca
							državnega zbora, ki je na seji 19. 6. 2001 takole zaključil svoj
							pledoaje proti zakonu: »Apeliral bi na to, da postavimo človeka na
							mesto, ki mu gre.« (Aktualni predsednik države Milan Kučan pa je na
							tiskovni konferenci teden pred referendumom posredno sporočil, da bo sam
							sicer glasoval za obstoječo novelo, zraven pa pripomnil, da je treba
							biti »zelo občutljiv«. Zakaj gre za možnost, da se z »odločitvijo države
							poseže v pravice posameznika«. Ne bi bilo potrebno, a vseeno: ne gre za
							odločitev države, ampak za odločitev državljanov; posamezniki imajo do
							nekaterih stvari pravico, </p>
						<p>do drugih pa ne; in če državljani na legitimen način v legitimni zadevi
							odločijo, da posamezniki do določenih reči nimajo pravice, potem je pač
							nimajo. Tu nimamo nasilja države, ampak »nasilje« demokratične večine.
							(Kar je samo po sebi lahko seveda tudi problem.) </p>
						<p>Nadalje »svetovni etos« in »svetost življenja« naročata dr. Hribarju,
							kako mora gledati na nedavno sprejeti zakon o verski svobodi. Hribar mu
							zameri veliko stvari: zgodovinsko regresivnost, protimoderni vzgon. V
							resnici pa vsi vemo, da je zakon o verski svobodi tranzicijski
							politično-pravni akt, ki je bil nujno potreben za normalizacijo odnosov
							med verskimi skupnostmi in državo. Ko ne bi bilo boljševiške totalitarne
							diktature, ki je v verskih skupnostih, zlasti v Katoliški cerkvi, videla
							vir svoje moralne negacije, tak zakon ne bi bil potreben. Katoličani, ki
							so v totalitarizmu edini udejanjali javno drugačnost, so bili pod
							nenehnim nadzorom represivnih ustanov boljševiške države. Zato je
							demokratična država – zgodilo se je to šele v drugem desetletju njenega
							obstoja – morala to stanje s posebnim zakonom evropeizirati. </p>
						<p>Hribar je to preprosto in neodložljivo dejanje proglasil za vrnitev v
							predmoderno. Kaj ga je k temu gnalo? Ali kaka regula civilne religije?
							Ali pa njegov ěthos, za katerega je rekel stari Heraklit, da je človekov
							demon? </p>
						<p>Zakon o verski svobodi se zdi Hribarju nesprejemljiv zlasti zato, ker
							dovoljuje verskim skupnostim – spet je tu mišljena predvsem Katoliška
							cerkev – organizirati zasebne šole. Strah ga je, da verske šole ne bodo
							temeljile na »vrednotah svetovnega etosa«, čeprav si ne moremo
							predstavljati, da bi mu bilo neznano, da je Jegličeva katoliška
							gimnazija, ki je temeljila na krščanskem etosu, hkrati opozarjala in
							tako gojila tudi »vrednote svetovnega etosa« – v zanesljivi zgodovinski
							obliki. Danes pa imajo zasebne, zlasti katoliške šole posebno vlogo, ki
							nam stopi pred oči, če pomislimo na dvoje. Za sedanjo šolo je treba
							reči, da ni pri sebi – da ni to, kar bi morala biti. Šola je šola
							takrat, kadar mladega človeka v zadostni meri seznani s svetom – z
							njegovo resničnostjo in njegovimi perspektivami – in ga opremi z
							izobrazbeno in moralno aparaturo, ki mu bo omogočila vožnjo brez večjih
							karambolov. Današnja šola nima tega v sebi, da bi mogla opravljati to
							vlogo. Še vedno se ji poznajo totalitarne okvare, novolevičarski
							nihilizem, ki je nasledil nekdanjo ideologijo, pa ji ne dovoli vrnitve v
							normalne okvire. Poleg tega je tu še dejstvo, da to stanje najgloblje
							prizadeva katoličane. Če hočejo obnoviti kulturno samobitnost, morajo
							imeti vsaj nekaj šol na vseh ravneh izobraževanja. Pravico do tega jim
							dajejo evropske norme, posebej pa še moralni kredit, ki so si ga
							pridobili s tem, da so bili desetletja in desetletja tista javnost, ki
							je relativirala totalnost totalitarne države. Visoka cena, ki so jo
							katoličani za to zadržanje morali plačati, brani dostojnemu človeku, da
							bi jim to pravico odrekal. Toda dr. Tine Hribar je očitno človek, ki se
							temu vzgonu lahko upre: na primer tako, da promotorje zasebnega
							katoliškega šolstva spreminja v »sovražnike laične družbe«. </p>
						<p>Kako malo previdnosti in rezerve zahtevajo od Hribarja idejna izhodišča,
							ki jih poizkuša promovirati v tem besedilu, kaže tudi trditev – ob
							kateri takoj pomislimo, da bi jo, preden jo je poslal v javnost, moral
							dati v ponovni postopek – da so se vse velike vojne 20. stoletja
							odvijale pod »obnebjem biblijske supercivilizacije«. Vse velike vojne
							20. stoletja so res bile takšne, da bi jim lahko ali pa celo morali reči
							evropske vojne. Obenem pa za Evropo 20. stoletja ne moremo reči, da je
							bila »pod obnebjem biblijske supercivilizacije«. Za dejanja, ki jih je
							Evropa tega stoletja uprizorila, ne moremo reči, da je bila biblijska
							civilizacija zanje kriva do te mere, da bi bila </p>
						<p>odgovorna. Ozvezdja, ki so stala nad to Evropo, so žarela v energiji
							jakobinskega upora, nacionalne in romantične samopoveličanosti in
							ničejanske duhovne nadutosti. Evropa, ki jo označujemo s kraji, kot so
							na primer Auschwitz, Katin, Kočevski Rog, se je mogla uresničiti šele
							potem, ko je bila storjena <emph>hybris</emph> – veliki prestop meje med
							tem, kar človeku gre, in tem, kar človeku ne gre. </p>
						<p>Czeslaw Milosz se je v debati po nekem predavanju (Europa und die Folgen,
							Castelgendolfo Gespräche 1987, str. 328) dotaknil vprašanja, ali je
							krščanska Evropa odgovorna za holokavst. Malo pred tem je namreč to
							vprašanje zaostril avtor filma <emph>Šoah </emph>Claude Lanzmann, ki je
							stal za tezo, da je bil genocid nad Judi posledica krščanskega
							antisemitizma. Tudi urednik nekega kalifornijskega časopisa, za katerega
							je Milosz dajal intervju, je bil mnenja, da ima Lanzmann prav.
							»Poizkusil sem mu pojasniti, zakaj imam to tezo za napačno. Prvič je v
							Evropi že najmanj dve stoletji opaziti proces relativizacije in
							razkristjanjenja, kar je torej potekalo pred genocidom nad Judi.
							Največjo odgovornost sta po mojem mnenju nosila naravoslovje in tehnika
							s svojim kvantitativnim obravnavanjem narave in človeka. Pri vsem
							krščanskem antisemitizmu ni bilo še nikoli tako, da bi se človeška bitja
							obravnavala zgolj kot statistične enote, ki jih je mogoče enostavno
							izbrisati.« </p>
						<p>Pod kako silovitim pritiskom <emph>a tergo</emph> je Hribar moral biti,
							nekoliko zaslutimo iz še enega stavka v tem kontekstu, da je namreč bilo
							»ubijanje v imenu Boga ne samo dovoljeno, ampak tudi zapovedano«. To,
							česar sem se dotaknil sedaj, po vsej podobi spada v teologijo in bi bilo
							mogoče bolj pametno, da bi se umaknil. A bi ta stavek le rad opremil z
							neko zgodovinsko pripombo, ki bi ga utegnila postaviti v drugo
							perspektivo. Domobranci so se bojevali za to, da bi Slovenija ostala v
							civilizaciji, kakor se je ustvarila v zgodovini. Hoteli so, da se po
							vojni obnovi Slovenija v razvitosti tistih razsežnosti, ki so <emph>in
								nuce</emph> obstajale že pred vojno: zasebna lastnina, tržno
							gospodarstvo, pluralna demokracija, pa tudi svoboda vesti in človekove
							pravice. Ker so se domobranci bojevali proti brezbožnemu boljševizmu, so
							pri tem imeli v mislih tudi Slovenijo, v kateri bodo lahko svobodno
							udejanjali krščansko prepričanje in krščansko kulturo. In ker so bili
							vojaki in so se bojevali, so tudi ubijali. Zato so njihovi nasprotniki
							to izkoristili, naredili retorični <emph>quid pro quo</emph> in jim
							naprtili – Tine Hribar bi, če bi tako naneslo, to naredil še danes – da
							ubijajo »za Boga« ali »v imenu Boga«. A nič ne bi moglo biti dlje od
							resnice. Domobranci niso ubijali »v imenu Boga«, ampak v imenu sebe in
							svoje napadene in ogrožene svobode – osnovne svobode, moramo dodati. </p>
						<p>Zato slovenska državljanska vojna ni bila verska vojna, za kar so jo
							nekateri hoteli narediti, ampak je bila politična vojna v izvornem
							pomenu te besede – vojna za <emph>polis</emph>. Šlo je za temeljne
							atribute človekovega obstajanja na zemlji: za svobodo misli in besede.
							Resničnost tega stavka so boljševiki dokazovali pol stoletja, potem ko
							so domobranci prvi del vojne izgubili. </p>
						<p>Hribar nadaljuje s trditvijo, da »prostost duha« danes ogrožata dve
							duhovni regresiji: k Tomažu Akvinskemu in Karlu Marxu. Ta vzporeditev je
							sicer nevzdržna, a nas zanima aktualna vrednost tomistične tradicije. O
							tem obstajajo mnenja zelo kompetentnih ljudi, ki so koničasto nasprotna
							Hribarjevim. Alasdair Macintyre (Whose Justice? Which Rationality? 1988,
							str. 402/403) pravi o tem naslednje: » … tisti, ki so se uspešno prebili
							skozi vprašanja pravičnosti in praktične racionalnosti, izhajajoč iz
							osnov, ki jih je zgradil najprej Aristotel in potem Akvinec, imajo vse
							razloge, da trdijo, da se je racionalnost njihove tradicije potrdila ob
							srečanjih z drugimi tradicijami.« Tudi John Gray (Enlightenment’s Wake.
							1955, str. 151) odobravajoče navaja Macintyrovo mnenje o superiornosti
							tomistične tradicije: »Macintyre uveljavlja koncept raziskovanja, ki je,
							izrecno tomističen po izvoru in navdihu, eksplicitno vezan na tradicijo,
							a se njegova superiorna racionalnost izkazuje v tem, da rešuje težave,
							ki jih rojevajo, ne da bi jih bile v stanju tudi reševati, druge,
							rivalne tradicije.« O relevantnosti tomističnega pristopa v sedanjem
							času pa, nadaljujoč, pravi naslednje: »Modernistični projekt
							prosvetljenstva je ostal, čeprav je v mnogih točkah prekinil s klasično
							in srednjeveško predmoderno mislijo, v stiku z njo v njenem
							univerzalizmu in v njeni utemeljujoči in predstavljajoči racionalnosti.
							Predmoderni pogled na svet, kakor se nahaja tako pri Aristotelu kakor
							pri Akvincu, je pogled, ki tako razume človekove moralne kategorije, da
							so sposobne slediti strukturi stvari v svetu in v katerih človekov razum
							mikrokozmično odseva red v kozmosu. Moderni pogled na svet prevzema od
							klasične zahodne tradicije koncept misli, po katerem ta zrcali ali
							predstavlja svet in po katerem racionalnost temelji na univerzalnih
							utemeljitvah. To je koncept misli, ki se je uveljavil tako v klasični
							zahodni filozofiji kakor tudi v krščanstvu do današnjih dni.« (Prav tam,
							152) </p>
						<figure>
							<graphic url="slike_z_66/z_66_69.png"/>
							<head>Spomin na poletje <name type="author">Mirko Kambič</name></head>
						</figure>
						<p>V boju proti nihilizmu Hribar krščanstvu ne pripisuje nobenih možnosti.
							To je zato, ker se je povezalo s platonizmom in tako postavilo podlago
							za nadaljevanje metafizike, »iz katere izhaja nihilizem«. Krščanstvo
							razumeva sebe seveda drugače. Helenska filozofija je z avtoriteto misli
							samo podprla njegovo inherentno univerzalistično naravo. Lani 12.
							septembra je papež Benedikt XVI. v predavanju na univerzi v Regensburgu
							razložil, z avtoriteto profesorja in prvega človeka Cerkve, kako
							bistvena je ta zveza za krščanstvo, nekoč in danes. (V Zavezi 63 smo
							objavili slovenski prevod, v upanju, da ga bo mnogo Slovencev, ne
							prebralo, ampak premislilo. Med bralce bi povabili tudi akademika dr.
							Tineta Hribarja, če se mu seveda ne graja, ker je stvar katoliška.) </p>
						<p>Navedeni münchenski filozof Robert Spaemann je v že citiranem delu (str.
							319) o tej tematiki, opirajoč se na Bergsonovo razlikovanje med »zaprto
							religijo« in »odprto religijo«, rekel, da se zaprta religija utemeljuje
							na običaju in tradiciji, zato je zaprta religija partikularistična.
							»Navdih odprte religije pa je preroški in univerzalističen. Če se je
							evropsko krščanstvo vedno znova uprlo nevarnosti, da bi postalo zaprta
							religija, potem je to bilo predvsem na temelju svoje prejšnje simbioze z
							grško filozofijo, z njenim logosom in njeno voljo do spoznanja počel.« </p>
						<p>To, česar se Hribar dotakne na koncu svojega eseja, smo za konec
							prihranili tudi mi, čeprav smo bili že na tem, da se stvari, sploh ne
							dotikamo. Gre namreč za nekaj, kar zadeva vsakega človeka, pastirja pod
							Triglavom in člana Slovenske akademije znanosti in umetnosti: gre za
							okus. Kaj se je torej zgodilo s Hribarjem in njegovim okusom v
							razredčenih sferah svetovnega etosa, se sprašujemo. Naredil je namreč
							neko vzporedbo, ki je človek – posebej mogoče človek-Slovenec – ne bi
							smel narediti. Način, kako so pokopali Silva Pluta in Metoda Trobca, je
							pojasnil z načinom, kako so po vojni morili slovenske domobrance. Silvo
							Plut in Metod Trobec sta bila zločinca. (Tako je ugotovilo neko od ljudi
							postavljeno sodišče; kaj to pomeni v tistem jeziku, ki je nad nami in ga
							mi ne razumemo v celoti, ne vemo, a v človeških merah sta bila, z zadnjo
							človeško avtoriteto, spoznana za zločinca; za kristjana – čisto mogoče
							pa za vsakogar – je tako, da ima, kakor pravi Evelyn Waugh, zadnjega
							človeka za bolj vrednega božjega zanimanja kot sebe, saj nikoli ne ve,
							kaj v končni veljavnosti je.) Torej Silvo Plut in Metod Trobec sta bila
							zločinca in, po merilih, ki veljajo za vzporedbe, so bili zločinci tudi
							domobranci. Nerodno nekolikanj je le to, da so jih tako pokončali. </p>
						<figure>
							<graphic url="slike_z_66/z_66_70.png"/>
							<head>A sedaj je jesen <name type="author">Mirko Kambič</name></head>
						</figure>
						<p>Hribar domobrance dopušča samo v toliko, v kolikor so mrtvi. Živih ne
							mara, mogoče bi bilo celo sklepati, da jih sovraži. Sedaj nekoliko vemo,
							kaj pomeni »posvečenost mrtvih«: posvečenost mrtvih je nekaj, ob čemer
							brez težav obstaja <emph>zavrženost živih</emph>. Tako smo sedaj pri eni
							od novih zapovedi: ljubi mrtve in sovraži žive (ne vedno, se razume, le
							če ne grejo v tvoj koncept). Nova Slovenska zaveza se že šestnajst let
							trudi, da bi za domobrance uveljavila pravično podobo, in je za to
							deležna vsakega prekletstva. To je zato, ker mnogi, po Hribarjevem
							receptu, domobrance sovražijo, kolikor so živi. (Zunaj Hribarjevega
							recepta jih sovražijo tudi mrtve.) A kako naj bodo živi, potem ko so
							mrtvi, če ne v zgodovini! Poleg tega je Nova Slovenska zaveza naredila
							vse, da dobijo »nagrobnik, se pravi, nagrobno spominsko znamenje z
							imenom pokopanega«, a zato praktično od nikoder ni dobila nobenega
							priznanja, tudi od akademika dr. Tineta Hribarja ne, ki je opolnomočeni
							agent gibanja za posvečenost mrtvih. Kakor da bi njeni člani počeli
							nekaj nedostojnega, nekaj kar ni za javnost. </p>
						<p>Tako smo se dotaknili nekaj momentov izkustvenega sveta, ki jih je Hribar
							interpretiral tako, da so mu lahko služili za aktualizacijo njegove nove
							duhovne evropske politike. Njihova empirična narava nam ni pustila
							skrito, da so Hribarjeve ideološke premise nezadostne: za interpretacijo
							sveta, kaj šele za njegovo postavitev. Najmanj nezadostna, če pa
							pomislimo na njihovo vrtoglavo ambicioznost, pa začutimo, da bi se
							morali zateči k drugemu jeziku. </p>
					</div>
					<div type="div3">
						<head>Upor </head>
						<p>
							<emph>Služenje</emph> in<emph> upor</emph> sta dve besedi za dvoje
							možnosti, ki jih imamo na svetu. Velika večina ljudi se </p>
						<p>odloči za prvo možnost. To storijo predvsem zato, ker stvari so in ker
							svet je; ob tem čutijo, da služenje naravno izhaja iz biti in bivanja,
							iz tega, da kaj je. Večina ljudi je normalnih v tem pogledu, da – brez
							natančnega premisleka ali pa sploh brez premisleka – v sebi vedo, da
							sveta, prav zato, ker je, ni mogoče pustiti na cedilu. Ta nezavedni
							premislek – če smemo uporabiti protislovje – jih potiska v odločitev, da
							se vključijo v svet, ne glede na to, kakšen je. Nekateri so potem za to
							tudi nagrajeni, z mirom, <emph>ki v njih razpenja svoje šotore</emph>,
							včasih pa tudi z izrednimi in nepričakovanimi tolažbami. To jim daje
							občutek, da so na pravi poti – občutek, ki počasi preide v védenje, ki
							je tako zanesljivo, da vzdrži tudi takrat, kadar smisel sveta izginja v
							disonanco. </p>
						<figure>
							<graphic url="slike_z_66/z_66_71.png"/>
							<head>In se bo vsak čas začelo učenje – iz knjig <name type="author"
									>Mirko Kambič</name></head>
						</figure>
						<p>Z večino je tako. Večina ljudi pristaja na svet. Včasih pa se zgodi, da
							dobi svet v očeh kakega človeka podobo, ki mu pravi, da ga ne more
							sprejeti ali celo ne sme sprejeti. Ne sprejeti je premalo, čuti, da ga
							mora zavreči. Ker pa svet zaradi tega še ne preneha obstajati, je ta
							človek sedaj v uporu. Živeti v uporu, pomeni, živeti v najglobljem
							tujstvu. To je upor, živeti v tujstvu. </p>
						<p>V 4. poglavju 5. knjige 1. zvezka Bratov Karamazovih pisatelja F. M.
							Dostojevskega smo priča pogovoru med bratoma Ivanom in Aljošo. Ivan hoče
							razložiti Aljoši, zakaj sveta, kakršen je, ne more sprejeti. Preveč je v
							njem trpljenja, in kar je huje, prenašajo ga nedolžni, tudi in mogoče
							predvsem otroci. Ivan opiše nekaj primerov, ki nas, kadar jih preberemo,
							vedno spet pretresejo (a se ob tem zavemo, da bi 20. stol. lahko
							pokazalo še kaj bolj rafiniranega). Ivan ve, da bi za to, da se svet
							spet sestavi in dobi smisel, bilo potrebno odpuščanje. Toda Ivan
							odpuščanja ne dopušča in ne dovoljuje. Stvari, ki jih je opisal, so
							takšne, da bi bilo odpuščanje nemoralno. Pisatelj zaključi pogovor: </p>
						<p>»To je upor,« je tiho in s pobešenimi očmi spregovoril Aljoša. </p>
						<p>Tako bi bilo mogoče to stanje razrešiti? Za Dostojevskega vemo, kako ga
							je razrešil. Kakor je znano, je v nekem pismu zapisal: »Tudi če bi
							vedel, da govori resnica proti Kristusu, bi se odločil za Kristusa.« To
							nas pripelje k misli, da vera v Kristusa lahko »tolče vsak argument«.
							(Tudi Urbančičev »prikriti nihilizem dobe«.) Ivanova rešitev je
							drugačna. V navedenem pogovoru z Aljošo pravi nekje: »Rajši imam svoje
							nemaščevano trpljenje in svoje neutolažljivo ogorčenje, pa bodisi, da
							nimam prav.« </p>
						<p>Tako imamo sedaj dve rešitvi. Dostojevski: Kristus, in s tem smisel,
								<emph>tudi če nimam prav.</emph> Ivan: upor, in s tem nesmisel,
								<emph>tudi če nimam prav</emph>. Tudi če sta obe odločitvi
							diametralno nasprotni, sta enaki v tem, da sta obe odločitvi, v
							radikalnem pomenu besede. Dodatek »<emph>tudi če nimam prav</emph>« daje
							obema stališčema status čiste odločitve. Tako dobi ta beseda osrednji
							pomen, zdi se, da je nanjo vezana človekova usoda. Odločiti se moramo,
							ker smo, kakor pravi Pascal, »vkrcani«. To je cena, kdo bi rekel,
							strašna cena za našo človeškost. </p>
						<p>Količina bolečine nedolžnih v svetu je en razlog za upor. Drugi pa je
							tisti, ki ga je v drami <emph>Disident Arnož in njegovi</emph> prikazal
							pisatelj Drago Jančar. To je ena najbolj žalostnih slovenskih iger, a v
							svoji preprosti monumentalnosti tudi ena najglobljih (ob Smoletovi
								<emph>Antigoni</emph> in Zajčevem <emph>Vorancu</emph>). Ta </p>
						<p>igra je tako pretresljiva zato, ker v njej gledamo propad preroka, ali
							bolje, človeka, ki se ima za preroka. Propade zato – propad ni samo
							zunanji, ampak tu tudi notranji – ker se je postavil za preroka in ni
							bil izbran. Ni nastal zato, ker bi lahko rekel, <emph>Položil si mi v
								usta novo pesem</emph>, ampak se je izbral sam. V tem je njegova
							tragičnost: da je postavil samega sebe. </p>
						<figure>
							<graphic url="slike_z_66/z_66_72.png"/>
							<head>In iz življenja <name type="author">Mirko Kambič</name></head>
						</figure>
						<p>Ni preizkusil glasov, ki so ga vabili na pot uporništva, ali so pristni
							ali ne, ampak jih je sprejel kakor tisti, ki jih je že od nekdaj hotel
							slišati. Ko so ga torej na neki slovenski gmajni obstopile čarovnice in
							zaplesale okoli njega čarni krog in mu pele pesmi z zapeljivimi
							besedami, je verjel takoj: da bo samosvoj, da bo velik, da bo govoril
							resnico do poslednjega konca, da bo svoje ljudi popeljal v odpadništvo
							in herezijo, da se bo njegov vpliv čutil, da se ga bodo bali mogočniki
							zemlje. </p>
						<p>Toda ko poslušamo njegove govore v Ljubljani in potem v Ameriki, čutimo,
							da nimajo pravega sporočila. Nekako že vemo, da nikoli ne bo napisal
								<emph>Knjige</emph>, ki jo od njega pričakujejo njegovi verni in ki
							bi bila enakovredna tisti, na katero se sklicujejo njegovi zoprniki.
							Zunanji propad je potem samo spremljava njegovi notranji nezadostnosti.
							Nazadnje se mu ljudje, ki jih je hotel narediti za svoje učence, uprejo
							tako, da zapustijo njegovo vodstvo in se obrnejo k tistim, ki se
							razumejo na ta svet. Njegova vdaja je sedaj popolna. Na koncu samo še
							onemoglo prikimava tistim, ki sedaj dajejo norme. </p>
						<p>Z Arnožem je Jančar naredil to, kar je v tem času moral nekdo narediti:
							pokazal je ničevost uporništva – njegovo futilnost in avtodestrukcijo.
							Pokazal je, da s pesmijo, ki so jo tako sladko pele <emph>Sirene</emph>
							časa, ni nič. Toda ker je umetnik, je svojega junaka, nosilca te
							kolektivne utvare, upodobil tako, da ga nismo mogli gledati brez
							usmiljenja – usmiljenja tudi do sebe in človekove zmotljivosti.</p>
						<p>Mogoče se bo bralec začudil, a prav za konec bi bilo prav, da se, ne brez
							zveze s tem, o čemer sedaj govorimo, spomnimo na neko daljno postavo, ki
							se je zasvetila v zarji prve renesanse, človeka, ki je bil »katoličan in
							tomist do zadnjega vlakna«, Florentinca <emph>Girolama
							Savonarola</emph>. S svojim mučeništvom je pokazal, kako je treba živeti
							uporništvo v odgovornosti do zgodovine. Ni bil človek samo za svoj čas.
							Bil je človek za vse čase. </p>
					</div>
				</div>
			</div>
		</body>
		<back>
			<div type="div1">
				<head>Dodatek</head>
				<div type="div2">
					<head>Dodatek</head>
					<div type="div3">
						<p>Član predsedstva Jugoslavije Stane Dolanc:</p>
						<p>TADA NISMO STRALJALI NIKOGA. SVI TI ZAROBLJENICI SU ODVEDENI U MARIBOR,
							GDE JE VEČINA ODMAH PUŠTENA. ZAROBLJENCI, KOJI SU TADA BILI U NAŠIM
							IMPROVIZOVANIM LOGORIMA, DOBIVALI SU HRANU KAO ŠTO SU JE DOBIVALI I NAŠI
							VOJNICI, LEČILI SU JIH NAŠI LEKARI I POSTUPALI SMO S NJIMA HUMANO.</p>
						<p>(Završne operacije za oslobodženje Jugoslavije, Beograd, 1986, str.
							801/801)</p>
					</div>
				</div>
			</div>
			<div type="div1">
				<head>Na platnicah</head>
				<div type="div2">
					<head>Sorodstvo v prvem kolenu:</head>
					<div type="div3">
						<head>A. Mario Robotti,<lb/>poveljnik 11. armadnega zbora, 4. avgusta
							1942:</head>
						<p>"Gallo, dobro razčisti vedenje osumljencev, ker se mi zdi, da je že malo
							preveč, če med 73 osumljenci ne bi našli niti enega primera. Kaj pravijo
							določbe 4 C in tiste nadaljne? Sklep: UBIJA SE PREMALO!" (Podčrtal T.
							F.)</p>
						<p>(Tone Ferenc, Ubija se premalo, Ljubljana 1999, str. 22)</p>
					</div>
					<div type="div3">
						<head>B. Edvard Kardelj,<lb/>predsedništvo centralne vlade, 25. 6.
							1945:</head>
						<p>"KIDRIČU osebno. Najkasneje v teku treh tednov bodo razpuščena sodišča
							nacionalne časti, vojna sodišča bodo sodila samo vojnim osebam, vse
							drugo bodo prevzela redna sodišča. Proglašena bo nova amnestija. NIMATE
							TOREJ NOBENEGA RAZLOGA BITI TAKO POČASNI V ČIŠČENJU KOT DOSLEJ.
							KARDELJ." (Podčrtal J. S.)</p>
						<p>(AS 1589 / CKZKS/III, škatla 47)</p>
					</div>
				</div>
				<div type="div2">
					<head>Priporočamo</head>
					<div type="div3">
						<head>France Pernišek<lb/>Moj begunski dnevnik 1945–1949</head>
						<figure>
							<graphic url="slike_z_66/z_66_73.png"/>
							<head>France Pernišek, Moj begunski dnevnik 1945–1949</head>
						</figure>
						<p>Izdala Studia Slovenica</p>
					</div>
				</div>
			</div>
		</back>
	</text>
</TEI>
