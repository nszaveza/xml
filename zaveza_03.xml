<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Glasilo Nove Slovenske zaveze</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp/>
                    <name>Odbor NSZ<!--  ??? saj gre tu za e-izdajo, ali za tiskano ??  --></name>
                </respStmt>
                <respStmt>
                    <resp>Odgovorni urednik</resp>
                    <name>Pavle Kogej</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
                <respStmt>
                    <resp>Za ilustracije smo v tej številki vzeli lesoreze Bare Remčeve, ki jih je slikarka pripravila
                        za knjigo pesmi poljske medvojne lirike, ki jih je prevedel dr. Tine Debeljak in izdal v Buenos
                        Airesu pod naslovom Žalost zmagoslavja. Pod vsakim lesorezom smo navedli naslov pesmi, h kateri
                        je lesorez izvorno služil kot ilustracija. V knjigi so lesorezi barvni, česar se v našem časniku
                        žal nismo mogli držati.</resp>
                    <name>Bara Remec</name>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>171 KB XML</extent>
            <publicationStmt>
                <publisher>
                    <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova Slovenska zaveza</p>
                </availability>
                <idno type="issue">3</idno>
                <idno type="ISSN">xYxyxcc ???</idno>
                <date>2009-01-15</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">3</biblScope>
                            <biblScope type="vol">I</biblScope>
                            <biblScope>številka 3, december 1991</biblScope>
                            <date when="1991-12">december 1991</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2012-05-29">
                <name>Matija Ogrin</name> - drobne korekture besedila</change>
            <change when="2009-01-15">
                <name>Matija Ogrin</name> - pretvoril besedilo v zapis TEI, dodal strukturne oznake; manjkajo oznake za
                vse slikovno gradivo</change>
        </revisionDesc>
    </teiHeader>
    <text>
        <front>
            <titlePage>
                <docTitle>
                    <titlePart>Zaveza št. 3</titlePart>
                    <titlePart>Revija za duhovna, kulturna in politična vprašanja sedanjosti in prihodnosti – s posebnim
                        ozirom na krizo slovenstva po boljševiški revoluciji in državljanski vojni</titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova Slovenska zaveza</publisher>
                    <pubPlace>Ljubljana</pubPlace>
                    <docDate>2009</docDate>
                </docImprint>
            </titlePage>
            <divGen type="toc"/>
        </front>

        <body>
            <div type="div1">
                <head> </head>
                <div type="div2">
                    <head>Faksimile prve strani 1. št. Slovenske zaveze</head>
                    <figure>
                        <graphic url="slike_z_03/z_03_.png"/>
                        <head>Faksimile prve strani 1. št. Slovenske zaveze</head>
                    </figure>
                    <p>To je faksimile naslovne strani prve številke Slovenske zaveze, ki nosi datum 7. maj 1942. List
                        je torej izšel že po umoru Župca in Kiklja in še preden so ustrelili Ehrlicha. To je bilo torej
                        sredi prve slovenske krvave pomladi – druga je nastopila z majem 1945. Dve pomladi torej
                        zamejujeta osvobodilni poseg Partije v zgodovino slovenskega naroda. Obe stojita v znamenju
                        umora, ki je zadnje in največje nasilje nad človekom. Tako je Partija, bolje kot vse besede,
                        pred sodobniki in zgodovino sama razkrila svojo dušo.</p>
                </div>
                <div type="div2">
                    <head>Besedila medvojne Slovenske zaveze in njihov čas</head>
                    <docAuthor>Justin Stanovnik</docAuthor>
                    <div type="div3">
                        <p>Ker želimo bralcem dati možnost, da sami presodijo, kakšni ljudje so se zbirali v Slovenski
                            zavezi, kateri duh jih je vodil in katerim ciljem so se bili zavezali, objavljamo v
                            naslednjem nekaj odlomkov iz ohranjenih številk. Vse so izšle maja, junija in julija 1942, v
                            času, ko je Slovenija gorela.</p>
                        <p>Če se ozremo nazaj v zgodovino in primerjamo med sabo njena kritična obdobja, bomo začutili,
                            da ni nobeno pretiravanje, če pravimo, da tisti trije meseci leta dvainštiridesetega
                            pomenijo najbolj dramatičen del naše preteklosti. Mogoče z besedo dramatičen tedanjemu času
                            že nekaj jemljemo, ker bi jo mogoče kdo povezoval z dramo kot igro. Tam namreč ni bilo
                            nobene predstave in nobenih gledalcev. Tam ni bilo nič umišljenega, vse je bilo zares: mrtvi
                            po dejanju niso odložili svoje oprave v garderobah; ljudje, ki so se odločili za nasprotne
                            strani, po predstavi niso šli skupaj v kavarno. Zato je metaforična povezava z odrom mogoče
                            zavajajoča. To življenje je bilo realno v najbolj izključujočem pomenu te besede. To
                            življenje je bilo do skrajnosti napeto, kakor tetiva, ki brni v zadnji vzdržljivosti; bilo
                            je nevarno tako zelo, da je ne samo vsako dejanje in vsaka beseda, že zgolj misel je lahko
                            pomenila vpletenost, ki se je končala s smrtjo. Bilo je tudi usodno, zakaj ljudje se niso
                            odločali samo zase in za svoj čas, ampak tudi za prihodnost, lahko bi rekli, za
                            zgodovino.</p>
                        <p>To so bili meseci, ko je, kot smo rekli, Slovenija gorela. Gorela je najprej v podobi svojih
                            vasi. Kamorkoli si tisto poletje šel, povsod je veter prenašal vonj po ožganem. Obstojnosti
                            tega vonja smo se vsi čudili: segal je v pozno jesen in tudi sneg ga ni pregnal. Polastil se
                            je dežele in legel nanjo, kot da hoče ostati za zmerom. Z vonjem, ki so ga izdihovala
                            pogorišča, se je družil vonj po smrti. Za današnja ušesa je to mogoče tuje, a smrt ima svoj
                            vonj, to smo takrat dokončno spoznali. Ko smo zjutraj vstali in zvedeli: »Prišli so ponoči
                            in ga ubili,« se nas je vsakič neubranljivo polastilo občutje, da je to bila tudi naša smrt.
                            Dobro smo namreč vedeli, da je šla mimo naših vrat in bi čisto lahko pobutala tudi pri nas.
                            Iz tega védenja je prihajalo občutje, da je bila to tudi naša smrt. In to je imelo svoj
                            vonj. In ko smo ga potem našli ležečega pred vrati, ko smo ga pokopavali brez duhovnika, ko
                            smo nad njim sami okorno in zatikajoče brali dolžne besede iz knjige, ki smo jo našli v
                            omari v zakristiji, je vse to imelo svoj vonj. Vonj po smrti torej in vonj po pogorišču.
                            Takoj bo kdo rekel, da ima tak vonj pač vojna. Toda za nas je bila vojna čisto nekaj
                            drugega. Kadar so prišli Italijani in odpeljali ljudi, je bila to vojna in je imelo drugačen
                            vonj in naša jeza in zamera sta bili drugačni.</p>
                        <p>V tistih pomladnih in poletnih mesecih dvainštiridesetega leta pa je Slovenija gorela tudi v
                            nekem drugem pomenu. To so bili namreč meseci, ko je nastopila nujnost velike odločitve.
                            Ljudje so čutili, da so pred nekim neznansko pomembnim razpotjem in da z odločitvijo, po
                            kateri poti naprej, ne bo nikomur prizaneseno in da bo vsakemu segla do zadnjega dna. Začela
                            se je delati meja in je tekla in razdeljevala: vas od vasi, hišo od hiše. Nemalokrat je
                            sekala družine. Začelo se je kazati, počasi in vedno določneje, kaj ljudje v resnici so.
                            Izbira, pred katero so stali, se je spremenila v mero njihove zvestobe. Na površino so
                            prihajale davno zatrte misli, oglasile so se zamere, za katere se je že mislilo, da so se
                            bile pozabile, in nenadoma so se, spodbujeni od velike možnosti, razrastli skrivni dvomi,
                            planili so na dan in ljudje so bili nenadoma čisto drugi. In se je zgodilo, da prijatelj ni
                            več spoznal prijatelja, ne sosed soseda, ne brat brata. Velik čas je udaril med ljudi in
                            ljudje so nenadoma začutili, kaj so in kam spadajo. Ljudje so se odločali, kot se niso še
                            nikoli v zgodovini. In ker je odločanje nazadnje zmerom dejanje človekovega duha, je imel
                            duh vedno zadnjo besedo, pa naj je šlo za še tako zunanje reči. Ko se je zaslišalo geslo
                            »Vzeli jim bomo,« so se ljudje razdelili: »Zakaj bi jemali?« so rekli eni, drugi pa »Kar naj
                            jim vzamejo, zakaj bi imeli nekateri več.« In ko je udarila ob jutrih vest »Ubili so ga«, se
                            je v ljudeh dvignil upor: »Kdo jim je dal to pravico?«. Ali pa so rekli: »Prav mu je, vedno
                            je hotel biti prvi. Nekaj je že moral storiti.« In tako dalje in temu podobno. Ljudje so
                            bili preizkušani in vedelo se je – vsak zase je dobro vedel – da gre za zelo važne reči.
                            Zato smemo reči, da je Slovenija v tistih mesecih gorela ne samo v podobi svojih vasi, ampak
                            da je požar zajel tudi duha njenih ljudi. Morda se nam ne bo zato zamerilo, če pravimo, da
                            to ni bil samo strašen čas, ampak tudi velik čas. In če bi se kdo strinjal, da je to bil
                            velik čas, potem velja še drugo: da se je dovoljeno vanj vračati samo tistim, ki so
                            pripravljeni.</p>
                        <p>Ko pravimo, da je to bil čas preizkušnje, ko so ljudje šli kakor skozi plavže, v katerih se
                            je izkazalo, kaj od rude je kovina in kaj žlindra, hočemo s tem povedati, da nenadoma ljudje
                            niso bili več samo ljudje, ampak so poleg tega bili še ljudje, ki so bili ali pogumni ali
                            bojazljivi, taki, ki so odpirali neznancem in jim dajali jesti, in taki, ki so zakopavali
                            zase, taki, v katerih se je oglasila zgodovina in omika s svojimi ukazi in zahtevami, in
                            taki, v katerih se ni nič oglasilo, ker v njih nikoli nič ni bilo.</p>
                        <p>Ljudje pa se niso samo odločali, ampak so tudi odločali in odločili. Dandanašnji smo se
                            navadili misliti, da zgodovina teče zunaj volje ljudi. Resnica je diametralno nasprotna: vse
                            se nazadnje zgodi tako, kot hočejo ljudje. Iz tega sledi, da so ljudje za svoja dejanja
                            odgovorni in da je zgodovina delo ljudi. Odgovornosti za zgodovino ne odvezujemo nikogar,
                            njen lok sega od najbolj neznatnega človeškega bitja do najbolj obdarjenega. Vprašanja, ki
                            jih ima na programu zgodovina, se postavljajo pred ljudi v tako prvobitnih oblikah, da so
                            dostopna za vsako pamet in za vsako dušo: daljnosežna zgodovinska vprašanja se namreč
                            postavljajo pred konkretnega človeka kot vprašanja dobrega in zlega, lepega in grdega, kot
                            vprašanja, ki zadevajo zvestobo in nezvestobo, pamet in brezumje. Za odgovore na ta
                            vprašanja pa smo pristojni vsi.</p>
                        <p>V tistih mesecih dvainštiridesetega, ko je gorela Slovenija, smo torej odločali o svoji
                            prihodnosti. Ni bilo vseeno, kaj si rekel ali mislil, kaj si storil in kaj opustil, ali si
                            pokleknil ali si stal. V tistih mesecih so se mnogi Slovenci odločili za komunizem ali, kar
                            je isto, niso"se odločili proti komunizmu. Ta odločitev ni bila brez posledic. Nastopile so
                            določene spremne okoliščine in volja teh ljudi se je uresničila. Zato velja skrajno porazna
                            resnica, da smo si Slovenci komunizem naložili sami. To je tisto izvorno dejstvo, iz
                            katerega so izšle vse poznejše anomalije. Najvažnejše pa so tri posledice te prvotne
                            odločitve: Prvič je tu naša povojna kolaboracija s komunizmom. Razumljivejša nam postane, če
                            pomislimo, da komunizem ni bil čisti tujek, da je bil vsaj deloma tudi naše delo, zato so
                            ljudje laže pozabili na njegovo monstruozno naravo. Drugič je tu sramoten izid prvih
                            povojnih demokratičnih volitev, ko smo Slovenci, podobno kot narodi skrajnega Balkana, znova
                            izvolili komunistično predsedstvo in je le za las manjkalo, da niso komunisti zmagali tudi v
                            parlamentu. Tudi tu ni mogoče zanikati vpliva začetne odločitve med vojno in povojne vdaje.
                            Nazadnje pa je tu dejstvo, da smo voljni prenašati civilno družbo, ki jo vodi in kontrolira
                            permutirana partijska elita in katere edina naloga je, ovirati razvoj civilne družbe, ki bi
                            ustrezala duhu demokracije. To ustvarja shizofreno kulturno, politično in gospodarsko
                            situacijo, ki onemogoča, da bi narod prišel k sebi in zasnoval učinkovit projekt svoje
                            prihodnosti.</p>
                        <p>Človek je torej bitje, ki oblikuje svojo zgodovino, in narodi si kujejo svojo usodo sami.
                            Človek seveda lahko postane tudi predmet zgodovine, tako da dela z njim, kar hoče, kar
                            pomeni samo, da drugi delajo z njim, kar hočejo. Če hoče narod postati posestnik svoje
                            usode, mora živeti prebujeno življenje. Ta budnost ali prebujenost je potrebna predvsem
                            zato, da narod ne zapade v brezumje, da ne degenerirajo senzorji, ki mu omogočajo
                            orientacijo v zgodovinskem prostoru. V tistih mesecih dvainštiridesetega je del slovenskega
                            naroda, velik del slovenskega naroda, zajelo brezumje.</p>
                        <p>Kot je razvidno iz odlomkov, ki sledijo, je ljudi, ki so pisali Slovensko zavezo, in ljudi,
                            ki so stali za njo, skrbelo samo to, da ljudje ne bi izgubili pameti. Kar naprej prosijo,
                            rotijo, vpijejo: ljudje, ne izgubite pameti! Tragično: tako so klicali, ljudje pa so se
                                <hi>že </hi>bili odločili in zavezali.</p>
                        <p>Ko danes, prebirajoč maloštevilne strani medvojne Slovenske zaveze, razmišljamo o teh rečeh,
                            ne moremo, da ne bi mislili na svoj sedanji čas. Ozremo se okoli sebe in si ne moremo
                            prikrivati: spet</p>
                        <p>smo sredi brezumja. Odpremo radio, pogledamo na ekran, prelistamo časopis – in čutimo se
                            napadene. In ko se vprašamo, kaj je tisto, kar je v nas ogroženo in napadano, nazadnje
                            ugotovimo, da je to pamet. To, kar nas žali, kar tolče ob nas, ni govorjenje zoper naše
                            interese in vrednote, ampak način, kako se govori zoper naše interese in vrednote, da se
                            namreč napadajo na način brezumja. In ker je to brezumje prevladujoče, ker prihaja od
                            vsepovsod in hkrati narašča, tako da ljudi preplavlja, so to tudi že njegove vsesplošne
                            posledice: ljudem se jemlje osnovna gotovost. Etika javne besede, samostojnost medijev,
                            avtonomnost visokih pedagoških in znanstvenih ustanov: kaj te besede sploh pomenijo? Ali
                            niso samo način, kako je danes mogoče izrekati in širiti cinizem? Tako na primer beremo v
                            časopisu naslednje besede: »Centralni komitet Demosa ali svčt, kakor mu pravijo«. Bralci
                            vedo, da je »centralni komitet« astronomsko daleč od »svčta« Demosa. Če je mogoče govoriti o
                            »centralnem komitetu Demosa«, potem je v tem prostoru mogoče reči karkoli, ker je njegova
                            struktura vsak trenutek poljubno drugačna; potem je jezik zgubil vsako referenco in je vse
                            lahko tudi vse drugo. In tole na primer: slovenski pisatelj in član skupščine se ob zahtevi
                            po registraciji društva Nova Slovenska zaveza sprašuje, čemu da se predlagatelji
                            pretvarjajo, zakaj ne bi rajši ustanovili odkrito fašistične stranke. Predlagatelji pa so
                            svoje življenje preživeli v boju s fašizmom! Tu so stvari prignane do konca, tu ni mogoče
                            ničesar več reči, tu je konec jezika. To je tako, kakor če poslušaš Miloševiča, Šešlja,
                            Babiča: tu je konec jezika. A to niso nobene izjeme, takšna je faktura večinskega dela
                            javnega govorjenja. Ljudje jezikovnih analiz ne delajo, ker tega pač niso vajeni. Ali ne
                            varajmo se! Vsak človek je v osnovi nekaj racionalnega, zato ima javno brezumje lahko samo
                            en učinek: negotovost, zmedo, nazadnje nemoč.</p>
                        <p>V nas vstopa temna slutnja in se izoblikuje v misel: to je natanko tako, kot je bilo leta
                            dvainštiridesetega. V nekem učbeniku je nekoč stalo: če hočete, da se vaši načrti
                            uresničijo, potem je najprej treba uveljaviti brezumje.</p>
                        <p>Kakor nekoč Slovenska zaveza, mora zato danes tudi Nova Slovenska zaveza, njena naslednica,
                            klicati v polje javnega življenja pamet in razum in zahtevati, da postaneta nosilca celotne
                            kulture. Sama bo, šibka kakor je, lahko malo naredila. A nekaj je že, če na stvari opozarja.
                            Danes gre predvsem za to, da se začne graditi nova civilna družba. Nova Slovenska zaveza bo
                            hotela biti ena od prvin nove civilne družbe, ne najmanj pomembna, saj ima neposredno
                            zgodovinsko zvezo s časom, ko je bila civilna družba zgrajena na nečem, kar smo v našem
                            stoletju spoznali kot neprecenljivo vrednoto – na normalnosti. Tu sta dve stvari: najprej
                            pamet, ki je, kakor vemo, utemeljena v spominu, in normalnost, v znamenju katere stoji vsa
                            velika umetnost in vsi veliki etični nauki človeštva in ki jo imata tako posameznik kot tudi
                            skupnost, kadar resnice ne postavljata, ampak jo s spoštljivim poslušanjem odkrivata. In na
                            ti dve besedi, pamet in normalnost, bi se morali kar naprej sklicevati tisti, ki bi radi, da
                            izplujemo iz Uročenega zaliva na odprto in veliko morje.</p>
                    </div>
                </div>
                <div type="div2">
                    <head>Izbrana besedila medvojne Slovenske zaveze</head>
                    <div type="div3">
                        <head>1. Dolžnosti Slovencev v osvobodilnem boju</head>
                        <p>Slovenska zaveza, štev. 1, 7. maja 1942</p>
                        <p>»Sovražnik v deželi mora čutiti, da je nasilnik, ki ga ne priznamo in ne sprejemamo.</p>
                        <p>Delo za narodno osvoboditev je dolžnost prav vsakega resničnega Slovenca. Nihče ne sme jemati
                            dela za osvoboditev v zakup in si lastiti izključne pravice do njega.</p>
                        <p>Od tega dela se sam izloča tisti, ki zapušča narodne osnove in ni sposoben, da podredi
                            strankarske koristi narodnim.</p>
                        <p>Nihče nima pravice izrabljati to delo v kake druge kakor osvobodilne namene.</p>
                        <p>Kdor bi danes trgal slovenski narod od Jugoslavije, njene zakonite oblasti in vojske, mu
                            jemlje poroštvo za rešitev in osvoboditev, zato je tako dejanje, prav kakor ideološko
                            vezanje z narodnimi sovražniki, izdajalsko in pogubno za naš narod.</p>
                        <p>Pripravo za narodno osvoboditev je treba prvenstveno voditi po koristih in razmerah
                            slovenskega naroda samega. Zato je pri maloštevilnosti naroda treba varovati slovenskim
                            ljudem življenje, dom in premoženje, kar se le da, ne da bi prodajali svojo narodnost in
                            pomagali ali se vdinjali sovražniku.</p>
                        <p>Kdor posredno ali neposredno ovaja domače ljudi ali zadeve okupatorjem, je izdajalec.</p>
                        <p>Kdor danes iz strankarskih ali ideoloških razlogov koga ubija ali mu grozi s smrtjo, ta je
                            sovražnik naroda.</p>
                        <p>Kdor uravnava svoje osvobodilno delo po navodilih kake nenarodne ali tuje organizacije ali
                            sile, vprega naš narod v tujo službo, je izdajalec naroda.</p>
                        <p>Kdor zavaja ljudstvo v anarhijo ali z nepomembnim junačenjem povzroča žrtve, pogublja narod
                            in je prav take obsodbe vreden kakor tisti, ki ruši temelje narodne države in vojske.«</p>
                    </div>
                    <div type="div3">
                        <head>2. Slovenci!</head>
                        <p>Slovenska zaveza, štev. 2, 30. maja 1942</p>
                        <p>»Bodi demokrat ali radikal, bodi pristaš ene ali druge katoliške struje, bodi levi ali desni
                            socialist, najprej si Slovenec. Či si si prisvojil kateri koli svetovni nazor, prečiščuj
                            nadalje svoje prepričanje, toda najprej si Slovenec. Imej kakršne koli ideale ali misli o
                            politični in gospodarski ureditvi družbe, vedi, da naše ljudstvo ne bo moglo uresničiti
                            nobenega ideala, dokler ne doseže osnovnega pogoja: svobodnega narodnega življenja. Zločin
                            bi bil, če bi se sedaj, ko je sovražnik v deželi, še prepirali o besedah, ideologijah,
                            programih, ko pa gre zato, da si najprej rešimo in zagotovimo svobodo. Ne prepirljivci,
                            temveč kakor zapriseženi pobratimi si postanimo Slovenci. Prav vsi brez izjeme moramo
                            usmeriti vse svoje misli in dejanja za en cilj: Združena Slovenija v svobodni
                            Jugoslaviji.</p>
                        <p>Nemec in Italijan sta naša sovražnika; in to vsak Nemec in vsak Italijan, pa naj bo fašist
                            ali nacist, desničar ali centrumaš, komunist ali meščanski demokrat.</p>
                        <p>Za eno nas smatra tujec, eno hočemo biti tudi mi nasproti sovražniku. Vse, kar nas med seboj
                            razdvaja, je manjše od tega, kar nas loči od tujca.</p>
                        <p>Iz teh misli je zaživela »Slovenska zaveza«. Težko smo jo pričakovali, pozno se je rodila, pa
                            ne prepozno. Sklenile so jo vse struje, ki jim je življenje in svoboda slovenskega naroda
                            najvišji cilj. »Slovenska zaveza« je največji dogodek v naši zgodovini po usodnem velikem
                            petku.</p>
                        <p>Dano besedo si hočemo držati, odkrito in brez zahrbtne misli. Struje bodo tekmovale z delom,
                            vsaka v svojem okolju, pa brez zavisti ali škodoželjnosti. Danes ni čas za strankarsko
                            taktiko. Uspehi enih bodo vsem v prid, zaradi zagrešenih napak bomo vsi trpeli.«</p>
                    </div>
                    <div type="div3">
                        <head>3. Doklej še?</head>
                        <p>Slovenska zaveza, štev. 2, 30. maja 1942</p>
                        <p>»Dne 26. maja je v Streliški ulici v Ljubljani morilčeva krogla podrla univ. prof. dr.
                            Lamberta Ehrlicha in njegovega spremljevalca akademika Viktorja Rojica; dve uri kasneje je
                            bil v svojem uradu v Vzajemni zavarovalnici smrtno nevarno obstreljen Ivo Peršuh, ki je umrl
                            dan kasneje.</p>
                        <p>S človeškega, narodnega in kulturnega stališča »Slovenska zaveza« najostreje obsoja umor kot
                            sredstvo strankarsko političnega boja. Prav posebno ga še obsoja v času splošne narodne
                            nesreče, ko more samo širokogrudna strpnost in medsebojna pomoč lajšati gorje in zagotoviti
                            narodu rešitev. Spričo gorja in žrtev, ki jih našemu malemu narodu povzroča sovražnik, ima
                            »Slovenska zaveza« državljansko vojno za največjo nesrečo, ki nas more sploh zadeti. Ta bi
                            pokončala še tisto malo življenja, ki ga bomo rešili pred sovražnikom, in nas onesposobila
                            za vsako osvobodilno delo.</p>
                        <p>Profesor dr. Ehrlich je bil 1. 1919 v jugoslovanski delegaciji na mirovni konferenci v Parizu
                            ekspert za Koroško in se je z živo in pisano besedo trudil za pravično razmejitev v svoji
                            ožji koroški domovini. Zanimal se je tudi za mejo na Štajerskem in v Prekmurju ter skušal po
                            osebnih stikih, ki jih je zaradi znanja jezikov dobil, vplivne osebe poučiti o upravičenosti
                            slovenskih zahtev. Po mirovni konferenci je ostal z jugoslovanskim delegatom dr. Žolgerjem
                            še več mesecev v Parizu. V tem času je zbral in uredil vse gradivo o pogajanjih za slovensko
                            zapadno in severno mejo. To gradivo obsega več dokumentov in mnogo zapiskov, ki niso
                            ohranjeni nikjer drugje. Od onih dni dalje ga je spremljalo vprašanje, kako zavarovati
                            severno slovensko in jugoslovansko mejo, ki je ostala sovražnemu sosedu na stežaj odprta.
                            Edino rešitev, ki naj bi jo dala prihodnja ureditev Evrope, je videl v tesni politični in
                            neposredni teritorialni zvezi med Slovenijo in Jugoslavijo ter severnimi Slovani: le z njo
                            bi se dala zapahniti vrata germanskemu imperializmu proti jugu in jugovzhodu.</p>
                        <p>Kot voditelj dela katoliškega akademskega dijaštva je vodil odločen boj proti komunizmu. Bil
                            je načelno oster, a ni segal po sredstvih, ki bi kogar koli opravičevala, da nastopi z
                            orožjem proti njemu.«</p>
                    </div>
                    <div type="div3">
                        <head>4. Ob petindvajsetletnici majniške deklaracije </head>
                        <p>Slovenska zaveza, štev. 2, 30. maja 1942</p>
                        <p>»Danes, dne 30. maja, je poteklo 25 let, odkar je v dunajskem parlamentu jugoslovanski klub
                            predložil zgodovinsko važno majniško deklaracijo, ki je bila in je v poznejših mesecih
                            postala še bolj vojna napoved vseh tlačenih južnih Slovanov črno–žolti dvojni monarhiji.</p>
                        <p>Kot močan vihar je tedaj šel preko slovenskih dežel en sam val narodnega navdušenja in
                            rodoljubja. In visoko pod nebo je švignil odrešilni in osvobodilni krik iz ranjenega
                            narodovega srca: Jugoslavija!</p>
                        <p>Vse, vse, česar do tedaj še nismo imeli! In danes? Danes v tej nesreči in stiski, kakršna nad
                            naš narod doslej še ni bila prišla? Težko je bilo leta 1917 in 1918. Toda danes je
                            neprimerno, je tisočkrat</p>
                        <p>hujše! Ni dovolj, da smo izgubili najdražje, kar smo sploh izgubiti mogli, svojo lastno
                            državo, svoj skupen državni dom! Dvignil se je celo brat nad brata in ga mori in kolje iz
                            strankarskega sovraštva kot svojega največjega sovražnika! Vas se za vasjo spreminja v
                            pogorišče in pepel. Eni nesreči se pridružuje druga. Ena večja kot druga. Iz tisoč in tisoč
                            ran krvavi slovenski narod! Povsod teče slovenska kri! Trezni ljudje, pravi rodoljubi in
                            voditelji naroda, vsi zaskrbljeni zro v bodočnost. Vsi, ki jim je blaginja in sreča ljudstva
                            res pri srcu! V bodočnost, ki bo, če se bo sedanje bratomorno klanje še nadaljevalo, postala
                            še temnejša, ker vodi samo v grob, in to ne samo poedinca, temveč tudi ves narod.«</p>
                    </div>
                    <div type="div3">
                        <head>5. Mrtvi nam zapovedujejo </head>
                        <p>Slovenska zaveza, štev. 2, 30. maja 1942</p>
                        <p>»Mrtvi nam zapovedujejo! Za slovenski narod gre. Narod, kaj naj pomeni ta beseda? To ne
                            pomeni ne kmetov v nasprotju z meščani, ne delavcev v nasprotju z gospodarji, niti danes
                            živečega rodu, niti samo tega, kar pravi leksikon: celota, skupnost ljudi, ki prebivajo v
                            isti deželi in govore isti jezik. Narod pomeni mnogo več: pomeni obsežno zgodovinsko
                            skupnost, celo verigo rodov, ki jo je skovala enaka usoda. Vera v naše ljudstvo nas združuje
                            z našimi očeti in pradedi; mi živeči se združujemo z mrtvimi v eno samo veliko ljudstvo.
                            Nobena stranka, nobena struja, nobena ideologija nas ne razrešuje dolžnosti nasproti tistim,
                            ki so nam dali vse življenje, ime, ognjišče, osebnost, rod in ki nam zapovedujejo, da
                            povrnemo zemljo potomcem rodu, ki je tisoč let trpel za njo in jo blagoslavljal s svojo
                            krvjo in s svojim znojem.«</p>
                    </div>
                    <div type="div3">
                        <head>Poziv vsem Slovencem</head>
                        <p>»Ob nesrečah, ki jih doživljajo naši prebivalci po deželi, ob silnih žrtvah, ki jih doprinaša
                            slovensko ljudstvo vsled nesmiselnega izzivanja nečloveških okupatorjevih represalij, je
                            dolžnost slehernega Slovenca, da prepreči še hujše gorje. Dasi se izzivanje posameznih
                            partizanskih oddelkov pojavlja v raznih oblikah in so tudi represalije okupatorja v
                            različnih krajih različne, je vendar po dosedanjih izkušnjah upanje, da je možno preprečiti
                            še večje gorje, če se ljudstvo ravna po sledečih navodilih:</p>
                        <p>1. Rešitev življenja, doma, vasi in podeželja v tem, da se ljudje drže doma in opravljajo
                            svoje delo. Kdor pa je bil odveden ali zapeljan v hribe, naj se zaveda, da je prisegel
                            kralju in Jugoslaviji in da ga od te prisege nične ni odvezal.</p>
                        <p>2. Nikar ne bežite iz vasi, ko se vojska bliža, ker okupatorski vojaki po dosedanjih
                            izkušnjah streljajo na vsakega, ki beži, pa naj bo otrok ali žena ali mož. Tudi ne sledite
                            partizanom, ki se umikajo iz vasi, če Vas vabijo, da pojdite z njimi. Partizani Vas tudi na
                            begu ne bodo zaščitili. (Primer: Stari trg, Lož, Sodražica, Ig, Kamnik pri Preserju, Bloke
                            itd.)</p>
                        <p>3. Ne nasedajte brezvestnemu zapeljevanju, da smo pred koncem vojne, ali da je celo že konec
                            vojne. Preuranjena borba z nezadostnimi sredstvi pomeni uničenje slovenskega naroda.</p>
                        <p>4. Proglašenje nekakih enodnevnih republik ali prevzemanje oblasti za par ur na
                            jugoslovanskem ozemlju je neresno, prinaša pa ljudstvu grozne posledice.</p>
                        <p>5. Neresnico govori, kdor trdi, da vrhovni poveljnik Draža Mihajlovič že kliče pod orožje in
                            k mobilizaciji. Čas za narodno osvobodilni nastop bo ob pravem času dala jugoslovanska vlada
                            po zakonitem poveljniku.</p>
                        <p>6. Bodite složni, pomagajte drug drugemu z nasvetom in dejanjem, s premoženjem in življenjem
                            proti vsakomur, ki Vam dela nasilje in krivico!</p>
                        <p>7. Kdor bi v teh dneh dajal drugačna navodila, nima čistih namenov in si je treba vsakega
                            zapomniti, da bo ob času dajal odgovor.</p>
                        <p>Ta razglas naj zanesejo vsi pravi zavedni Slovenci do slehernega Slovenca in v sleherni kraj
                            pod enim geslom:</p>
                        <p>ŽIVELA ZDRUŽENA SLOVENIJA V VELIKI JUGOSLAVIJI!</p>
                        <p>V Sloveniji, dne 29. maja 1942 »Slovenska zaveza«</p>
                    </div>
                    <div type="div3">
                        <head>6. Slovenski mrliški list</head>
                        <p>
                            <hi>Slovenska zaveza, štev. 3, 20. junija 1942</hi>
                        </p>
                        <p>»Mrliški list je vedno večji in vedno žalostnejši. Vsled divjanja okupatorjev padajo dan za
                            dnem slovenska življenja po Štajerski, Gorenjski, Dolenjski, Koroškem in v Primorju. Da pa
                            bo trpljenje naroda še večje, se iz dneva v dan pojavljajo bratomori iz političnega
                            sovraštva. To je zločin in sramota. Pisec slovenske zgodovine se bo zgrozil ob imenih
                            Mravlje, Bastič itd. Zgrozil se ko bo pisal: Slovenci so umorili očeta Mravljeta in tri
                            sinove; umorili so 64 letnega župana Bastiča in njegovo 62 letno ženo, mater 7 otrok. Kot
                            vzrok teh umorov bo mogel pisati samo to: Kako strašna bila slepota je človeka!</p>
                    </div>
                    <div type="div3">
                        <head>7. Vsem Slovencem</head>
                        <p>Slovenska zaveza, štev. 4, 29. julija 1942</p>
                        <p>»Preživljamo strahote, hujše od turših časov: ljudje umirajo po domovih, vaseh, poljih in
                            gozdovih in izgubljajo vse premoženje. Tisoči ginejo od pomanjkanja in brezdelja po ječah in
                            taboriščih. Le malo nas je, da še nekaj imamo in da uživamo še nekaj prostosti. Naša
                            človeška in narodna dolžnost je, da vsi in prav brez izjeme vsi napnemo vse sile in pomagamo
                            prizadetim v njih bedi. Ni ga izgovora in vsaka brezbrižnost je greh zoper ljubezen do
                            bližnjega in naroda. Zavedati se moramo, da je vse zasebno premoženje danes le toliko
                            vredno, kolikor pomaga reševati narodno celoto. Kdor bi hranil svoje bogastvo le zase, bo
                            pogubil bogastvo in samega sebe.</p>
                        <p>Zato pomagaj sosed sosedu s hrano, streho, obleko, denarjem in delom! Prav danes je treba, da
                            pride do živega izraza naša zgodovinska zaveza da bomo drug drugemu pomagali z nasvetom in
                            dejanjem, s premoženjem in življenjem!«</p>
                    </div>
                    <div type="div3">
                        <head>8. Med mlinskimi kamni</head>
                        <p>
                            <hi>Slovenska zaveza, štev. 4, 29. junija 1942</hi>
                        </p>
                        <p>Kako si Lahi čiščenje predstavljajo, so že nekajkrat pokazali pri krajevnih nastopih. Zaradi
                            posameznih incidentov in sabotaž niso iskali krivcev, kakor bi morala oblast, ki je
                            odgovorna za red in varnost v deželi, marveč so se znosili nad neprizadetimi prebivalci
                            bližnjih naselij, kakor da so ti varnostna oblast, zapirali in streljali moške, požigali
                            hiše in vasi, uničevali premoženja in življenja. Če je najvišja oblast obljubila, da se
                            lahko vrnejo preplašeni begunci v vasi, da se jim ne bo nič zgodilo, so svojo besedo
                            verolomno požrli, če so jim kje verovali. Kaj čuda če so si ljudje reševali golo življenje z
                            begom v gozdove. Lahi sami so polnili gozdove, sami množili partizanske oddelke s svojim
                            bedastim nastopanjem. Potem ko so bili gozdovi polni, so napravili pohod nanje, da jih
                            uničijo. Kakor dogovorjeno: poženimo čim več ljudi v hribe, da bomo imeli vzrok, da jih čim
                            več pobijemo! Tako sedaj na tisoče mladih moči hira in propada v brezdelju po ječah in
                            konfinacijah v Gonarsu in Trevisu, drugi pa po gozdovih.</p>
                        <p>Občutje javnosti ob teh čistkah in nesrečah je kaj mešano. Kakor bi bili radi iz srca veseli
                            narodnega odpora v tem hudem položaju, kakor bi radi brez pridržka občudovali žilavost,
                            drznost in podjetnost mnogih mladih ljudi med partizani, tako branijo to velike napake v
                            taktiki njihove akcije, še bolj pa vsak obsoja in obžaluje strašno prelivanje domače krvi,
                            ko se vse sprevrača iz narodnega boja v krvavo komunistično revolucijo, kakršna naroda
                            rešiti ne more. Narodni idealizem premnogih doživlja strašno razočaranje in nam je iskreno
                            hudo za vso to mlado moč, če naj propade, ne da bi dosegla svoj pravi namen, da bi se
                            žrtvovala za narodno osvoboditev. Pobijanje in mučenje odločno slovenskih ljudi samo zato,
                            ker ne odobravajo partizanskega dela, marveč so za osvoboditev pripravljeni delati z
                            drugačnimi metodami, je največja slovenska narodna tragedija, zločinska zabloda odgovornih
                            partizanskih voditeljev. Najhujše pa je občutje, da vse trpljenje in žrtvovanje navdušenih
                            slovenskih narodnjakov po krivdi vodilnih faktorjev ne služi narodni osvoboditvi, marveč
                            mednarodni revoluciji komunizma, kakor zmeraj jasneje kažejo njih lastne izjave in je zmeraj
                            očitneje iz vsega dela. Narodna osvoboditev nam je tako vzvišena in sveta, da ne moremo
                            sprejemati ničesar, kar jo stavlja v nevarnost, zato bi nam bilo trikrat hudo, če bi sila po
                            naših gozdovih tirala narod v pogubo namesto v odrešenje. Iz tega je ena sama pot:
                            zahtevajte jasnost od svojih voditeljev! Dovolj je razočaranj! Naj po vseh teh razočaranjih
                            vendar jasno in določno zavlada povsod eno samo dokončno spoznanje: rešitev je samo v veliki
                            Sloveniji v prenovljeni Jugoslaviji.«</p>
                    </div>
                </div>
                <div type="div2">
                    <head>Slovenska zaveza – njena misel in njena politika</head>
                    <div type="div3">
                        <head>Pogovor z zgodovinarjem mag. Borisom Mlakarjem</head>
                        <p>Boris Mlakar spada med najvidnejše zgodovinarje za obdobje druge svetovne vojne na
                            Slovenskem. Njegovo zanimanje velja prvenstveno silam, ki so nastopile proti Partiji in
                            Osvobodilni fronti. Ker smo vedeli, da je to občutljivo in skrbno nadzorovano področje, nas
                            je pri Mlakarju vedno presenečala nenavadno visoka stopnja objektivnosti in distanca do
                            ideološke interpretacije preteklosti. Tako je <hi>že </hi>v zgodnjih osemdesetih letih mogel
                            reči, da je »bela garda izpolnjevala navodila iz Londona, računala na zavezniško zmago in
                            bila tako v nekem smislu protifašistično naravnana«. Takrat skoro verjeti nismo mogli, da
                            beremo te, sicer dokaj previdne stavke, kar mnogo pove o tem, kakšni časi so to bili. Ni
                            dvoma, da bo pozoren bralec tudi v njegovih odgovorih na naša vprašanja našel obilo
                            zanimivih podatkov, hkrati pa iz njegovega duha lahko razbral tudi, koliko se je slovensko
                            novejše zgodovinopisje približalo ali kako daleč je še od »kopernikanskega obrata«.</p>
                        <p>Mag. Mlakar je napisal čez sto razprav in nekaj knjig, v prvih mesecih naslednjega leta pa bo
                            pri Državni založbi izšlo obsežno monografsko delo Slovensko domobranstvo. Z napetostjo ga
                            čakamo, saj nas zanima, ali bomo v njem končno videli svojo podobo.</p>
                        <p>ZAVEZA: Ali je mogoče na kratko povedati, kaj je SZ in katere slovenske politične sile so se
                            združile v njej? Kateri je bil skupni imenovalec teh sil in katera je bila poglavitna
                            razlika med njimi in silami, ki so privolile na sodelovanje z OF?</p>
                        <p>MLAKAR: Slovenska zaveza (SZ) »za narodno osvoboditev« je od pomladi 1942 pa vsaj do poznega
                            poletja 1943 predstavljala osrednji medstrankarski organ oziroma strankarsko koncentracijo v
                            okviru slovenskega protirevolucionarnega tabora z namenom, da »usmerja in nadzira vse
                            slovensko javno delovanje med okupacijo in izvrši vse priprave za osvoboditev in prevzem
                            oblasti«. Nastopa kot predstavnik večine Slovencev v odnosu do kraljevske vlade v Londonu in
                            hkrati tudi v odnosu do Slovencev doma. Predstavlja poskus doseči narodno enotnost v vojnih
                            razmerah in to na nerevolucionarnih osnovah, vendar je hkrati tudi organiziran prostor za
                            razprave o vseh temeljnih in eksistencialnih problemih slovenskega naroda. V njej so se
                            združili predstavniki treh temeljnih »miselnih krogov« slovenskega političnega prizorišča –
                            katoliškega, naprednega in socialističnega. To prizorišče pa je bilo že pred vojno in še
                            bolj med njo bolj razdrobljeno in tako najdemo v okviru SZ zastopstva Slovenske ljudske
                            stranke (SLS), Jugoslovanske nacionalne stranke (JNS), mlade JNS, radikalov, Samostojne
                            demokratske stranke (SDS), socialistov, Stare in nove pravde ter Združenih Slovencev, pri
                            čemer se slednji skupini tukaj le občasno pojavljata. Glavna značilnost teh političnih
                            skupin, če jih primerjamo z onimi v okviru OF, so bile priznavanje legitimnosti londonske
                            kraljevske vlade, potencirana skrb za ohranitev slovenskih življenj in premoženja, postopne
                            priprave zgolj za končni obračun z okupatorjem ter strah pred komunistično partijo oziroma
                            pred njeno revolucionarnostjo ter samooklicano avantgardnostjo.</p>
                        <p>ZAVEZA: Ali je treba SZ označiti za politično organizacijo ali pa je bila bolj politični
                            dogovor? V vsakem primeru so bile okvir njenega nastopa izredne razmere. Kaj to pomeni za
                            nerevolucionarno grupacijo, kot je bila SZ?</p>
                        <p>MLAKAR: Vsekakor je bila po svojem značaju bliže tistemu, kar ste označili kot politični
                            dogovor. V medvojnih virih se zanjo uporabljajo tudi oznake, kot »zvezni odbor
                            nekomunističnih strank in frakcij«, »unija vseh slovenskih strank«, »vrhovni slovenski
                            osvobodilni forum«, »predstavnica združenih slovenskih strank« itd., ob tem pa omenimo še
                            označbo iz povojne slovenske historiografije, namreč »dokončna združitev slovenske
                            buržoazije«. Dejansko je šlo za občasno dogovarjanje predstavnikov že omenjenih strank in
                            skupin, SZ pa je nato nastopala v imenu vseh na podlagi dosežene stopnje soglasja. Vendar pa
                            nekatera obeležja SZ kažejo na to, da je vsaj v obdobju svojega prvega poleta v letu 1942
                            bila prisotna težnja po trdnejši organizacijski strukturi. Opozorimo naj zgolj na to, da je
                            na čelu zaveze stal tričlanski izvršni odbor, ob njem pa še sedemčlanski plenum. Jeseni 1942
                            so se oblikovali tudi pokrajinski odbori in tu velja omeniti, da se je zato ljubljanska SZ
                            vse pogosteje označevala kot Vseslovenska zaveza. V načrtu je bilo tudi oblikovanje okrožnih
                            in okrajnih odborov, vendar le–ti niso zaživeli, za razliko od nekaterih strokovnih odborov,
                            predvsem sta bila aktivna zunanjepolitični in gospodarski odbor, pa tudi obveščevalna
                            služba. Kar se tiče drugega dela Vašega vprašanja, bi odgovor zahteval celo manjšo študijo.
                            Na kratko bi dejal zgolj to, da so SZ tedanje izredne razmere in z njimi povezan burni
                            razvoj dogodkov praviloma postavljale pred izvršena dejstva, ko je bila pobuda pri drugih
                            subjektih ter je SZ lahko zgolj poskušala nadomestiti zamujeno...</p>
                        <p>ZAVEZA: SZ je delovala v povezavi s slovenskim političnim predstavništvom v Londonu in preko
                            njega z jugoslovansko begunsko vlado. Zdi se, da je na njen nastanek močno vplival sporazum
                            Slovenskega narodnega odbora in jugoslovanske vlade v Londonu 26. aprila 1942. Katere so
                            nosilne točke tega sporazuma?</p>
                        <p>MLAKAR: Pravzaprav bi težko rekli, da je takrat prišlo do sklenitve nekakšnega sporazuma; šlo
                            je bolj za dogovor, da Slovenski narodni odbor tudi v imenu kraljevske vlade pozove vse
                            Slovence k enotnosti, pri čemer je bilo posebej podčrtano, da je jugoslovanska vlada v
                            Londonu edina mednarodno priznana, da je zakoniti vojni minister in organizator odpora proti
                            okupatorju Draža Mihailovič ter da nobena druga osvobodilna akcija od zaveznikov ni
                            priznana. Za Slovence naj bi bila samo v omenjenem odporniškem gibanju dana možnost, da
                            postanejo del osvobojene Jugoslavije, poziva pa se jih, posebej še one, ki so kakorkoli
                            prisegli kralju, da naj se zavedajo, kje je njihovo mesto. Ta poziv je gotovo podprl in
                            utrdil akcijo SZ, vendar bi ga le stežka lahko povezovali s samim nastankom zaveze.
                            Natančnega datuma ustanovitve sicer ni moč ugotoviti, vendar lahko na podlagi precejšnjega
                            števila verodostojnih virov sklepamo, da je SZ nastala predvsem na vztrajanje delegata D.
                            Mihailoviča v Sloveniji majorja Karla Novaka in da so poglavitni dogovori o ustanovitvi tega
                            foruma že v 2. polovici marca 1942, medtem ko bi samo ustanovitev datirali mesec dni
                            kasneje, vendar neodvisno od omenjenega dogodka v Londonu.</p>
                        <p>ZAVEZA: Zdi se, da je Ijudi SZ vodila ideja politične kontinuitete, tako v slovenskem kot v
                            jugoslovanskem okviru; v odnosu do okupatorja je poudarjala potrebo po odporu – da »vzdržimo
                            in se osvobodimo« – hkrati pa svari pred neodgovornostjo. Na drugi strani pa imamo skupino
                            okoli komunistične partije z njenim revolucionarnim konceptom in strategijo, ki nujno
                            vključuje iniciativo in tveganje ne glede na žrtve. Ali smemo videti v konzervativnosti in
                            specifični politični in moralni kulturi političnih sil, ki vidijo v nasprotnikovem
                            revolucionarnem projektu sicer katastrofo, a jih prav defenzivna določenost njihove pozicije
                            zadržuje v mejah legitimnega političnega ravnanja, tisto okoliščino, ki je končno
                            odločala?</p>
                        <p>MLAKAR: Sami ste prej že omenili izredne razmere, v katerih so tedaj delovali in jih hkrati
                            tudi ustvarjali vsi politični in vojaški subjekti. Šlo je za stanje vojne in okupacije in v
                            tem okviru je odločala samo konkretna, predvsem vojaška akcija – sovražnika (okupatorja) je
                            bilo treba uničiti na bojnem polju, š1o je le za vprašanje, ali in kdaj ter kako naj pri tem
                            sodelujejo tudi Slovenci. OF oziroma KP se je odločila za zgodnjo akcijo proti okupatorju in
                            tudi za revolucijo, pri tem pa odgovor na vprašanje, kaj je bil končni cilj in kaj zgolj
                            sredstvo, v danih razmerah niti ni tako pomemben, seveda če ostajamo zgolj na območju
                            akcije. Na ta dvojni nepričakovani izziv je protikomunistična stran odgovorila samo enojno –
                            s protirevolucijo in to tudi ali predvsem v obliki kolaboracije, ki je bila seveda tudi
                            eksistencialno pogojena. Ob tem je njen koncept odporništva postal neaktualen, kajti v danih
                            konstelacijah 2. svetovne vojne je bilo moč OF/KP politično premagati le še z enako ali
                            močnejšo vojaško akcijo proti okupatorju. Toda zaradi polnega angažiranja v
                            protirevolucionarni vojaški akciji je za protiokupatorsko zmanjkalo manevrskega prostora,
                            časa in verjetno tudi volje. Kar se tiče legitimnosti, se je protirevolucionarno vodstvo
                            seveda sklicevalo na predvojne rezultate na volitvah ter na mednarodno priznano londonsko
                            vlado ter še na večinsko podporo prebivalstva. Tudi moralnih argumentov ni manjkalo, toda s
                            temi in s podporo prebivalstva se je postavljala tudi revolucionarna stran. Zdi se, da je v
                            prelomnih trenutkih in v vojnih razmerah legitimnost dosti težje določiti, videti pa je, da
                            si bomo o tem dokončno na jasnem šele tedaj, ko se bodo iztekli vsi zgodovinski procesi, ki
                            so se tedaj pričeli.</p>
                        <p>ZAVEZA: Zdi se, da se SZ ni v celoti zavedala nepomirljive radikalnosti nasprotnika. Ob svoji
                            ustanovitvi namreč pravi tudi tole: »Slovenska zaveza namreč ne pomeni najprej boja z OF,
                            ker smo vsi na stališču: najprej naš skupni nasprotnik – okupator, potem šele urejanje
                            medsebojnih odnosov. Nekateri celo menijo, da bo mogoče pridobiti kdaj glavni kader OF za
                            skupen osvobodilni nastop. Nemogoče ni, a za sedaj še ne kaže.« Zdi se, da se tu dotikamo
                            bistva: SZ ni vedela, da je sredi revolucije.</p>
                        <p>MLAKAR: Deloma imate prav, vendar bi lahko delali take sklepe predvsem na podlagi prvih
                            dokumentov, ki jih je izdelala SZ. Značilno je namreč, da je prva dva meseca nekakšno
                            »idejno vodstvo« v zavezi imela skupina Združenih Slovencev oziroma je zaveza prevzela t. i.
                            Gosar–Šolarjevo taktiko nenapadanja OF: Tedanji vir pravi, da ravno zato tudi ni imela
                            vpliva na razvoj dogodkov ter življenja, da pa je sedaj (28. 7. 1942) tudi SZ stopila iz
                            dotedanje rezerve, »a je bilo treba še novih umorov, da se je zavedla, da taktika
                            nenapadanja OF nikamor ne vodi«. Kasnejši razvoj je znan, toda na pritisk iz Londona je
                            zaveza spomladi in poleti 1943 skušala doseči nek sporazum z OF, ob tem pa opozarjala, da se
                            v Londonu ne zavedajo, za kaj pravzaprav gre v Sloveniji, namreč za revolucijo.</p>
                        <p>
                            <emph>ZAVEZA: Čeprav program </emph>SZ ne <emph>predvideva revolucionarnih sprememb, spet ni
                                povsem konzervativna. Kakšne so njene zahteve glede bodoče Jugoslavije in glede
                                globalnega nacionalnega projekta Zedinjene Slovenije?</emph>
                        </p>
                        <p>MLAKAR: Program SZ <emph>se </emph>naslanja na program Narodnega odbora iz septembra 1941
                            oziroma na t. i. londonske točke iz novembra. Velika Zedinjena Slovenija naj bi bila
                            enakopraven del federativno urejene kraljevine Jugoslavije, ki bi se sicer lahko povečala
                            tudi s pristopom Bolgarije. Ta Jugoslavija bi bila enotno gospodarsko območje, pri tem pa
                            tedaj vodstvo SZ zagotavlja, da nikakor nima namena po vojni vzpostaviti starih razmer, ne v
                            javni upravi in ne v načinu vlaEianja, ter se zavzema za temeljite socialne in gospodarske
                            reforme, s katerimi bi n.pr. zasebne interese podredili »narodnim«, važne dobrine bi
                            podružabili, ob tem da slejkoprej delo velja kot osnovna družbena vrednota itd.</p>
                        <p>ZAVEZA: Kaj menite o proglasu, ki ga je SZ izdala ob svoji ustanovitvi maja 1942? Ali ne
                            sledi iz dikcije tega proglasa, da so se sile, združene v SZ, čutile legitimne predstavnice
                            slovenskega naroda? Od tod morda avtoritativni poziv k enotnosti in odgovornosti?</p>
                        <p>MLAKAR: To je nedvomno, izhaja pa iz elementov, na podlagi katerih je SZ izvajala svojo
                            legitimnost in o katerih je že bilo nekaj govora. Proglas govori samozavestno in s
                            samoumevno avtoriteto predstavnika celotnega slovenskega naroda, in to ne le o sedanjosti
                            (tedanjem trenutku), temveč tudi enako o predvidenem bodočem razvoju.</p>
                        <p>ZAVEZA: Razne sredinske skupine (Katoliška sredina, Napredna skupina, Stara pravda, SDS) so
                            pristopile k SZ potem, ko so prej poskusile sodelovati z OF. Kaj jih je pripeljalo v SZ? Ali
                            so začutile to, česar druge sestavine OF niso mogle ali hotele? Ali je tu tista točka, kamor
                            je treba napotiti tiste, ki danes tožijo, da so bili prevarani?</p>
                        <p>MLAKAR: No, omenjene skupine, pravzaprav le katoliška sredina, Pravda in še mlada JNS, so
                            bile prvotne pobudnice SZ in ne morda SLS ali JNS. V okviru OF ali pa v procesu pogajanja z
                            OF o njihovi vključitvi so se te skupine očitno počutile neenakopravne in podcenjevane ter
                            pri tem tudi zaslutile močno roko KP v ozadju. OF in KP sta bili na prelomu 1941/1942 že
                            tako močni, da so se jima zdele zahteve po enakopravnem statusu povrhu še obrobnih
                            političnih skupin že smešne in jasno je bilo, da o tem ni bilo nikakršnega govora več.
                            Namera teh skupin s SZ je bila ravno v tem, da ustvarijo močnejšo organizacijo, ki bi se
                            nato kot enaka lahko pogovarjala z OF. Toda kmalu sta v okviru SZ prevladali SLS in JNS ter
                            je zadobila obeležja, o katerih je bilo govora že zgoraj. Pri tem gre le omeniti, da še niso
                            dobro proučeni odnosi med vodstvom OF in KP ter omenjenimi skupinami leta 1941 in da zato ni
                            moč z gotovostjo reči, da so se te skupine odvrnile od OF zaradi stvari, ki jih n.pr.
                            krščanski socialisti ali sokoli niso mogli ali hoteli videti. V zvezi s prevaro, ki jo
                            omenjate, očitno stoji vprašanje ocene značaja in strategije KP, a to je tema za razpravo ob
                            drugi priložnosti.</p>
                        <p>ZAVEZA: Tu je tudi vojaški del SZ: Slovenska, Sokolska in Narodna legija. Posebej bi nas
                            zanimala prisega Slovenske legije, ker je verjetno ta verodostojen izraz občutja na
                            protikomunistični strani in ne morda znamenita domobranska prisega, ki jo imamo upravičeno
                            za izsiljeno.</p>
                        <p>MLAKAR: Omenjene legije so bile pravzaprav ilegalne strankarske vojaške formacije in zato so
                            prek strankarskih vodstev v nekem smislu res spadale pod vrhovno avtoriteto SZ. Po drugi
                            strani je v vodstvu zaveze sodeloval tudi Mihailovičev poveljnik za Slovenijo major Novak,
                            ki je ob tem znotraj Vaških straž skušal organizirati Jugoslovansko vojsko. SZ ga je
                            načeloma in v neki meri tudi praktično pri tem podpirala, vendar ves čas v strahu, da bodo
                            italijanske oblasti Vaške straže ukinile. Med Novakom in posebej SLS je vladalo neke vrste
                            »brutalno prijateljstvo« in zaveza je za kontrolo Novaka poleti 1943 ustanovila poseben
                            vojni svet, drugače pa ga je oskrbovala in deloma tudi finansirala. Prisega Slovenskega
                            domobranstva je bila res izsiljena, pač pod grožnjo razpustitve domobranstva. V ilegali pa
                            so tedaj bile v »uporabi« še druge prisege, n.pr. četniška ali prisega vrhovnemu poveljstvu
                            Slovenske narodne vojske ob koncu vojne. Prisega Slovenske legije se je glasila: »Jaz...
                            prisegam, pri Vsemogočnem Bogu, da bom od danes dalje zvest član Slovenske legije, katere
                            namen mi je znan, da se bom boril in delal po svojih močeh v njenem okviru in po njenem
                            programu za svobodo in samostojnost slovenskega naroda, da bom navodila, naročila in povelja
                            vedno točno izvrševal, da ne bom nikoli izdal njenih tajnosti, njenega obstoja, njenega dela
                            in njenih članov. Zavedam se, da me čaka božja kazen in maščevanje naroda, če bi to prisego
                            prelomil. Tako mi Bog pomagaj.«</p>
                        <p>ZAVEZA: Kakšna je bila povezava SZ s Slovenskim domobranstvom in drugimi vojaškimi
                            protikomunističnimi formacijami?</p>
                        <p>MLAKAR: O legijah je bilo nekaj že govora. Kar se tiče odnosa do Slovenskega domobranstva, je
                            treba najprej poudariti, da je SZ septembra 1943 po porazu na Turjaku in Grčaricah takorekoč
                            prenehala z delom, predvsem po »zaslugi« liberalnega tabora, ki si po Grčaricah še dolgo ni
                            opomogel. Andrej Križman in Albin Šmajd sta pri ustanavljanju domobranstva bila angažirana
                            predvsem kot zastopnika SLS, poleg tega pa je ta stranka v novih razmerah tedaj ustanovila
                            nov in bolj operativen protirevolucionaren organ – Protikomunistični odbor. Po nekaterih
                            virih je tedaj deloval le še izvršni odbor SZ in leta je 14. septembra tudi dal pristanek
                            polkovniku Antonu Kokalju, da se pogovarja z nemškimi oblastmi o organiziranju bodočega
                            domobranstva. Major Novak je tedaj na SZ naslovil uničujočo kritiko in je legije razpustil,
                            toda vsaj SLS ter njena Slovenska legija se za to nista zmenili. Č1ani te legije pa so bili
                            pozvani, da se obvezno prijavijo v novo domobranstvo. Ker je v naslednjih mesecih komaj še
                            moč govoriti o obstoju SZ, tako tudi ni moč skoraj ničesar reči o njenem odnosu do
                            domobranstva, razen seveda to, da mu je bila naklonjena.</p>
                        <p>
                            <emph>ZAVEZA: Vemo, </emph>da se SZ, ki je <emph>bila ustanovljena pomladi 1942, ni mogla
                                prav razviti. Prehitela jo je skrajna narodova stiska, ki je prišla kot posledica
                                vosovskih in politkomisarskih likvidacij na eni strani in poletne italijanske ofenzive,
                                ki je bila pravzaprav </emph>ka<emph>zenska ekspedicija proti slovenskemu </emph>kmetu,
                            na <emph>drugi strani. Ali </emph>sta ta dva <emph>dogodka zahtevala rešitve, ki se niso
                                ujemale z globalnim </emph>konceptom SZ?</p>
                        <p>MLAKAR: Vprašanje je, kako bi se SZ razvijala, če ne bi bilo vosovskih likvidacij – le–te so
                            obstajale že prej – ter italijanske ofenzive. Tu smo na področju če–jev in logičnih
                            razmišljanj. Če za merilo »globalnega koncepta« SZ vzamemo njen prvi proglas in program,
                            potem n.pr. podpora osnovanju Vaških straž ter vojaškemu sodelovanju z italijanskimi
                            oblastmi res ni v sozvočju z omenjenimi dokumenti. Toda SLS ter JNS, ki sta v okviru SZ
                            kmalu prevzeli vodstvo v svoje roke, sta vsaj na deklarativni ravni že pred tem bili na
                            stališču protirevolucije. Ko je pa poleti 1942 prišlo na terenu tudi do neke vrste spontane
                            protikomunistične samoobrambe, SZ ni več oklevala, to akcijo je podprla ter jo tudi
                            pospeševala. Slej ko prej pa tudi z nastankom in eskalacijo državljanske vojne še naprej
                            ostajajo v veljavi program in pozivi SZ po narodni enotnosti, toda vse bolj le še kot želja
                            oziroma glas vpijočega v puščavi.</p>
                        <p>
                            <emph>ZAVEZA: SZ se je </emph>v začetku <emph>1944 obnovila v obliki dveh blokov: v
                                katoliškem Slovenskem Ijudskem bloku in napredni Narodni delovni skupnosti. To drugo SZ
                                je usodno prizadel jesenski in zimski gestapovski vdor </emph>v njene
                                <emph>organizacije. Pravijo, da je bilo aretiranih čez sto vodilnih ljudi. To sta dve
                                vprašanji: ali je bilo kaj možnosti, da bi obnovljena SZ, </emph>ko <emph>je ne bi
                            </emph>zadela ta nesreča, <emph>spremenila končni izid; in drugič, ali obstajajo kaki
                                dokumenti ali vsaj indici, ki kažejo na to, da so tu sodelovale komunistične tajne
                                službe?</emph>
                        </p>
                        <p>MLAKAR: Omenjena bloka sta obstajala v bistvu le v stanju medsebojnih permanentnih pogajanj,
                            toda vprašanje je, ali to lahko še imenujemo SZ: Ze konec novembra 1943 so se nekateri
                            vodilni v protirevolucionarnem taboru odločili, da naj bi zaveza postala parlament – z
                            zastopniki s terena, medtem ko naj bi se kot predstavništvo, a hkrati tudi operativno telo,
                            oblikoval nov narodni svet. Do tega pa do pozne jeseni 1944 ni prišlo. Neko poročilo iz
                            junija 1944 izrecno pravi, da »Slovenska zaveza je v likvidaciji, politične razmere se
                            čistijo, novi skupni organ pa je solidno zasnovan!« Posredno lahko omenjene aretacije s
                            strani Gestapa res pojmujemo kot udarec SZ, toda formalno gotovo ne, sploh pa je konec leta
                            1944 že deloval Narodni odbor. Težko se je odločiti, toda po premišljenem tehtanju bi
                            vendarle rekel, da tudi če ne bi bilo omenjenih aretacij, končni izid ne bi bil drugačen,
                            vsaj v bistvenih potezah ne. Res je, da je bil protirevolucionarni tabor v personalnem
                            pogledu hudo zadet, vendar se vsaj strukturno ni nič bistveno spremenilo, celotno
                            domobranstvo se je podredilo Narodnemu odboru in ilegalno organiziralo kot Slovenska narodna
                            vojska, podrejena Draži Mihailoviču in kralju Petru. Razvoj ob koncu vojne je znan, odprto
                            vprašanje je zgolj to, ali bi aretirana ekipa res zmogla organizirati »pravočasen« in
                            odločen upor proti Nemcem, o čemer se je govorilo, toda ne tudi resno pripravljalo. Vsaj jaz
                            ne poznam indicev, ki bi kazali na tozadevno komunistično akcijo, znano pa mi je, da so bili
                            Nemci ves čas dobro obveščeni o ilegali znotraj domobranstva, vsaj v bistvenih potezah.
                            Drugače se je govorilo še o komunistični »zaroti« znotraj ljubljanskega Gestapa... Za konec
                            velja omeniti, da je spomladi 1945 Narodni odbor uresničil omenjeni sklep o SZ kot
                            parlamentu oziroma začasnem slovenskem narodnem predstavništvu. Tako je bilo znano zasedanje
                            na Taboru 3. maja v bistvu prva seja nove Slovenske zaveze.</p>
                        <p>
                            <emph>ZAVEZA: Ali </emph>
                            <emph>je po Vaše </emph>mogoče <emph>videti neko vzporednico med medvojno
                                </emph>situa<emph>cijo, ko je SZ </emph>
                            <emph>ali </emph>njena <emph>naslednica Ožji narodni odbor za Slovenijo </emph>
                            <emph>skušal v Londonu </emph>
                            <emph>razložiti </emph>bistvo <emph>zagatnega </emph>
                            <emph>polo</emph>
                            <emph>žaja, v katerem smo se znašli Slovenci, ogroženi po eni strani od okupatorja in od
                                revolucionarnega nasilja na drugi, in med sedanjostjo, ko nikakor ni mogoče Zahodu
                                razložiti upravičenosti naših narodnih ambicij?</emph>
                        </p>
                        <p>MLAKAR: Vsebinsko je seveda ob tem komaj najti kakšno podobnost. Malce drugače pa je v
                            pogledu – recimo temu – položajne sheme. V obeh primerih je šlo za prizadevanja
                            predstavnikov majhnega naroda, da opozori velike sile na svoje eksistencialne probleme, te
                            sile pa nekako tega niso hotele slišati, saj se ni skladalo z njihovimi interesi oziroma
                            zamišljenim scenarijem. Obstajajo pa med obema položajema seveda velike in bistvene razlike:
                            danes je slovensko ljudstvo enotno, vsaj v pogledu »narodnih ambicij«, takrat pa je bilo
                            razcepljeno. Danes Slovenija kot celota hitro pridobiva nove in naklonjene sogovornike,
                            takrat jih je protirevolucionarna slovenska komponenta hitro izgubljala in na koncu vsaj
                            uradno na mednarodnem prizorišču ni imela nobenega več za razliko od revolucionarne, kjer je
                            šel razvoj ravno obratno itd.</p>
                        <p>ZAVEZA: Gotovo veste, da se ustanavlja društvo Nova Slovenska zaveza. Ko je bilo vprašanje
                            registracije tega društva pred resorno komisijo slovenskega parlamenta, je eden od članov
                            rekel približno tole: »Če hočejo ustanoviti fašistično organizacijo, zakaj tega ne naredijo
                            javno in naravnost?&lt;&lt; Kaj mislite Vi, ki poznate razmere v preteklosti, kako je mogoče
                            kaj takega reči? Kdaj je jezik tako degeneriral, da je mogoče spočeti tak stavek?</p>
                        <p>MLAKAR: Pravzaprav jaz na to stvar ne gledam zelo tragično. Če jo skušamo nekako logično
                            analizirati, se moramo najprej vprašati, kako je omenjeni mož prišel do take izjave. Logično
                            lahko predpostavimo, da je mislil, da organizatorji dejansko nameravajo ustanoviti
                            fašistično društvo. To je lahko sklepal na podlagi naslednjih možnih indicev: prva številka
                            revije Zaveza, medijska polemika v zvezi z njo in društvom, govorice, stopnja poznavanja
                            bistva in značaja Slovenske zaveze ter Slovenskega domobranstva (društvo NSZ se vsaj
                            medijsko šteje za naslednika teh dveh organizacij), stopnja poznavanja bistva fašizma,
                            pravilnik društva NSZ itd. Domnevam, da slednjega dokumenta ni poznal. Resna analiza pojavov
                            SZ in Slovenskega domobranstva ter primerjava s pojavom fašizma nikakor ne navajata k
                            sklepu, da bi NSZ imela fašistična obeležja. V prvi številki omenjene revije je res nekaj
                            trditev, s katerimi se tudi jaz ne morem strinjati, a to nima zveze s fašizmom. Ostajajo
                            torej le še govorice ter politična in medijska polemika v zvezi z NSZ. Izkaže se torej, da
                            je bila omenjena izjava zgolj podaljšek ali pa sestavni del teh verbalnih in časopisnih
                            prerekanj, brez vsakršne strokovne utemeljitve. Po drugi strani pa je človek, o katerem
                            govorimo, v slovenski literarni srenji poznan kot neke vrste humorist ter besedni
                            karikaturist in mogoče se pa v tem dejstvu skriva nekakšen odgovor na Vaše vprašanje.</p>
                        <p>ZAVEZA: Zgodovinar sodobne zgodovine in morda vsak zgodovinar se od drugih raziskovalcev
                            sveta loči po tem, da se ne more iztrgati iz magnetnega polja lastnih simpatij in antipatij,
                            ki pa seveda niso irelevantne za njegove izdelke. Mislimo, da je to pomembno vprašanje za
                            presojanje preteklosti, ki je tako kontroverzna, kot je državljanska vojna. Kaj bi lahko
                            rekli glede tega?</p>
                        <p>MLAKAR: Da, popolne objektivnosti v zgodovinopisnem raziskovanju ni moč doseči. Stopnja možne
                            objektivnosti je premo sorazmerna s časovno oddaljenostjo obravnavane teme ter obratno
                            sorazmerna s politično in ideološko aktualnostjo teme ter kakršnokoli osebno prizadetostjo
                            raziskovalca. Problematika državljanske vojne in revolucije mu nudi skoraj same »obratne
                            sorazmernosti«. Zato je pri tem važna poštenost pri zbiranju in ugotavljanju materialnih
                            zgodovinskih dejstev ter nato logična interpretacija teh dejstev. Logika je sicer
                            univerzalna metoda, toda z vidika konkretnih rezultatov raziskovanja je seveda odločilno, s
                            kakšnega izhodišča oziroma predpostavke začnemo to logično interpretacijo. Tu imajo seveda
                            svojo vlogo tudi osebni in skupinski interesi, družinski in ideološko–politični »background«
                            ipd. A vse to ni nič tragičnega, tudi če ob obravnavi istih zgodovinskih pojavov pride do
                            različnih razlag, važno je, da tudi na tem področju vladata strpnost in potrpežljivost.
                            Prihodnost ter zgodovinska znanost v njej bosta vse stvari postavili na pravo mesto, čeprav
                            bosta pri tem tudi krivični, kajti iz izkušnje vemo, da se bosta osredotočali le na bistvo
                            določenih pojavov, podrobnosti ter posamezne usode pa bodo utonile v pozabo.</p>
                        <p>ZAVEZA: Mag. Mlakar, v imenu uredništva in v imenu naših bralcev se Vam iskreno zahvaljujemo
                            za odgovore.</p>
                    </div>
                </div>
                <div type="div2">
                    <head>Slovenska politična sedanjost – videz in resnica</head>
                    <docAuthor>Justin Stanovnik</docAuthor>
                    <div type="div3">
                        <p>Tako v življenju posameznika kot v življenju skupnosti stojimo pred nekim pojavom, ki mu ne
                            moremo določiti pravega vzroka, a je tako očiten, da ga kljub njegovi nenavadnosti in
                            nerazumljivosti ni mogoče odmisliti. Zdi se namreč, da problemi, ki jih prinaša življenje,
                            ne kažejo težnje po enakomerni porazdelitvi v času, tako da bi prihajali pred nas v razumnem
                            redu, ampak se znajdejo pred nami v gručah, kakor da bi bila v njihovi naravi družljivost
                            ali kakor da bi čas sam ustvarjal posebne prostore zanje, kar seveda ni nobena razlaga.
                            Mogoče bi bilo sicer reči, da prihaja do tega zato, ker zavest bodisi posameznika bodisi
                            skupnosti problemov ne odkriva pravočasno in da prihaja do gneče zaradi zgodovinske zamude.
                            Ta misel se zdi razumna, a jo je treba z analizo konkretnega primera dokazovati. A kako naj
                            se dovolj prepričljivo dokaže, da je bilo že takrat in takrat objektivno mogoče rešiti
                            katero od vprašanj, ki so sedaj pred nami?</p>
                        <p>Pred slovenskim človekom sedanjega časa tako stojita dve nalogi, od katerih bi vsaka zase
                            bila dovolj, morda celo preveč, za eno generacijo: izhod iz sedemdesetletne povezanosti z
                            južnoslovanskimi narodi in izhod iz petdesetletne vladavine totalitarnega komunizma. Ali
                            krajše: izhod iz Balkana in povratek v zgodovino.</p>
                        <p>S prvo nalogo se ne bomo posebej ukvarjali, ker je na dobri poti, da se reši. Odpor zunanjega
                            sveta se zdi, da popušča, posebej pa je važno to, da glede tega cilja Slovenci nismo
                            razdeljeni. Civilizacijski instinkt deluje – žal predvsem v svoji primitivni materialni
                            občutljivosti – zaradi splošne dostopnosti domala na vso narodno skupnost. Tu vlada torej
                            enotnost in, kjer je volja splošna, se prej ali slej najde tudi pot.</p>
                        <p>Povsem drugačne pa so stvari, ki zadevajo drugo nalogo. Prvič gre tu za narodovo notranjost,
                            ki je že po sebi bolj zapletena kakor njegove zunanje vezanosti. Predvsem pa smo tu priča
                            dogajanju, ki še zdaleč ni odprta igra. S čimer imamo tu opraviti, je vprašanje videza in
                            resnice: na deklarativni ravni vlada glede izhoda iz komunizma soglasje: za sceno, v
                            oblačilnih kabinah, pa morajo – o tem nas prepričuje dogajanje na odru – teči drugačni
                            pogovori in dogovori. V dogajanju so namreč vpletene politične sile, ki jih je totalitarni
                            politični angažma duhovno tako deformiral, da enostavno ne morejo biti več igralci v igri,
                            ki ji pravimo evropska demokracija. Na zunaj se sicer podrejajo novi mizansceni, a
                            uporabljajo oder za izrekanje besedil, ki po vsebini, še bolj pa v svojem retoričnem
                            aranžmaju, dokazujejo, da jih vodi duh, ki je igri tuj. Prizori iz slovenskega parlamenta,
                            kjer se ta igra odvija, so zato za demokratični okus mučni in žaljivi. Posegi nekaterih
                            igralcev, njihova destruktivna narava, navdaja gledalce s temno slutnjo, da so tu sile, ki
                            jih vodi želja ali skrit namen, da predstava propade.</p>
                        <p>Da je ta, malce metaforičen prikaz resničen, prepričuje politično življenje zadnjega
                            poldrugega leta celo tiste od nas, ki imajo v parlament le toliko vpogleda, kolikor ga jim
                            dopušča radio, televizija in časopisi. Ne vemo torej vsega, a vendar dovolj, da se je v
                            dovolj jasnih konturah pred nami zgostilo temeljno spoznanje: problem slovenske skupščine je
                            v tem, da nima opozicije. Za skupščino in njene naloge je opozicija prav tako važna kot njen
                            vladni del. Opozicija vnaša element skepse; o čemer govori opozicija, je tista altera pars,
                            ki je na vsaki stvari in na vsaki zamisli na tem svetu in brez katere ni mogoče ničesar
                            videti tako zadostno in celostno, da bi se lahko postavljale odgovorne odločitve. Opozicija
                            je dejavnik nujno potrebnega ravnotežja. Čim bolj je jasna, določna, zahtevna in dosledna,
                            tem bolje opravlja svojo vlogo. Brez prave opozicije narodova politika ne more stopiti v
                            tisto distanco do življenja, ki je pogoj za modro, nekatastrofično obstajanje v
                            zgodovini.</p>
                        <p>Namesto take, prepotrebne opozicije so v mladi slovenski skupščini politične sile, ki sicer
                            veljajo za opozicijo – tako se imenujejo same, tako dovoljujejo, da jim pravijo drugi – v
                            resnici pa nas z vsakim nastopom, z doslednostjo, ki ne more izhajati samo iz zavestnega
                            namena, ampak mora imeti svoj izvor v visceralnih globinah neke začetne odločitve, tirajo po
                            določeni poti, od nastopa do nastopa, dokler nas nazadnje ne priženejo do spoznanja: ti
                            ljudje niso opozicija, to so lahko samo sovražniki parlamenta. Brž ko si to rečemo, že tudi
                            vidimo, da je to tisto, kar najgloblje določa skupščino, da je to njena usoda. Zato tudi
                            vemo, da pred to besedo ne smemo bežati, čeprav že slišimo, kako se odpirajo zapornice
                            njihove retorike, kako se usipajo na nas obtožbe o »novem enoumju« in »boljševiškem iskanju
                            sovražnikov«. Sedaj, po poldrugem letu, nam res ni treba več dokazovati: ti ljudje niso
                            »sovražniki«, s katerimi je Veliki brat utemeljeval svoj obstoj; to so ljudje, ki jih imamo
                            domala vsak večer v svoji dnevni sobi: govorijo nam sami, mogoče jih je slišati in
                            razumeti.</p>
                        <p>Tako stanje bi bilo nevarno celo za skupščino z utečeno demokracijo. V našem primeru, ko smo
                            v vsem čisto na začetku, poleg tega pa še pred nalogami, ki, se zdi, presegajo naše moči, pa
                            je to uničujoče; človek se čudi, da tisti, ki jim je naloženo, da peljejo voz naprej, ne
                            izgubijo poguma. A ni samo uničujoče, za vsem je tudi veliko moralno vprašanje. Gre prav za
                            prav za temeljno spodobnost. Zakaj?</p>
                        <p>Ljudje, ki sedaj igrajo to pogubno vlogo, so bili namreč nosilci sistema, ki je celotni
                            narodni kulturi, tudi in morda predvsem politični, izpil moči do te mere, da le s težavo
                            opravlja svoje naloge. Nekateri se branijo, češ da so bili premladi, da bi sistem
                            vzdrževali, vendar ni mogoče reči, da ne bi bili od njega zaznamovani, saj so vanj vstopali
                            in bili od njega sprejeti kot bodoči nosilci; rastli so v tempeljski senci in niso od
                            sistema samo prizadeti, ampak zanj tudi odgovorni. Tu je še neka druga okoliščina, na katero
                            se sklicujejo. Odločilni ljudje v sistemu so namreč razmeroma zgodaj – takrat, ko je Srednja
                            in Vzhodna Evropa še spala dogmatično komunistično spanje – spoznali, da bledijo zvezde
                            njihovemu veku in da se bo treba pretelovaditi pod drugo obnebje. Spoznanju ne moremo
                            odrekati lucidnosti in prisebnosti, z uporabo sile bi se namreč še dalo izhajati nekaj let,
                            potem pa bi bil padec katastrofalen. Oboje, spoznanje in odločitev, je treba postaviti na
                            mejo genialnosti, a osnovno dejstvo ostaja vseeno nedotaknjeno: odgovornosti niso odvezani,
                            zakaj zlo, dobesedno neizmerno zlo – vsepovsod vidimo, kako ga sicer hočejo minimizirati –
                            je že bilo uprizorjeno. Pri vsem pa i ni mogoče spregledati, da so hoteli rešiti predvsem
                            svojo kožo. Temu se pravi, iz nuje delati krepost.</p>
                        <p>Za odgovorne jih torej moramo imeti in pričakovali bi – zdravi razum, že rudimentalni moralni
                            vzgib bi to terjal – da se bodo v logiki te odgovornosti postavili na razpolago mladi
                            demokraciji. Pričakovali bi, da bodo stopili v njeno službo in služeč poravnali svoj
                            zgodovinski dolg. Da se to ni zgodilo, da nam nasprotno uprizarjajo predstave, kakršne smo
                            skušali opisati zgoraj, kaže na kulturo in nravi, ki so se naselile v deželi.</p>
                        <p>Za ilustracijo bi morda kazalo navesti češki primer: 4. oktobra so v Pragi sprejeli zakon, po
                            katerem »komunisti, člani in sodelavci tajne službe« za dobo petih let ne morejo opravljati
                            funkcij v celi vrsti organizacij, kot so državna administracija, informativna služba,
                            armada, policija, predsedniška, parlamentarna in vladna administracija, radio, televizija,
                            tiskovne agencije – da naštejem samo nekatere. A bolj kot to, so važne besede, ki jih je
                            izrekel Vaclav Havel, ko je zaradi mnogih protestov branil zakon: eksponenti totalitarizma
                            so imeli veličastno možnost, da v miru zapustijo svoje funkcije, pa je niso izkoristili.</p>
                        <p>Ob tem se upravičeno postavlja vprašanje, koliko slovenskih komunistov je imelo ta uvid in to
                            moč, da se je pokorilo ukazom, ki so se takrat, ko se je tako dramatično pokazalo, v kako
                            zgrešeno in zlo podjetje so investirali svoj čas, tako jasno postavljali prednje. Molk, ki
                            sledi temu vprašanju, kaže, kako zelo je naš čas degeneriral. Stvari so se tako obrnile, da
                            se je zaslišal klic po velikih dejanjih, a se je odzvala samo – premetenost.</p>
                        <p>A klavrnost ni edini pečat na tej zgodbi. V njej se skriva večja in daljnosežnejša nevarnost.
                            V kompleksni množici dejanj in kretenj se pred našimi očmi izrisujejo – z znaki, ki za
                            nepoznavalca niso pomenljivi, za ljudi z našo zgodovinsko izkušnjo pa tako vznemirljivi, da
                            bi bilo neodgovorno, ne videti vzorca – pretrgane konture neke podobe, ki bi lahko pomenila
                            nov veliki projekt. Če zberemo fragmente te podobe, se pred nami pojavi možnost
                            neokomunizma.</p>
                        <p>Najprej, kaj je neokomunizem? Neokomunizem je poseben izum, ki daje stari komunistični eliti
                            možnost, da vlada v formalnih pogojih liberalne demokracije. Če bi se našla formula za
                            kolikor toliko trajno rešitev, bi bilo mogoče namreč začeti graditi impozanten projekt,
                            morda neprimerljiv s slavo prvega komunizma, a vendar dovolj mikaven, da bi, kot prvi,
                            privabil zadostno število kompetentnih avanturistov. Kakšne so možnosti, da se realizira to,
                            na prvi pogled protislovno stanje?</p>
                        <p>Za uvod moramo pokazati na neko okoliščino, ki zadeva razliko med avtoritarnim in
                            komunističnim sistemom glede odnosa, ki se vzpostavlja med politiko in, civilno družbo. Kaj
                            je politika, vemo vsi: to je država in njena oblast. A kaj jetčivilna družba? To je tisti
                            pisani in ražnoliki prostor med posameznikom in državo, v katerem prihaja do domala
                            nepregledne množice povezav med državljani: to je polje različnih združenj, gospodarskih,
                            poklicnih, kulturnih, političnih, izobraževalnih, verskih, prosvetnih. Odnos med civilno
                            družbo in politiko ali državo je ambivalenten: določa ga tako napetost kakor uvid medsebojne
                            potrebnosti.</p>
                        <p>V avtoritarnih sistemih pušča država civilni družbi dokajšnjo samostojnost, če ta ne kaže
                            političnih ambicij. Tako tu civilna družba ohranja strukturo, ki je različna od politične
                            oblasti. Taki avtoritarni sistemi so nekateri južnoameriški, tudi totalitarni fašizem in
                            nacizem spadata delno sem – kolikor puščata nedotaknjen institut zasebne lastnine. Če se v
                            takih sistemih pokaže možnost, da se uvede demokracija, opravilo ni tako neznansko težko.
                            Dovolj je, da se zamenja ali spremeni politična vrhnja struktura, saj je civilna družba že
                            ves čas tu v razmeroma avtentični obliki. Sedaj bo zaživela le svobodnejše in polnejše, a v
                            bistvu nespremenjeno življenje.</p>
                        <p>V komunističnih sistemih pa je stvar bistveno drugačna. Tu Partija kot izključni nosilec
                            politike prepoji civilno družbo do zadnjega vlakna. Različna združenja so sicer ne samo
                            dovoljena, ampak celo projektirana, a so hkrati vsa kontrolirana, tako da se ne more
                            zgoditi, da katero ne bi služilo političnim ciljem Partije. Če se v takem sistemu zamenja
                            politična raven s pluralno demokracijo, je narejeno še zelo malo. Spodaj je ostala
                            nespremenjena civilna družba, ki pa je sedaj v kričečem nasprotju s politiko, ki skuša biti
                            demokratična. Kar pa predstavlja bistveno težavo, je to, da je civilno družbo neprimerno
                            teže spreminjati kot politiko samo. V resnici sta samo dve poti: ali revolucija ali nova
                            kultura in nova zgodovina. Civilna družba v komunističnih sistemih je psevdodružba, saj je
                            zanjo značilna heteronomija njenih prvin. A je kljub temu izredno obstojna, ker jo do
                            zadnjega prostora obvladuje na interesih temelječa birokracija. Ta je poskrbela, da se je v
                            njej naselil in usidral v desetletjih gojeni, po ideoloških in policijskih službah skrbno
                            nadzorovani in po neštetih privilegijih podpirani duh Partije.</p>
                        <p>Opisano stanje predstavlja poglavitno težavo pri prehodu iz komunizma v demokracijo.
                            Demokracija namreč ne more prav delovati brez civilne družbe, ki je z demokracijo
                            kompatibilna. To pa je takšna civilna družba, ki se je spletla z avtonomno delujočimi
                            združevalnimi težnjami svobodnih ljudi. Politična svoboda in pravna država sta samo nujna
                            pogoja za nastanek civilne družbe. Njena kvaliteta – in ker je civilna družba predprostor
                            politike, tudi kvaliteta politike – pa je odvisna od dosežene stopnje narodove duhovne in
                            moralne kulture. Tu pa smo pri času in zgodovini. Na hitro se tu ne naredi dosti.</p>
                        <p>Ker so poglavitne institucije civilne družbe ob politični demisiji komunizma ostale
                            nespremenjene in se v zgodovinsko operabilnem času tudi spremenile ne bodo, predstavlja
                            civilna družba tisto oporišče padlega sistema, katerega politične antene bodo pozorno
                            spremljale dogajanja v sferi politike. In če se bodo tam pojavili znaki, ki bodo kazali na
                            bistvenejši proboj permutiranih totalitarnih sil, se bo oglasila njihova istosubstancialna
                            narava in začela delovati – ne po ukazih od zunaj, ampak po logiki duha, ki jih je že
                            vseskozi nosil. Za to ne bo potreben noben formalen dogovor, vse se bo odvijalo v
                            instinktivnem uvidu enotnosti interesov.</p>
                        <p>V dobi informatike, ki je tudi doba medijskega nasilja, lahko sile, ki kontrolirajo pretočne
                            kanale informacij, družbeno zavest oblikujejo do te mere, da imajo politične odločitve ljudi
                            tako rekoč v rokah. Dokaze za to nam taisti mediji dobavljajo vsak dan. Ob takih razmerah
                            bodo lahko sile, ki so nastale po celični delitvi enotnega komunističnega organizma, ali, da
                            spremenimo metaforo, sile, v katere se je razlomil enotni energetski snop komunistične
                            ideologije, ohranile oblast, ne da bi kršile katero od pravil formalne demokracije. Lahko
                            bodo tvegale volitve, lahko bodo rešpektirale formalno delitev oblasti, lahko bodo dopuščale
                            tudi kritiko. Politična oblast bo v povezavi z vozliščnimi jedri civilne družbe tako
                            obvladovala celotno družbo, da bo s primerno prisebnostjo – in te ji ne bo zmanjkalo –
                            nevtralizirala sleherni pristno demokratični vzgib. To bo »prekrasni novi svet«. Junaki
                            novega časa bodo po pravici lahko prezirali stari, grobi komunistični totalitarizem
                            industrijskega tipa. To bo namreč na videz svobodna družba, če razumemo svobodo zgolj
                            formalno kot skupek pravil liberalne demokracije; v resnici pa do kraja zaprta, če razumemo
                            svobodo kot izvorno in začetno svobodo presežne duhovnosti človeškega bitja. V etabliranih
                            zahodnih demokracijah komunizem očitno nima več nobenih političnih možnosti. Tudi v
                            nekdanjih komunističnih državah ni verjetna restavracija komunizma v smislu povratka v
                            enopartijski monizem. Mogoče pa je nekaj drugega: prav zaradi strukture v civilni sferi teh
                            družb je možen ne samo ponovni vzpon nekdanje komunistične elite, ampak tudi njeno
                            obnavljanje v smislu kadrovskega pomlajevanja. Vse se bo, kot rečeno, dogajalo v okviru
                            formalne demokracije, beseda komunizem se seveda ne bo slišala, celo več, komunistična
                            preteklost bo v ritualnih zaklinjanjih politične elite obsojana, obsojana bo tudi v
                            elaboratih s področja tako imenovane znanosti.</p>
                        <p>Žal moram priznati, da se bo spričo osnovne nepozornosti slovenske politične misli zgornja
                            analiza marsikomu zdela prečrna, komu morda celo fantastična. Toda ne smemo se varati –
                            zaradi naše velike izkušnje se ne smemo varati; možnost neokomunizma je realna. Upamo sicer
                            lahko, da bodo regeneracijske sile narodove kulture tako prisebne, da se bodo nevarnosti
                            zavedele, in tako močne, da bodo oblikovale učinkovito protisilo. Če bodo prišle zraven še
                            srečne okoliščine, jim bo morda uspelo preprečiti neokomunizem v njegovih maksimalističnih
                            aspiracijah. Prav gotovo pa jim ne bo uspelo preprečiti instinktivnega in globinskega
                            sodelovanja stare in nove partijske elite z istorodnimi prvinami civilne družbe. V vsakem
                            primeru bo to silna in mogočna zveza. Nevarna bo v vsakem primeru, ker se bo zaradi nje
                            povratek v zgodovino bistveno zavlekel, ker ne bo mogoče izpeljati (ali bo mogoče samo
                            polovično izpeljati) moralne obnove narodovega organizma, tako da bi lahko zaživel v
                            znamenju velike normalnosti. Preprečiti je ne bodo mogli predvsem zato, ker ta zveza za
                            javnost ne bo registrirana, ker je za javnost sploh ne bo. Ker bo delovala v bistvu na
                            konspirativen način. Če pa bo kdo to sodelovanje hotel razkriti, bo takoj in morda že
                            vnaprej ustrahovan, kakor so bili nedavno že vnaprej ustrahovani tisti, ki so hoteli
                            povedati, kaj je komunizem, kaj je tisto, kar so prenašali pol stoletja. Zanje se je iznašla
                            beseda revanšizem, sedaj se bo našla kaka druga, a našla se bo, taka je duša teh ljudi.</p>
                        <p>O nekaterih stvareh ni mogoče dvomiti. Iz ljudi komunistične inspiracije, tako na ravni
                            politike kot tudi na ravni civilne družbe, se bo v prihodnosti izoblikovala močna in vplivna
                            politična skupina. To bo nova levica, v emfatičnem pomenu te besede. Kakšna konkretno bo in
                            kako usoden bo njen vpliv na slovensko duhovno in politično kulturo, določno ni mogoče kaj
                            dosti reči. (Nedavno se je dosti govorilo o slovenski politični sredini. Nihče ob tem ni
                            pomislil, da spričo te neznanke sredine v slovenskih razmerah niti približno ni mogoče
                            določiti.) A prav gotovo to ne bo tradicionalna evropska levica liberalne in
                            socialnodemokratske vrste, ki predstavlja najtrdnejši in najzaneljivejši člen demokracije.
                            Kolikor vemo iz preteklosti, se je bati, da bodo v njej tisti nesrečni ljudje, ki jim je, ne
                            ve se zakaj, odvzet talent, ki je potreben, da se kaj zgradi. Tradicionalno so to ljudje, o
                            katerih smo dobili tole predstavo: sedijo na ogromnem stroju, kar naprej premikajo neke
                            vzvode, a stroj se ne premakne niti za milimeter. V politiki in kulturi pa gre za premikanje
                            stvari: za življenje. Vse ustvarjalno, se zdi, je bilo tem ljudem odvzeto, razen ene stvari:
                            kako oblast dobiti in na njej ostati. Tudi: kako se je treba za to spreminjati. Lahko bi
                            celo rekli, da je to nekakšna njihova karizma. V tem talentu pa delujejo tako dovršeno, da
                            spominjajo na neko staro pogodbo. Razlika je le v tem, da je takrat šlo za spoznanja –
                            takrat je evropski intelektualec podpisal neke papirje, ker je hotel predvsem vse vedeti;
                            čeprav se zaradi védenja ni pomišljal pogledati celo v prepad in je zaradi tega tveganja
                            doživel, da se je, kot se je slikovito izrazil Nietzsche, tudi prepad zazrl vanj – sedaj pa
                            gre za oblast.</p>
                        <p>Nedavno je v slovenski prostor padla sodba, da je »Demos duhovno mrtev«. Ne »politično
                            mrtev«, kot zveza določenih strank, kot parlamentarna sila, ampak duhovno mrtev. Če je Demos
                            duhovno mrtev, potem je mrtva tudi slovenska demokracija, saj kar je Demos duhovno nosilo,
                            je ravno vrnitev v evropsko zgodovino preko demokracije in njene kulture. To bi bila slika,
                            ki bi bila neprimerno bolj črna, kot je ta, ki smo jo sestavljali mi. A če bi bila resnična,
                            bi bil to čas, ko bi se morali oglasiti vsi alarmni zvonci.</p>
                    </div>
                </div>
                <div type="div2">
                    <head>Sem Drago Legiša...</head>
                    <byline>Po pripovedi Toneta Šviglja zapisal Tine Velikonja</byline>
                    <docAuthor>Tine Velikonja</docAuthor>
                    <div type="div3">
                        <head>31. maj 1945 <lb/>Teharje</head>
                        <p>»Sem Drago Legiša, rojen 18. 1. 1925, doma iz Devina pri Trstu. Na gimnazijo sem hodil v
                            Gorici. Lani poleti sem bil na počitnicah kot že večkrat poprej pri stricu Ivanu Bičku v
                            Ilirski Bistrici, pa so me mobilizirali k domobrancem.« »V skupino C!«</p>
                    </div>
                    <div type="div3">
                        <head>21. junij <lb/>Teharje</head>
                        <p>Prebudili so me koraki straže. Prva nočna izmena. Ura je torej deset. Že nekaj dni ni
                            transportov, kot da so na nas pozabili. Ostalo nas je še kakih 500. Končno imamo dovolj
                            prostora, da ni treba paziti, kam z nogami. Polna luna na jasnem nebu. Videti smo kot črke
                            neznane pisave, razmetane in razkrečene vsaka po svoje, z višine pa kot sivo zelena lisa
                            sredi barak, izgubljena v temno zelenem luninem morju. Tri tedne že ležimo na tem šodru, z
                            močmi smo pri koncu. Doslej smo pobirali zjutraj le tiste, ki so umrli zaradi udarcev ali
                            strelov, zdaj pa tudi take, ki jih zmanjka kar tako, nenapovedano, predvsem hruste. Svet je
                            neresničen, menjavata se vroča dnevna in hladna nočna mora. H kotlu nas ženejo dvakrat na
                            dan. Zjutraj dobivamo rjavo tekočino brez okusa, kavo, popoldne pa vrele rumenkaste pomije,
                            v katerih plavajo trakovi suhega zelja, juho. Lakote ne čutimo več. Zadnje dni so nam dali
                            celo nekaj kruha, ki se nam zatika v grlu. Žeja je hujša.</p>
                        <p>To noč bomo bežali. Dan smo preživeli kot izgubljenci. Sonce je zlohotno žgalo, vodo smo
                            dobili šele zvečer. Spet so iskali oficirje. Pri vratih na severnem koncu naše ječe na
                            prostem že preži Ivan Korošec s svojo peterico. Ure so nam začeli pobirati že Angleži in
                            nimamo nobene. Ravnali se bomo po straži. Napadli bomo po drugi menjavi nočne straže, takoj
                            po 2. uri. Do takrat mora naša skupina, zbrana na južnem robu, priti na drugo stran mreže.
                            Ne bo nam treba plezati čez, v mreži bomo napravili luknjo. V žepu imam trioglato pilo.
                            Popoldne so nam jo vrgle ženske iz barake. Nekaj so izvedele.</p>
                        <p>Pred nami so trije stražarji. Vidimo samo enega. Sedi desno pod poveljniško barako pod
                            slepečo svetilko. Drugi mora biti nekje na levi pri stranišču za civiliste, tretji pa na
                            stražnem stolpu v jugovzhodnem kotu taborišča. Stražar pred nami je oddaljen največ 20
                            metrov. Ni starejši od 17 let. Gotovo je skojevec, mobiliziran po 1. maju. Ti so najhujši.
                            Nekaj si žvižga, poseda, vstaja, hodi sem in tja ob baraki.</p>
                        <p>Pripravljamo se na pot. Nekateri se sezuvajo, da jih ne bo slišati. Šli bodo naprej. Nase
                            navlečemo vse, kar imamo. Roke morajo biti proste. Pavlič mi namigne, naj začnem. Plazim se
                            k mreži. Bolščim v stražarja, ki raste in postaja vedno večji. Prehajam na prepovedano
                            ozemlje na enometrski pas ob mreži. Prve dni so se zabavali s tem, da so streljali po
                            tistih, ki jih je množica izrinila na rob. Zdaj raje hodijo kar med nas in si izbirajo žrtve
                            za svoje nove igre. Danes so si privoščili kaplana Poldo. Vseeno gre z nami, čeprav je ves v
                            modricah.</p>
                        <p>Pri mreži se obrnem, ovijem s cunjo prvo žico čisto pri tleh in pilim. Luna je v zenitu in
                            zdi se mi, da je svetlo kot podnevi. Stražar sedi in je obrnjen proti meni. Luč ga slepi in
                            sem zanj neviden. Ko prepilim žico do polovice, z zvijanjem lomim ostanek, trgam, razmaknem
                            robova. »Zzzzzzz...« zapoje žica. Preveč hitim. Stražar vstaja, lovi glasove, se spet vsede
                            in nasloni na brzostrelko. Čakam, morda bo zaspal. Zavijem v krpo naslednjo žico, pilim,
                            zvijam, razpletam. Bojim se, da gre prepočasi. Ob dveh moramo biti čez. Za mano šepet. Kaj
                            išče tukaj Ivan? Nadaljujem pomirjen, saj se ne mudi. Zdaj vem, da bo počakal. Stražar se
                            prebuja, vstane in se oddaljuje ob baraki proti taboriščni cesti. Razpletam zadnje žice,
                            zavijem konce navzven. Dovolj bo. Zlezem nazaj k skupini. Ivan je povedal, da se na njihovi
                            strani stražar divje sprehaja in opreza, kot da nekaj sumi. Ne bo se ga dalo presenetiti.
                            Zaslišimo ostale. Vračajo se preko spečih, ki onemoglo stokajo, zakaj ni miru.</p>
                        <p>V pol ure smo vsi nared. Luna zahaja za hribom, smo že v senci. Vsak čas se bo zamenjala
                            straža. Eden za drugim zlezemo skozi odprtino. Otipavamo kamenje. Stražar se sprehaja, se
                            nenadoma obrne in zavpije: »Stoj!« Grabimo kamenje in se poženemo proti njemu z nečloveškim
                            tuljenjem: »Juriš, huraaa!« Pred letečim kamenjem beži za barako. Obrnemo se v levo proti
                            ogradi. Zagledamo tudi drugega stražarja in ga napademo s kamenjem. Komaj nam uide in se
                            skrije za stranišče. Naskakujemo kolobarje bodeče žice in plezamo čez mrežo. Padam in se
                            vzpenjam, trgam se od žice, ki me grabi in zadržuje. Bodeče žice na vrhu mreže ne čutim,
                            čeprav se mi zadira v dlani. Omahnem v globino, spet na kolobarje, ki omilijo padec, pa me
                            neusmiljeno oklenejo. Taborišče je oživelo. Streljajo vsevprek. Za nas ne vedo, od kod smo
                            se vzeli in kam spadamo. Zdi se jim, da gre za napad od zunaj.</p>
                        <p>Bežimo v hrib in po pobočju proti vzhodu. V začetku smo bili vsi, zdaj pa nas je samo osem.
                            Kje so ostali? Ko nam zmanjka moči, brez sape obstanemo. Opeko je zadelo v prsi in si tišči
                            krvavečo rano. Streljanje in rakete z vseh strani. Smo že nekaj kilometrov vzhodno od
                            cerkvice, ki nas je vabila vsak večer. Svita se. Skrijemo se po grmovju, počivamo ves dan in
                            čakamo noči.</p>
                        <figure>
                            <graphic url="slike_z_03/z_03_.png"/>
                            <head>Molitev <name type="author">Bara Remec</name></head>
                        </figure>
                    </div>
                    <div type="div3">
                        <head>27. 6. <lb/>Savinja</head>
                        <p>Včeraj smo padli v zasedo in se razbežali. Z Nikom Korošcem sva ostala sama. V temi se
                            spuščava proti reki. Preoblečen sem v civilno obleko, ki je kot urezana zame. Odkril sem jo
                            v prazni kmečki hiši. Niko je še v uniformi. Postala sva si kot brata, čeprav vem, da bi
                            raje bežal z Ivanom. Savinja je ozka in deroča. Na desni je večje osvetljeno naselje. Mora
                            biti Laško. Prebijava se med grmičevjem po ozkem levem bregu nad železnico proti jugu.
                            Rimske Toplice. Nekje za njimi se struga razširi. Sezujeva se in slečeva hlače. Bredeva brez
                            strahu. Voda je hladna, a ne ledena. Nikjer nama ne sega nad kolena. Na suhem se oblečeva in
                            obujeva. Oprezno prečkava cesto in v breg. Strmina je skoraj prepadna. Iščeva prehode, se
                            oprijemava grmičevja in pritlehnih dreves. Ljubeče si podajava roke in si pomagava.</p>
                        <p>Proti jutru prideva do osamljene hiše. Starejša ženska nekaj brklja po štedilniku.</p>
                        <p>»Dobro jutro, mamca. Imate kaj za jesti?«</p>
                        <p>Da nima, pač pa je dovolj hrane v sosednji hiši.</p>
                        <p>Nadaljujeva hojo v breg. Druga hiša je oddaljena komaj 50 metrov. Kako, da je nisva prej
                            opazila? Takoj za vogalom moški z nastavljeno puško: »Stoj!«</p>
                        <p>»Kaj vendar počenjate! Vračava se iz internacije. Z vlaka sva izstopila, da si poiščeva
                            hrane.«</p>
                        <p>Postani opazujem Nika, kako se odmika. Moža še naprej prepričujem, da nisva v Celju dobila
                            nič. Niko skoči, se utopi v strmini in izgine v gozdu. Možak me čvrsto zagrabi, kliče, v tem
                            že streli za beguncem. Prikaže se jih več, vsi so oboroženi. Povežejo mi roke na hrbtu in me
                            ženejo v Zidani most.</p>
                        <p>»Sem Drago Legiša, star 20let, doma iz Devina pri Trstu.« Pripravljeno imam še ostalo:
                            »Pogosto sem zahajal na počitnice k stricu Ivanu Bičku v Ilirsko Bistrico. Tam so me lani
                            poleti pobrali Nemci in odpeljali na prisilno delo v Avstrijo, Volkermarkt – Velikovec,
                            Fischerstrasse 6. Tega človeka ne poznam. Srečala sva se na vlaku. Ne razumem, zakaj je
                            zbežal.«</p>
                    </div>
                    <div type="div3">
                        <head>7. julij <lb/>Celje</head>
                        <p>Že peti dan me imajo v Starem piskru skupaj s kriminalci. Ves dan si pripovedujejo šale, ali
                            pa se sporečejo za nič. Od včeraj sta v celici tudi dva mladoletna domobranca. Slišal sem ju
                            šepetati med seboj, kako so v Teharjah domobranski oficirji jurišali in pobegnili. Ne izdam
                            se. Sumljivo se mi zdi, ker me še niso zaslišali. Ali preverjajo podatke? Postaja
                            nevarno.</p>
                        <p>Odločim se, da grem z igro do konca. Protestiram pri stražarju, čemu me zadržujejo in naj že
                            vendar nekaj ukrenejo. »Zakaj me imate zaprtega? Kaj ni dovolj leto prisilnega dela pri
                            Nemcih!«</p>
                        <p>Zaleže. Vodijo me po hodnikih in stopnicah na poveljstvo mesta. Komandant, uglajen
                            partizanski stotnik, mi nakaže z roko, naj se usedem za mizo njemu nasproti.</p>
                        <p>»No, kaj je tvoja zgodba?«</p>
                        <p>»Sem Drago Legiša...«, pripovedujem počasi in prepričljivo. Končam, kako sem svojega
                            spremljevalca spoznal šele na vlaku.</p>
                        <p>»Hm, zakaj pa govoriš v dolenjskonotranjskem narečju?«</p>
                        <p>»Povedal sem vam že, da sem pogosto zahajal k stricu v Ilirsko Bistrico. Tam govorijo
                            tako.«</p>
                        <p>Opravičuje se, naj mu oprostim. Pač moram priznati, da sem bil sumljiv, posebno, ker je oni
                            drugi pobegnil. Še danes bom prost, dali mi bodo prepustnico in pravico do brezplačne vožnje
                            do Ilirske Bistrice. V Devin ne morem, ker so tam Angleži.</p>
                    </div>
                    <div type="div3">
                        <head>10. junij <lb/>Ilirska Bistrica</head>
                        <p>Skozi Ljubljano in Rakek ne smem. V Zidanem mostu pomagam nositi oficirju prtljago na vlak
                            proti Zagrebu. Na Reki jih komaj prepričam, da je moja prepustnica v redu. Izstopim postajo
                            prej v Jelšanah in nadaljujem peš. V Trnovem se približam hiši zobozdravnika Ivana Bička,
                            domoljuba in komunista. Pri njem sem stanoval lani skoraj pol leta, ko sem bil tam v
                            Mehletovem bataljonu. Potrkam. Odpre gospa: »Moj Bog, odkod ste se pa vzeli vi?« Povabi me v
                            hišo. Sediva v kuhinji. Bleda in razdvojena prihaja k sebi. Klicat gre bratovo ženo. Brat je
                            advokat Milan Zajc.</p>
                        <p>Skrijeta me v sobico. Sočutno me poslušata in ne moreta verjeti, da je kaj takega mogoče.
                            Jočeta. Preoblečeta me, prekuhata perilo, vse skrbno zlikata.</p>
                    </div>
                    <div type="div3">
                        <head>16. julij<lb/>Lokev</head>
                        <p>O meni nista črhnili nikomur; gospa niti hčerkama, še manj možu. Tretji dan sta me založili s
                            hrano. Gospa me je pospremila do konca vasi, kjer sva se v pogovoru sprehodila mimo
                            stražarja, in mi pokazala pot proti Divači in Lokvam. Tam je meja, ni pa jasno, kdo je v
                            sami vasi, partizani ali Angleži.</p>
                        <p>Čez Brkine izbiram najbolj poraščena pobočja gostega grmičevja. Pravih dreves ni. Pot se
                            vleče, drugič bi se jo dalo prehoditi v enem dnevu.</p>
                        <p>Pred Lokvami na travnatem pobočju čreda govedi. Starejši pastir ždi v senci. Naredim ovinek,
                            kot da prihajam od ceste. »Sem Drago Legiša... Imam prepustnico naših. Bojim pa se, da me
                            Angleži ne bodo pustili v Devin. Ali je v vasi varno?«</p>
                        <figure>
                            <graphic url="slike_z_03/z_03_.png"/>
                            <head>Drevesa na Monte Cassinu <name type="author">Bara Remec</name></head>
                        </figure>
                        <p>»Le brez skrbi, tu so samo partizani. Blok je naprej na cesti proti Bazovici.«</p>
                        <p>Torej partizani! Počakam, da se zmrači. Vstopim skozi odprta vrata v cerkev. Prazna je.
                            Svetijo vse luči. Le pri oltarju stoji duhovnik in nekaj ureja. Začnem kar naravnost:</p>
                        <p>»Prihajam iz Teharij in potrebujem vašo pomoč. Želel bi naprej v Italijo. Kje je najbolj
                            varna pot?«</p>
                        <p>Župnik v zadregi razmišlja, potem pa se zravna.</p>
                        <p>»Kot kristjan ti moram pomagati in ti bom. Pojdi do ceste proti Bazovici in obidi blok. Na
                            drugi strani boš zagledal angleške kamione, ki stalno vozijo proti Trstu. Ustavi enega, da
                            želiš v mesto. Tudi drugi delajo tako. Ampak Rožman ni imel prav!«</p>
                    </div>
                    <div type="div3">
                        <head>19. julij <lb/>Devin</head>
                        <p>Ponoči sem se skozi borovce na daleč izognil bloku, naprej pa je šlo gladko, kot je
                            napovedal. Kasneje sem izvedel, da se piše Tone Požar.</p>
                        <figure>
                            <graphic url="slike_z_03/z_03_.png"/>
                            <head>Sveta Barbara <name type="author">Bara Remec</name></head>
                        </figure>
                        <p>Devin dobro poznam. Lani spomladi sem bil tu na trimesečnem oficirskem tečaju. Pri starem
                            gradu imajo trgovino Legiševi, kamor smo pogosto zahajali.</p>
                        <p>Pina me od daleč zagleda skozi vrata in mi zgrožena stopi naproti. V obraz je bela, kot da
                            vidi prikazen. Vsa trepeta in se kar ne more zbrati.</p>
                        <p>»Takoj moraš bežati naprej. Tu gospodarijo partizani. Pa tudi Angleži bi te takoj izročili
                            njim, če te dobijo. Hitro domov k očetu!«</p>
                        <p>Legiševi so premožni kmetje. Poslopja stojijo nedaleč od vasi. Pino držim za drhtečo roko in
                            ji prigovarjam. Med potjo izvem, da je brat Drago pristopil nekaj mesecev pred koncem k
                            primorskim domobrancem in da je na varnem.</p>
                        <p>Doma preverjamo vozni red. Ko napoči ura, napreže oče lojtrski voz, dobim cajno in sem
                            napravljen, kot da se peljem na njivo. Železniška postaja je skoraj prazna. Vlak pripelje v
                            četrt ure brez zamude.</p>
                    </div>
                    <div type="div3">
                        <head>22. julij <lb/>Treviso – Monigo</head>
                        <p>Vstop v taborišče je prost, tudi v barako, kjer je uprava. »Sem Tone Švigelj, doma iz
                            Bezuljaka pri Cerknici, poročnik v borovniški četi Rupnikovega bataljona ...«</p>
                    </div>
                    <div type="div3">
                        <head>Epilog</head>
                        <p>Skozi prvo mrežo so se splazili blizu mesta, kjer stoji danes teharski križ. Čez drugo oviro
                            so zlezli kakih 30 m vzhodno od križa, kjer se ravnica preveša v strmino. Poleg Šviglja so
                            se rešili še poročnik Ivan Korošec, Lojze Debevc in Janez Zdešar. Že zjutraj so ujeli Toneta
                            Opeko in Tineta Mehleta, ju privezali na sramotni steber in javno mučili ves dan, zvečer pa
                            ustrelili. Niko Korošec je bil ujet ali ubit blizu Ljubljane, ko je poskušal čez Savo.
                            Kaplana Toneta Poldo so ujeli pod Mrzlico skupaj z Ivanom Korošcem; drugi beg mu je
                            spodletel. Poročnika Andreja Mehleta, ki je bežal z Zdešarjem, so ustrelili pred kmetijo v
                            Zasavskih hribih. Za nadporočnikom Radom Pavličem in Grmekom se je izgubila vsaka sled že
                            prve dni ob vpadu v zasedo.</p>
                    </div>
                </div>
                <div type="div2">
                    <head>Teharska zgodba ... </head>
                    <docAuthor>Jože Grdadolnik</docAuthor>
                    <div type="div3">
                        <p>Na nedeljo pred praznikom Vseh svetnikov sem obiskal Teharje pri Celju, da bi prižgal svečko
                            in pomolil pred mogočnim križem, ki stoji na mestu, kjer je ob koncu druge svetovne vojne
                            stalo zloglasno taborišče Bukovžlak. Za tisoče slovenskih domobrancev in množico drugih je
                            bil ta kraj zadnja postaja pred odhodom v strašno smrt. Prav malo jih je ostalo živih.</p>
                        <p>Da sem ostal živ tudi jaz, se mi je vedno zdelo kakor čudež. Nisem bil mladoleten in določili
                            so me za smrt. A kakor bi neke dobre sile vplivale na dogodke in jih obračale v življenje
                            namesto v smrt.</p>
                        <p>Povedal bom svojo zgodbo.</p>
                    </div>
                    <div type="div3">
                        <p>Moja skupina je zapustila taborišče na Vetrinjskem polju 30. maja 1945. Naslednji dan smo
                            preko Pliberka, Dravograda in Maribora prispeli v Celje. Bil je četrtek in praznik Sv.
                            Rešnjega telesa. Vso dolgo in mučno pot v taborišče sva prehodila skupaj z nekim Trdanom, ki
                            je bil doma iz okolice Trebnjega. Že pri domobrancih sva bila v isti četi, kot dobra
                            prijatelja sva delila tudi vse tegobe begunstva. Ob prihodu v taborišče so nas popisali;
                            naju so oba oddelili v skupino »C«. Na seznamu je Trdanovo ime stalo takoj za mojim.</p>
                        <p>Takoj ko smo prešli taboriščno ograjo, smo morali oddati vse: vso opremo in vse drobnarije,
                            čisto vse, do najmanjšega spominčka ali dragocenosti. Kot večina drugih sem tudi jaz položil
                            na tisto plahto vse, kar sem imel. V žepu mi je ostala samo miniaturna podobica, ki mi jo je
                            pred odhodom na Koroško dala pobožna in srčno dobra mati mojega sošolca in pri tem rekla:
                            »Naj te varuje v nevarnostih!« Na ovalnem koščku belega blaga je bilo izvezeno rdeče srce,
                            okoli njega pa je bilo izpisano: »Stoj! Srce Jezusovo je z menoj.« Kaj naj naredim?
                            Zagrozili so nam bili, da bodo ubili vsakega, pri komur bi našli najmanjšo malenkost. Da
                            mislijo resno, ni bilo nobenega dvoma: o tem so nas trdno prepričali med potjo do taborišča,
                            pa tudi okoli nas ni manjkalo dokazov za to. Malo sem gledal okoli sebe in razmišljal in
                            nazadnje je prišlo tako, da podobice nisem oddal. Skrivališče sem ji našel v razpoki
                            raztrganega čevlja.</p>
                        <p>Do prihoda in razporeditve v skupino »C« sem bil le eden v nepregledni množici na smrt
                            obsojenih. A moja usoda se je že po prvih dneh začela drugače odvijati. Skupina »C« je bila
                            nastanjena med barakami, kar na grušču in pesku pod milim nebom. Midva s Trdanom sva ležala
                            tik ob baraki, v katerih so bili mladoletni. Med njimi je bil tudi fant iz naše doline, celo
                            moj sošolec. Ker so bile noči mrzle, sem ga vprašal, če bi se v baraki našlo kaj prostora
                            zame. Pomagal mi je, da sem zlezel skozi okno in se zagozdil med ležeče. Za zgodbo je važno,
                            da ta baraka še ni bila popisana. Popisali so jo naslednje jutro po mojem »prestopu.</p>
                        <p>Tako sem bil zapisan kar dvakrat, v skupini »C« in v skupini »A«, med mladoletniki. Dežurni
                            oficir me je postavil za sobnega starešino, verjetno zato, ker sem bil velik in močan. Ker
                            sem moral zvečer čakati na raport – dežurni je prihajal iz Celja včasih zelo pozno ponoči –
                            sem imel pravico stati pokonci, kar mi je omogočilo, da sem noč za nočjo lahko opazoval, kaj
                            se dogaja na prostoru med barakami. Tam so »cejevci« pod vedrim nebom, večidel brez hrane in
                            vode, čakali, da jih odpeljejo. V začetku sem mislil, da jih vozijo kam na delo. Skoraj sem
                            jim zavidal; tam, sem si rekel, bodo bolj prosti in bodo dobili več jesti. Toda vse večja
                            brutalnost – že drugi, tretji dan so jih začeli vezati z žico in surovo metati na kamione –
                            je spremenila moje misli. Sedaj jim nisem več zavidal in počasi se je v meni zgostila temna
                            slutnja, da odhajajo v smrt.</p>
                        <p>Ne vem več, kateri dan oziroma katero noč po prihodu v taborišče se je zgodilo. Kot običajno
                            so tiste reveže nakladali in kot običajno sem iz temne barake skozi okno opazoval dogajanje
                            pred seboj. Sedaj nisem več samo slutil, sedaj sem že vedel. Nenadoma zaslišim svoje ime,
                            oficir s seznamom v roki kliče moje ime. Vedel sem, da bo enkrat do tega prišlo in nisem
                            imel namena, da se ne bi javil. Hotel sem reči »tukaj«, a me je nekaj stisnilo v grlu –
                            dobesedno stisnilo – in nisem mogel reči ničesar. Nastopila je tišina, zame se je ustavil
                            čas. Potem je tisti, ki je klical, ponovil moje ime. Tedaj se mi je bilo grlo že razvezalo,
                            mogoče je manjkala samo sekunda, mogoče manj kot sekunda – in bi se sodba nad mano izvršila.
                            Tedaj pa se zasliši iz množice: »So ga že odpeljali.« Bil je prijatelj Trdan, poznal sem ga
                            po glasu. Takoj za mano so poklicali tudi njega, oglasil se je, stopil naprej, videl sem,
                            kako mu vežejo roke, videl sem, kako ga vežejo še z nekom. Kmalu nato je kamion odpeljal.
                            Izza tistega okna sem gledal, kako izginja v temo.</p>
                        <figure>
                            <graphic url="slike_z_03/z_03_.png"/>
                            <head>Varšavska kolednica <name type="author">Bara Remec</name></head>
                        </figure>
                        <p>A meni je rešil življenje, sam je šel v smrt, meni pa je rešil življenje. Vedel je namreč, da
                            sem se pretihotapil v skupino »A«, vedel je tudi, da me bodo kako našli, če bom ostal na
                            seznamu. Kaj ga je nagnilo, da je spregovoril tiste rešilne besede? Tega mogoče nikoli ne
                            bom vedel, a dosegle so svoj namen: oficir, ki je vodil pripravo transporta, je molče
                            prečrtal moje ime. Kadar pomislim nanj, sem mu globoko hvaležen za njegovo velikodušnost,
                            prijateljstvo in zvestobo. Ne vem, katera ura dneva ali noči bi lahko bila, da nisem v
                            letih, ki so od tistega dogodka minila, pomislil nanj. In sedaj pride tista nenavadna reč –
                            mogoče me je reševal celo življenje. Če ti kdo izkaže tako dobroto, preko tega enostavno ni
                            mogoče iti, tega ni mogoče pozabiti. To hodi s teboj. Tiste Trdanove besede so hodile tako z
                            menoj in bile luč tudi takrat, ko je bilo vsenaokoli temno.</p>
                        <p>Kak mesec potem so še trajala najprej množično in potem posamična ubijanja. Posebno nas je
                            prizadelo, ko so kak poldrug mesec za tem odpeljali še vse tiste mladoletnike, ki so bili
                            pri domobrancih več kot eno leto. Tudi njih ni nihče nikoli več videl.</p>
                        <p>Preostali pa smo sestradani in ušivi v prvi polovici avgusta dočakali amnestijo. Za slovo od
                            taborišča smo dobili za zajtrk zajemalko makaronov, toliko da smo lahko prišli do doma.
                            Nekateri so bili že na smrt bolni in so kmalu umrli, a videli so še dom in svoje.</p>
                        <p>A meni se je, preden sem odšel iz taborišča, še nekaj zgodilo. Tisto jutro, ko sem imel iti
                            na celjski kolodvor, je tista svetinjica iz blaga, ki sem jo skrbno varoval skozi vse
                            preizkušnje, na nepojasnjen način izginila. Še prejšnjo noč sem jo dal v skrivališče v
                            čevelj, zjutraj pa je ni bilo niti ne tam ne kje drugod. Ali je bila njena naloga
                            opravljena?</p>
                    </div>
                </div>
                <div type="div2" subtype="poem">
                    <head>Slovo</head>
                    <div type="div3">
                        <head>Poljska narodna</head>
                        <lg>
                            <l>Dekle bodi zdrava, </l>
                            <l>domovina kliče,</l>
                            <l>za domovje v boj grem </l>
                            <l>med domače griče.</l>
                        </lg>
                        <lg>
                            <l>Če od doma daleč </l>
                            <l>streljal bom sovraga, </l>
                            <l>res ne bom pozabil, </l>
                            <l>da si srcu draga.</l>
                        </lg>
                        <lg>
                            <l>Kaj v očesu solza? </l>
                            <l>Kaj srca drhtenje? </l>
                            <l>Tebi dam ljubezen, </l>
                            <l>Poljski dam življenje.</l>
                        </lg>
                        <lg>
                            <l>Na dom ne pozabi, </l>
                            <l>zanj se boj bojuje, </l>
                            <l>in prostost domovja </l>
                            <l>s tabo naj tekmuje.</l>
                        </lg>
                        <lg>
                            <l>Poljska mi je mati, </l>
                            <l>njeno pil sem mleko, </l>
                            <l>zvest bom domovini, </l>
                            <l>ljubici v uteho.</l>
                        </lg>
                        <lg>
                            <l>Če pa bom umrl </l>
                            <l>daleč v tujem kraju, </l>
                            <l>za menoj ne joči, </l>
                            <l>srečava se v raju. </l>
                        </lg>
                        <byline>Prevedel dr. Tone Pretnar</byline>
                        <byline>Pripomba: Pesem je ob letošnji žalni svečanosti na Rogu pel prof. Marjan Štefančič ob
                            spremljavi trobente, ki jo je igral Jože Žitnik.</byline>
                    </div>
                    <div type="div3">
                        <figure>
                            <graphic url="slike_z_03/z_03_.png"/>
                            <head>Deklica in odmev <name type="author">Bara Remec</name></head>
                        </figure>
                    </div>
                </div>
                <div type="div2" subtype="poem">
                    <head>Ne vemo...</head>
                    <docAuthor>Artur Miedzirzecki</docAuthor>
                    <div type="div3">
                        <lg>
                            <l>Ne vemó, če zablisne žar sonca </l>
                            <l>v naših maršov step, </l>
                            <l>a vemó: šli bomo do konca, </l>
                            <l>pa čeprav – v prepad slep.</l>
                        </lg>
                        <lg>
                            <l>Ne vemó, če zašume nam reke</l>
                            <l>z domačimi vali,</l>
                            <l>a vemó, da nam pot čez zapreke </l>
                            <l>srce prepali.</l>
                        </lg>
                        <lg>
                            <l>Ne vemó, kdo bo šel skoz tésni</l>
                            <l>z nami do zadnjega koraka,</l>
                            <l>a vemó, da se ne odrečemo pesmi, </l>
                            <l>pa če nas sto let poti čaka.</l>
                        </lg>
                        <lg>
                            <l>Ne, mi se ne odrečemo hodu,</l>
                            <l>pa naj bo še trši –</l>
                            <l>in pokažemo začudenemu Gospodu – </l>
                            <l>okrvavljene prsi!</l>
                        </lg>
                        <byline>Prevedel dr. Tine Debeljak</byline>
                    </div>
                </div>
                <div type="div2" subtype="poem">
                    <head>Mojemu pradedu – podporočniku v državljanski vojni</head>
                    <docAuthor>Irina Ratušinskaja</docAuthor>
                    <div type="div3">
                        <lg>
                            <l>Dve vrsti od reke Dvine si: </l>
                            <l>s kroglo v grlu </l>
                            <l>v zadnji bolečini </l>
                            <l>sredi svoje vojne</l>
                            <l>za vekomaj razprl roke.</l>
                        </lg>
                        <lg>
                            <l>Na beli srajci – svetlo plava kri;</l>
                            <l>na ustnicah – ugriz do krvi;</l>
                            <l>in mravelj zmedenih – preprostih </l>
                            <l>bitij – ples.</l>
                        </lg>
                        <lg>
                            <l>In za vse prihodnje sončne dni, </l>
                            <l>za vso posmrtno slavo grenko</l>
                            <l>v globini ranjeni</l>
                            <l>jokajo</l>
                            <l>nad tabo trave.</l>
                        </lg>
                        <lg>
                            <l>Odšla je tvoja groza.</l>
                            <l>Nam ostala je sramota – tujih parad. </l>
                            <l>In tvoje oči:</l>
                            <l>za prekletstvo in za nagrado.</l>
                        </lg>
                        <byline>Prevedel Justin Stanovnik</byline>
                    </div>
                </div>
            </div>
            <div type="div1">
                <head>Rog 1991</head>
                <div type="div2">
                    <docAuthor>Pavel Kogej</docAuthor>
                    <div type="div3">
                        <p>Letos smo drugič javno obhajali spominsko slovesnost z obletno mašo za pobitimi domobranci v
                            Kočevskem Rogu. Dan komemoracije je bil zaradi vojne premaknjen na jesen – 6. oktobra. Vsi,
                            ki smo se te spominske slovesnosti udeležili, smo občutili, da žalujemo za našimi dragimi v
                            družinskem, domačem krogu. Ne da bi hoteli, smo izpolnili naročilo, ki ga je zapisal prof.
                            Justin Stanovnik v Slovenski spravi in se glasi: »Glejte, če imaš koga za zločinca, ga ti ne
                            pokopavaj, če ima svoje! Za določene obrede so po moji misli nekatere roke svete in druge
                            nesvete. Te naj se mrtvih ne dotikajo. Nič nimamo proti njim, a v tej sveti uri naj nas
                            pustijo same. Naj si dekleta in žene, ki imajo za to posvečene roke, dajo na glave še enkrat
                            črne rute in naj pridejo: iz Dobrega Polja, iz Šentjerneja, iz vasi ob Krki, z Blok, s
                            kmetij po polhograjskih hribih. Od vsepovsod naj pridejo in naj se zberejo nad enim breznom,
                            ne nad vsemi, in tam žalujejo nad svojimi.«</p>
                        <p>In res, na to lepo oktobrsko nedeljo smo se zbrali tik ob jami sami domači ljudje. Svojci in
                            prijatelji. Bilo nas je več tisoč. Med ljudmi sem iskal znane obraze z lanske spravne
                            slovesnosti. Mislim predvsem na našo humanistično elito, ki se zbira okrog Nove revije in je
                            imela na lanskem, prvem srečanju, glavno pobudo. Niti eden ni letos prišel med nas. Bil sem
                            žalosten in sem se spraševal, ali je to lahko le slučaj, ali so lani ti ljudje igrali le na
                            karto političnega prestiža, ali pa, kar je najverjetneje, ne čutijo, kot mi, globine
                            slovenske tragedije, ki se je odigrala ob koncu vojne.</p>
                        <p>Spominska slovesnost, ki smo jo doživljali letos, je vsem segla globoko v srce. Začeli smo jo
                            s sveto mašo, ki jo je daroval gospod nadškof dr. Alojzij Šuštar. Naj omenim, da sta bila
                            med somaševalci duhovnika dr. Janez Zdešar in litijski dekan gospod Anton Masnik; oba sta se
                            kot domobranca rešila smrti teharskega taborišča. Tudi bralec berila ing. Jože Prhavc je
                            eden od rešenih. Simbolično je bilo, da je lansko leto spremljal sveto daritev pevski zbor
                            iz Dobrega Polja, letos pa čudoviti zbor iz Šentjerneja.</p>
                        <p>Ta zbor je s posebno pripravljenim programom povezoval tudi kulturno–komemoracijsko
                            slovesnost po maši. Tudi v tem delu so sodelovali med drugimi trije preživeli domobranci:
                            dva govornika in starosta Slovenskega okteta prof. Marjan Štefančič, ki nam je zapel prelepo
                            poljsko domoljubno pesem. S trobento ga je spremljal glasbenik g. Jože Žitnik. Z
                            recitacijami Balantičevih pesmi pa je sodelovala igralka ga. Marjana Jaklič–Klanšek.</p>
                        <p>Mnogi udeleženci in tisti, ki se slovesnosti niso mogli udeležiti, so izrazili željo, naj jim
                            posredujemo besedila govornikov. To željo vam izpolnjujemo in skoraj v celoti objavljamo
                            njihove nagovore pri sv. maši in po njej.</p>
                    </div>
                </div>
                <div type="div2">
                    <head>Uvod v obletno mašo </head>
                    <docAuthor>Božidar Metelko, kočevski dekan</docAuthor>
                    <div type="div3">
                        <p>Zbrani smo v katedrali v naravi, sredi gozdov v Kočevskem Rogu ob grobišču pod Krenom. Tu
                            bomo opravili obletno sv. mašo za po vojni pobite domobrance in druge žrtve nasilja.
                            Kočevski Rog, ena izmed mnogih slovenskih Kalvarij – simbol slovenskega mučeništva.</p>
                        <p>Kraj, za katerega bi upravičeno rekli: brat – sestra, sezujta si čevlje, zakaj zemlja, kjer
                            stojita, je SVETA ZEMLJA! Zemlja, oprana s krvjo, kajti tu so stopale bose, pa tudi krvave
                            noge tisočev bratov pred teboj. </p>
                        <p>Zato je tudi tukaj, kakor pred dva tisoč leti na Kalvariji, marsikomu sredi dneva »sonce
                            otemnelo«, – skale so pokale in zemlja se je tresla nad trupli domobrancev zaradi miniranja.
                            Iz mnogih ust je bilo slišati kakor odmev »Moj Bog, moj Bog, zakaj si me zapustil«. </p>
                        <p>Da, dragi bratje in sestre, na tem mestu se je v resnici ponovila Kalvarija, opravila mašna
                            daritev junija '45, kakor na križu. Toda zakaj, za koga? Morda za mene, tebe, za ves
                            slovenski narod, za naš čas ... Ne vemo, to ostaja skrivnost.</p>
                        <p>S krvjo so bile zalite krščanske korenine slovenskega naroda, da bi se ne posušile.</p>
                        <p>Da bi, čeprav šele po 46 letih, pognale nov cvet ODPUŠČANJA, SPRAVE, EDINOSTI, novega UPANJA
                            ZA PRIHODNOST slovenskega naroda.</p>
                    </div>
                </div>

                <div type="div2">
                    <head>Pridiga pri obletni maši </head>
                    <docAuthor>Dr. Alojzij Šuštar, ljubljanski nadškof</docAuthor>
                    <div type="div3">
                        <p>Na rožnovensko nedeljo v mesecu oktobru smo se spet zbrali na tem kraju, kjer smo pred enim
                            letom prvikrat obhajali spominsko bogoslužje za naše rajne domobrance in za vse druge žrtve,
                            ki so bile pobite v teh krajih. Obletnico smo hoteli obhajati v začetku julija, a vojna je
                            to preprečila. Danes po naših cerkvah obhajajo rožnovensko nedeljo, saj nas mesec oktober
                            prav posebej vabi k molitvi rožnega venca. Prepričani smo, da je veliko domobrancev, pa tudi
                            drugih vernih, kjerkoli so našli smrt, nosilo s seboj rožni venec in ga velikokrat
                            molilo.</p>
                        <p>Primeren je odlomek iz Lukovega evangelija, da poživi našo vero, ki jo izražamo v molitvi.
                            Božja beseda nam govori o Jezusovi smrti. V najhujšem trpljenju na križu je Kristus v
                            pokorščini Očetovi volji izgovarjal besede: »Oče, v tvoje roke izročam svojo dušo« (Lk
                            23,46). Tudi vsi, ki so v veri v Kristusovo odrešenje našli tu nasilno smrt, so z njim
                            izgovarjali besede: »Oče, v tvoje roke izročam svojo dušo.« Samo Bog ve, katera je bila
                            njihova zadnja beseda. Prepričani pa smo, da jih je Bog sprejel v svojem usmiljenju.</p>
                        <p>Jezusova smrt na križu je bilo javno dogajanje. Kot nam poroča evangelij, so velike množice
                            gledale umiranje na križu. Dogajanje v Kočevskem Rogu v tistih strahotnih dnevih je bilo
                            skrito in dolga leta popolnoma zamolčano. Šele danes odkrivamo žrtve in od blizu in daleč
                            prihajajo znanci in sorodniki na te kraje, da bi spoštljivo počastili kraj njihove smrti,
                            molili za svoje rajne in se utrdili v odločenosti, da se kaj takega nikdar več ne sme
                            zgoditi med nami.</p>
                        <p>Neločljivo je s sporočilom o Kristusovi smrti povezano poročilo o njegovi zmagi nad smrtjo in
                            o njegovem vstajenju. V veri ne smemo ločiti enega od drugega. To velja tudi za rajne v
                            Kočevskem Rogu, na Teharjih in za vse druge, ki so verovali v odrešenje. Smrt, pa naj bo še
                            tako krivična, kruta in nasilna, je prehod v novo življenje. To pot je šel Kristus pred nami
                            v trpljenju in smrti in nam odprl vrata v novo življenje.</p>
                        <p>Ker verujemo v vstajenje in v novo življenje, zato se naš pogled ob spominu na rajne obrača v
                            prihodnost in v življenje. Danes na tem kraju z vsem zaupanjem prosimo Boga, da ne bi nikdar
                            več doživeli take morije, in to v trenutkih, ko na Hrvaškem divja tako kruta in nesmiselna
                            vojna. Bog bo uslišal našo prošnjo, če smo tudi sami pripravljeni zastaviti vse svoje moči,
                            če od srca odpuščamo, kakor nam Bog odpušča, če presegamo preteklost, ki je ne moremo
                            pozabiti, a jo skušamo razčistiti pred Bogom in pred ljudmi, v svojem srcu in pred zgodovino
                            in se podamo na pot v boljšo in lepšo prihodnost.</p>
                        <p>V teh zgodovinskih dnevih slovenskega naroda naj nas današnja spominska slovesnost za naše
                            rajne še bolj poveže med seboj. Premagajmo vendar razprtije, osebno in skupinsko sebičnost,
                            v medsebojnem spoštovanju in razumevanju združimo vse svoje moči in vsa prizadevanja. V
                            povezavi z našimi rajnimi nadaljujmo pot sprave med živimi in z vsemi močmi gradimo boljšo
                            prihodnost. To je naročilo, ki nam ga na tem kraju dajejo naši rajni na pot v novo
                            življenje.</p>
                        <p>Ko bomo tu vse izročili Bogu, se bomo vrnili s tega kraja smrti spet v vsakdanje življenje.
                            Kot v jeseni zorijo sadovi, tako tudi mi doživljamo zorenje dolgih let, zorenje tistega
                            semena, ki je bilo med vojno in po vojni vsejano v našo slovensko zemljo, zalito s krvjo, a
                            tudi z močno in živo vero. Še se bomo vračali na ta kraj, na Teharje in na druge spominske
                            kraje. Ne bomo pozabili svojih rajnih, ki so se žrtvovali za slovenski narod in za njegovo
                            resnično svobodo. Še bomo iskali poti naprej v poštenem in iskrenem sodelovanju, v
                            medsebojnem spoštovanju, odpuščanju, spravi in prijateljstvu. Kajti večja kot vsa človeška
                            slabost je naša odločenost za novo življenje in naše zaupanje v Boga, ki je vir življenja in
                            ki ostaja z nami na naši poti v prihodnost. Božja Mati Marija ostane naša spremljevalka in
                            naša priprošnjica, kot v vseh hudih časih slovenskega naroda. Zato gremo polni poguma,
                            odločenosti in zaupanja naprej. Bog z nami!</p>
                    </div>
                </div>
                <div type="div2">
                    <head>Prvi nagovor </head>
                    <docAuthor>Dr. Tine Velikonja</docAuthor>
                    <div type="div3">
                        <p>Na tem svetem kraju smo se zbrali, da bi počastili spomin na skoraj v celoti pomorjeno
                            slovensko domobransko vojsko, katere večji del leži v breznu poleg nas. Spominjamo se tudi
                            vseh drugih, katerih smrt je povezana z državljansko vojno in komunistično revolucijo in
                            nimajo groba. Vendar ima le pomor domobrancev mitične razsežnosti, saj so v njem vse prvine
                            mogočne groze, tu je množičnost, izjemna krutost, tu so mladi ludje, brat brata, tu je
                            zaukazani molk 45 let.</p>
                        <p>Kdo so ti možje in fantje, ki počivajo v tem breznu, in kakšno je njihovo sporočilo?</p>
                        <p>Slovenski katoličani, vključeni v Slovensko ljudsko stranko, so že leta 1918 spregledali, kam
                            so prišli, in da to ni tista Jugoslavija, v katero so hoteli. Odtod njihov avtonomizem, ki
                            naj bi jih vodil v suvereno Slovenijo. Slovenci smo bili na najboljši poti, da postanemo v
                            nekaj desetletjih suverena demokratična država v zvezi z drugimi državami na ozemlju sedanje
                            Jugoslavije, z uspešnim gospodarstvom kot drugod po Evropi.</p>
                        <p>Vse to je okupacija postavila na glavo, ne pa želje naroda po svobodi in samostojnosti.
                            Ljudje, ki tu ležijo, se niso borili samo proti temu, da bi Slovenci po končani vojni v
                            komunizmu zgubili politično kulturno in duhovno svobodo, ampak tudi zato, da bi Slovenci kot
                            narod zaživeli samostojno življenje. V resnici, ko stvari do kraja premislimo, smemo ali
                            celo moramo reči, da so domobranci kljub drugačnemu videzu prva slovenska vojska, ker se je
                            borila za zgodovinske interese slovenskega naroda. Borila se je za socialdemokratsko, za
                            liberalno, krščanskodemokratsko Slovenijo. Hotela je, da Slovenci ostanemo v svobodni
                            Evropi.</p>
                        <p>Danes dobivamo Slovenci svojo državo, pred našimi očmi se uresničuje to, za kar so se borili
                            ti, ki ležijo v breznu pred nami. Kako bedno in krivično je torej, da je pri nas večina še
                            vedno v zadregi, kadar izgovori njihovo ime. Dolžnost in naloga nas vseh je, da se bodo
                            imena teh častivrednih mož in fantov izgovarjala s spoštovanjem.</p>
                    </div>
                </div>
                <div type="div2">
                    <head> Drugi nagovor </head>
                    <docAuthor>Marta Anžlovar</docAuthor>
                    <div type="div3">
                        <p>Pred dnevi so na 2. programu slovenskega radia v oddaji z naslovom Izjava tedna prebrali
                            ultimat JLA Republiki Hrvaški, njenim branilcem in vsem drugim prebivalcem. Na ta ultimat so
                            se ljudje dokaj burno odzvali in se zgražali nad spremenjeno armado. Dolga leta so zanjo
                            delali in jo vzdrževali, nekateri so bili tudi zaposleni v njej, skratka – imeli so jo za
                            svojo, živeli so z njo. Zato zdaj ne morejo razumeti spremembe.</p>
                        <p>Očitno je, da vsem tem ljudem manjka delček zgodovine, prav tisti del, ki lahko razloži vso
                            nerazumljivost armade in njenega sedanjega početja. Če je ta drobec zgodovine tako pomemben,
                            je jasno, da ljudje zanj ne vedo zato, ker so ga armada in njeni voditelji namenoma
                            prikrivali. Zakaj? Odgovor poznamo! To namreč ni bila le kaplja krvi na njihovih
                            brezmadežnih oblekah, ki bi jo bilo še mogoče opravičiti. To je bilo jezero, napolnjeno s
                            krvjo tisočev slovenskih domobrancev in drugih, za katere je t. i. svoboda pomenila
                            neizogibno nasilno smrt. In za ta nerazumljivi zločin nihče ni bil kaznovan.</p>
                        <p>Tako kot so »zmagovalci« pahnili v temo brezna in smrti vse tiste, ki so jim bili na poti, so
                            morali tudi svojemu »zmagoslavju« nameniti temo zgodovinske pozabe, kajti njihov zločin je
                            bil preveč v nebo vpijoč. Težo teme, ki so jo morali nositi v svojih srcih, so preložili na
                            ramena vse družbe, ne da bi se ta tega zavedala. In ta tema je zglodala na videz
                            nepremagljivo stavbo njihovega peklenskega pohlepa po oblasti. Vendar je zaslepljenost še
                            vedno v marsikaterih očeh: v očeh tistih, katerih roke še niso oprane krvi, in v očeh
                            tistih, ki zaradi zločina še vedno nosijo sovraštvo v svoji notranjosti.</p>
                        <p>Zaradi te uničujoče tesnobe se moramo vsi zavedati dvojega. Odstraniti je treba temno liso v
                            slovenski zgodovini in jasno povedati, zakaj so morali slovenski domobranci končati svoja
                            življenja v breznih in jamah povsod po slovenski zemlji. Temu sledi težja, a nujna naloga –
                            da se v resnici, globoko in iskreno spravimo najprej sami s seboj, potem pa tudi z drugimi.
                            Da pa bomo lahko zares odpustili, k čemur nas zavezuje tudi naše prijateljstvo z Jezusom,
                            moramo najprej vedeti, komu in kaj odpuščamo.</p>
                        <p>Šele takrat, ko bosta izpolnjeni obe stvari, bo sonce dokončno premagalo noč, v kateri še
                            živimo. Takrat bomo Slovenci zares obrnili list zgodovine, ki se je zataknil ob krvavem
                            koncu pomladi leta 1945.</p>
                        <figure>
                            <graphic url="slike_z_03/z_03_.png"/>
                            <head>Roža, gozdovi in svet <name type="author">Bara Remec</name></head>
                        </figure>
                    </div>
                </div>
                <div type="div2">
                    <head>Tretji nagovor</head>
                    <docAuthor>Prof. Pavel Kogej</docAuthor>
                    <div type="div3">
                        <p>Prišli smo, da se poklonimo žrtvam komunističnega barbarstva. Kdo so ti fantje in možje, ki
                            kot mrtve čete in bataljoni v tisočih leže po breznih na Rogu, v opuščenih hrastniških
                            rudnikih, v jarkih in jamah na vseh koncih Slovenije? Dobro jih imajo v spominu njihove
                            sestre (starši so že pomrli), poznajo jih dekleta in žene, ki so z njimi drugovale v letih
                            mladosti. Poznajo jih njihovi znanci. Predvsem jih poznamo mi, peščica preživelih, ki smo
                            skupaj nosili uniformo slovenske domobranske vojske.</p>
                        <p>Novi rodovi, rojeni med vojno in po njej, jih niso poznali. To je danes zrela generacija na
                            višku moči in naša mladina. </p>
                        <figure>
                            <graphic url="slike_z_03/z_03_.png"/>
                            <head>Križi <name type="author">Bara Remec</name></head>
                        </figure>
                        <p>Vsi ti niso o domobrancih slišali nič dobrega. Vsa povojna desetletja so bili po uradni in
                            stokrat ponovljeni verziji le kvizlingi, izdajalci in nemški hlapci. Bil sem med njimi in
                            sem jih dobro poznal. Naša enota je bil naš slovenski svet v malem: kmečki fantje, obrtniški
                            pomočniki, dva učitelja in precej študentov, doma s podeželja, nekaj pa tudi Ljubljančanov.
                            Množično smo se za domobranstvo odločali po kapitulaciji Italije, ko je bilo slehernemu
                            popolnoma jasno, da se nacistični zveri nezadržno bliža konec. Zato je absurdno govorjenje,
                            da smo šli okupatorju na pomoč. Resnica je, da si okoliščin, prostora in časa za
                            komunistično revolucijo nismo izbrali mi. Res pa je, da so bile te okoliščine za
                            protikomunistične borce skrajno neugodne. Vsi, ki sem jih poznal, so bili sovražno
                            razpoloženi do okupatorja. Veselili smo se vsake zavezniške zmage, vsakega nemškega poraza.
                            Bili smo zavedni Slovenci in veliki domoljubi. Poznali smo le lepo slovensko pesem in
                            slovensko govorico. Ljubezen in zvestoba do domovine je prepričljivo izpričana na preživelem
                            ostanku našega eksodusa, ki je našel svoje zatočišče v Argentini. Njihovo zvesto slovenstvo,
                            ki se prenaša iz roda v rod, je pravi čudež.</p>
                        <p>Nepristranski raziskovalec bi dobil zanesljivo podobo teh mož in fantov iz zbirke predmetov,
                            ki smo jih morali položiti na razgrnjene plahte pred naše rablje, ko smo bili prisiljeni še
                            zadnjikrat do konca izprazniti naše žepe. Med mnogimi rožnimi venci in svetinjicami, ki so
                            jih matere stisnile v roke sinovom ob odhodu, so bili razni molitveniki, spominske slike
                            domačih in najdražjih, nekaj poročnih in drugih prstanov in neredko so na teh kupih ležale
                            drobne, rdeče vezane poezije Franceta Prešerna.</p>
                        <p>Praznina po izruvanih koreninah se čuti še danes in se bo še dolgo. Manjka nam klenih
                            pokončnih, krščanskih narodnih mož. Življenja, ki jim je bilo v imenu ene najbolj
                            nesmiselnih zmot tega stoletja vzeto nasilno, jim ne moremo vrniti. Moramo pa jim vrniti
                            dobro ime, kajti bili so nadvse pošteni ljudje. Sleherno nasprotno zatrjevanje je
                            neresnično.</p>
                    </div>
                </div>
            </div>
            <div type="div1">

                <div type="div2">
                    <head>Nova Slovenska zaveza končno registrirana</head>
                    <docAuthor>Stane Štrbenk</docAuthor>
                    <div type="div3">
                        <head>Je to merilo demokracije pri nas?</head>
                        <p>Skupino najmlajše generacije preživelih slovenskih domobrancev je 45 let glodala »krivda«
                            preživetja povojne slovenske tragedije. Nismo mogli razumeti, zakaj je bilo prav nam
                            prizaneseno z Rogom. Bili smo v dvomih, ali zato, da naše pobite soborce, ki so se od nas
                            razločevali le v tem, da so bili starejši, maščujemo, ali pa da kot priče časa povemo
                            resnico o njih in da prenesemo z njihovih ust besedo: odpuščamo. Dolgo je tlela misel o
                            maščevanju, kajti zločin nad njimi je bil prevelik, da bi ga lahko mirno obšli. Ker pa imamo
                            med drugim tudi dokaze, da so pobiti sprejeli smrt kot žrtev za zmago, ki je v vojni niso
                            mogli doseči, z odpuščanjem, z molitvijo ter vdanostjo v božjo voljo, smo prepričani in
                            mirne vesti, da nimamo ne dolžnosti ne pravice do maščevanja.</p>
                        <p>Ker smo preživeli domobranci kristjani, ki jih odpuščanje veže in ker zaradi sebe kot
                            udeležencev državljanske vojne nimamo razlogov za maščevanje in revanšizem, smo mnenja, da
                            pobitim dolgujemo vsaj to, da s pričevanjem in argumenti razgrnemo resnico o državljanski
                            vojni in s tem dokažemo krivico in zločin, ki sta bila storjena nad njimi.</p>
                        <p>Kot drugi dolg smo sprejeli zavezo, da bomo poiskali posamične in množične grobove in
                            grobišča, ugotovili imena padlih v državljanski vojni in pobitih po vojni ter tiste, ki še
                            nimajo groba, krščansko pokopali, zaznamovali njihova imena na pokopališčih ali cerkvah, z
                            izrecno zavezo, da bomo skrbeli in vzdrževali njihova grobišča, spominske plošče in druga
                            obeležja.</p>
                        <p>Kot tretji dolg smo sprejeli zavezo, da bomo evidentirali civilne in vojaške udeležence
                            državljanske vojne tudi na protikomunistični strani in ugotovili socialno in zdravstveno
                            stanje še živečih udeležencev ter jim v okviru možnosti pomagali materialno in strokovno pri
                            uveljavljanju njihovih pravic, tako tistih v domovini kot tistih v tujini. Poznamo namreč
                            vrsto socialnih problemov zlasti ostarelih udeležencev, izhajajočih prav iz udeležbe v
                            državljanski vojni.</p>
                        <p>In še četrti dolg smo sprejeli. To je zavezo, da bomo ohranjali ideale, za katere so padli in
                            pobiti dali svoja življenja, ter jih prenašali v novi čas in na nove rodove z namenom, da se
                            dogodki državljanske vojne ne bi nikoli več ponovili.</p>
                        <p>Preživeli udeleženci državljanske vojne smo menili in menimo še danes, da so navedene štiri
                            zaveze naša človeška, moralna in pripadniška dolžnost. In če kdo še danes meni, da je
                            njihovo opravljanje oživljanje fašizma in belogardizma, ne ve, ali noče vedeti, kaj je
                            evropska kultura življenja, ne ve, kaj je evropska demokracija, in zavestno odklanja spravo
                            med slovenskim narodom.</p>
                        <p>Da bi preživeli soborci te naloge lahko opravili, zlasti pa, da bi nasprotni strani ponudili
                            enakopravnega sogovornika v morebitni dobri volji za dosego medse</p>
                        <p>bojne sprave, smo se preživeli udeleženci protikomunistične strani v državljanski vojni
                            povezali in ustanovili svoje interesno društvo z imenom, ki delno izhaja iz medvojnega
                            protikomunističnega gibanja v Sloveniji in iz naših novih štirih zavez, to je »Nova
                            Slovenska zaveza«.</p>
                        <p>Ob odločitvi za ustanovitev društva smo bili trdno prepričani, da je le nastopil čas, ko
                            lahko stopimo v javnost s problematiko državljanske vojne in jo zaključimo s spravo ob
                            obojestranskem priznavanju napak in spoštovanja. Menili smo tudi, da smo ob splošnem
                            spoznanju zmot komunističnega sistema že dosegli toliko svobode in demokracije, da lahko
                            tudi »obdolženec« vsaj nekaj reče v svojo obrambo. Pa smo se ponovno zmotili. Ko smo namreč
                            22.•_maja letos predložili pristojnemu republiškemu upravnemu organu vso potrebno
                            dokumentacijo za vpis društva v register društev, kar je pogoj za začetek poslovanja
                            društva, nam je bilo rečeno, da je ta celotna in da jo bodo v roku 14 dni pregledali ter nas
                            pozvali, da jo dopolnimo ali spremenimo, če bo potrebno. Po preteku tega roka smo osebno
                            povprašali, kako je z dokumentacijo. Odgovorili so nam, da so jo površno že pregledali, in
                            da imajo sicer nekaj le formalnih pripomb ter da nas bodo v kratkem povabili na razgovor. Po
                            preteku zakonskega roka (30 dni) za rešitev zadeve v upravnem postopku smo ponovno osebno
                            intervenirali za razgovor ali izdajo odločbe. Odgovorili so nam, sicer malo nejevoljno, da
                            je skrajni rok za izdajo odločbe 90 dni in da je vzrok za neizdajo odločbe časovna stiska in
                            politične razmere v Sloveniji, ki jim narekujejo prednostne naloge. Razumeli smo. Vseeno pa
                            smo vprašali, kdaj lahko ponovno pridemo povprašat. Povedano nam je bilo, da naj ne hodimo
                            več spraševat, ker nas bodo pač pozvali na razgovor. Ker nam je tako odlašanje postalo že
                            sumljivo, smo postali nestrpni in vsak teden najmanj enkrat povprašali o stanju postopka.
                            Vsakokrat je bil dan, sicer prijazen, a isti odgovor: nimamo časa.</p>
                        <p>Šele iz sredstev javnega obveščanja smo zaznali, da za tako zavlačevanje ni vzrok čas, pač pa
                            še vedno, sicer »ilegalno«, delujoča subordinacija državnih institucij političnim
                            institucijam prejšnjega totalitarnega sistema.</p>
                        <p>Ob takem dejstvu in ko so tudi potekli že vsi zakoniti roki za izdajo odločbe, smo se
                            pozanimali pri registrskem organu, kaj to pomeni. Zdaj so nam povedali resnico, da so našo
                            registrsko dokumentacijo predložili. na nekoliko naslovov v predhodno mnenje in da čakajo na
                            odgovor. Zaradi takega postopka je NSZ vložila protest in pritožbo na organ druge stopnje,
                            ker odločba prve stopnje ni bila izdana v zakonitem roku. Druge izbire pač nismo imeli.</p>
                        <p>Iz navedenega se da sklepati, da se upravni organ, ki je pristojen zadevo rešiti sam v lastni
                            pravni in strokovni pristojnosti na podlagi zakona, ni upal ali ni želel zadeve rešiti sam.
                            Po lastni odločitvi je namreč predložil registrsko dokumentacijo organizacijam ZB NOV,
                            Predsedstvu in Skupščini Republike S1ovenije v mnenje in stališče, skratka politično
                            presojo. Le–ti so zadevo predložili tudi pristojnemu skupščinskemu odboru in političnim
                            strankam s predlogom, da se opredelijo do registracije NSZ in ob tem o predlogu za
                            razrešitev javnega tožilca Republike Slovenije Antona Drobniča zaradi domnevnega članstva v
                            NSZ. Ob tem so javno izražali nasprotovanje registraciji NSZ z utemeljitvijo, da gre za
                            oživljanje belogardizma, fašizma, revanšizma in za vrsto organizacije, kakršno je po
                            niirnberških dokumentih prepovedano ustanavljati, in grozili z Russelovim sodiščem. S tem so
                            želeli ali ne, vplivali na rešitev zadeve v upravnem. postopku oziroma jo kar narekovali, s
                            čimer so kršili ustavo in zakon. In nihče ni za to odgovarjal.</p>
                        <p>Društvo NSZ je v taki situaciji zamrznilo vsako javno delovanje, vključno včlanjevanje in
                            prejemanje članarine. To tudi zato, da nam ne bi prilepili še etikete nezakonitega dela in
                            nespoštovanja obstoječega pravnega reda. Pa tudi zato, da ne bi kandidatom za včlanitev
                            povzročali nelagodnosti in oživljanja strahu ob občutku včlanjevanja in delovanja v sporni
                            organizaciji. Za primer naj navedemo samo en primer globoko zakoreninjenega strahu, ko je
                            neki visoko izobražen in razgledan človek, ob telefonskem vabilu na neko konkretno
                            sodelovanje, ves razburjen izjavil: »Pustite me pri miru, saj veste, da mi prisluškujejo!«
                            In to konec maja 1991!</p>
                        <p>V takem postopku se je mlela naša zadeva celih 5 mesecev. Republiški upravni organ je na našo
                            pritožbo in na podlagi pozitivnih stališč pristojnega skupščinskega organa in večine strank
                            Demosove koalicije ter ob podpori številne javnosti izdal dne 21. oktobra 1991 odločbo o
                            vpisu NSZ v register društev, z naslednjim izrekom:</p>
                    </div>
                    <div type="div3">
                        <head>ODLOČBA</head>
                        <p>V register društev, ki ga vodi Ministrstvo za notranje zadeve Republike Slovenije v
                            Ljubljani, se vpiše pod zaporedno številko 853 društvo Nova Slovenska zaveza s sedežem v
                            Ljubljani in delovanjem na območju Republike Slovenije.</p>
                        <p>S tem je bila zadeva NSZ upravno zaključena, društvo pa je dobilo pravico enakopravno, kot
                            vsa ostala registrirana društva in organizacije, javno nastopati in opravljati svoje naloge
                            kot pravna oseba s pravicami in dolžnostmi po zakonu in svojih aktih.</p>
                        <p>Izvršni odbor NSZ se je takoj po prejemu odločbe o registraciji sestal in razpravljal o
                            trenutni situaciji ter sprejel program za nadaljevanje društva. Med drugim je sprejel sklep
                            o ponovnem včlanjevanju v društvo in vplačevanju članarine in naročnine za glasilo »ZAVEZA«
                            za leto 1991.</p>
                        <p>Izvršni odbor je sprejel še sklep o najemu poslovnega prostora na Gospodinjski 4, Ljubljana
                            (Šiška) in odprl žiro račun društva št. 50104–678–85679 pri SDK v Republiki Sloveniji,
                            podružnica Ljubljana, ter s tem zagotovil najosnovnejše pogoje za delo društva.</p>
                        <p>Izvršni odbor je tudi določil, da bodo uradne ure društva na sedežu NSZ (Gospodinjska 4,
                            Ljubljana) vsak četrtek od 16. do 18. ure za člane, od 18. ure dalje pa bodo seje
                            predsedstva, izvršilnega odbora in delovnih skupin.</p>
                        <p>Vabimo vse člane NSZ, da še naprej sodelujejo z nami in da nas v uradnem času obiščejo;
                            takrat jim bomo na razpolago za pogovor, nasvete ipd.</p>
                        <byline>Izvršni odbor NSZ, tajnik Stane Štrbenk</byline>
                    </div>
                </div>
                <div type="div2" subtype="poem">
                    <head> Sen o vrnitvi </head>
                    <docAuthor>France Balantič</docAuthor>
                    <div type="div3">
                        <lg>
                            <l>Ko boš, tujina, vso mi kri izpila, </l>
                            <l>ko neizgovorjena bo beseda </l>
                            <l>prišla kot ogenj mi na usta bleda, </l>
                            <l>bo davna želja domu me vrnila.</l>
                        </lg>
                        <lg>
                            <l>Na srce dal prsti bom kot zdravila, </l>
                            <l>sprejel me vase bo pozdrav soseda, </l>
                            <l>spoznala na planini me bo čreda </l>
                            <l>in v duši bo zaplala nova sila.</l>
                        </lg>
                        <lg>
                            <l>Okusil spet bom sok planinskih trav,</l>
                            <l>– spomini nanj skelijo kakor rane, </l>
                            <l>ki jih zastrupil dolgih cest je prah.</l>
                        </lg>
                        <lg>
                            <l>Domači kraj, kako mi spet boš drag! </l>
                            <l>Kako bom ljubil gore razkopane, </l>
                            <l>Dokler ne bom nad njimi tih zaspal.</l>
                        </lg>
                        <figure>
                            <graphic url="slike_z_03/z_03_.png"/>
                            <head>O, moj kraj...<name type="author">Bara Remec</name></head>
                        </figure>
                    </div>
                </div>
            </div>
        </body>
        <back/>
    </text>
</TEI>
