<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>Mirko Kambič</name>
               <name>Tine Velikonja</name>
               <name>Tamino Petelinšek</name>
               <name>Ivo Žajdela</name>
               <name>Bogomir Štefanič</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                   </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">63</idno>
            <idno type="ISSN">??</idno>
            <date>2011-06-24</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">63</biblScope>
                     <biblScope type="vol">XVI</biblScope>
                     <biblScope>številka 4, december 2006</biblScope>
                     <date when="2006-12">2006</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-06-24">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake</change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 63</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni</titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Demokracija – politični sistem brez alternative</head>
                  <p>Ko je leta 1973 Martin Heidegger čestital nekemu prejemniku Burckhardtove
                     nagrade, se mu je zdelo primerno, da čestitko dopolni z odlomkom iz enega od
                     pisem slavnega zgodovinarja: »Z leti sem vedno bolj 'enostranski' v določenih
                     prepričanjih, na primer v tem, da se je v Grčiji z demokracijo začel propad.
                     Nekaj desetletij je prej nakopičena moč sicer še obstajala – dovolj dolgo, da
                     je nastal varljiv vtis, da je ta moč zrastla iz demokracije. Potem pa je
                     zazvonilo.« (FAZ, 23. 5. 2006)</p>
                  <p>Burckhardt in Heidegger imata skupno to, da sta oba začela s študijem
                     bogoslovja, a sta ga oba kmalu zapustila, prvi za kulturno zgodovino, drugi pa
                     za filozofijo. Vsak na svojem področju sta potem obvladovala dve stoletji, eden
                     devetnajsto in drugi dvajseto. Hkrati s študijskim zanimanjem sta oba opustila
                     tudi začetno prepričanje, s čimer pa nočemo reči, da je v tem treba iskati
                     vzročno zvezo z njunim rezerviranim ali celo negativnim pogledom na
                     demokracijo. Čeprav se je po evropski revoluciji demokracija le postopoma
                     uveljavljala, je bilo istočasno že v zraku tudi nezaupanje do nje. Tudi
                     poznavalci ne bi bili v zadregi, če bi hoteli izvesti politične nazore obeh
                     mislecev iz njunega intuitivnega razumetja biti.</p>
                  <p>Nam, ljudem z začetka 21. stoletja, pa demokracija ne samo ne vzbuja nobenih
                     dvomov, ampak vemo – na poseben način, saj naše védenje izhaja iz dolge
                     izkušnje – da je demokracija tisti način političnega obstajanja skupnosti, za
                     katero druga možnost ne obstaja. Evropa je že šla skozi čase, ki so dovoljevali
                     druge načine: aristokratsko krščansko monarhijo in prosvetljeni absolutizem.
                     Danes pa demokracija nima alternative. Živeti v civilizaciji je danes mogoče
                     nadaljevati v eno samo enačbo: živeti v demokraciji.</p>
                  <p>Če je to res, če je kdo v stanju gornje stavke imeti za resnične, ne bi imel
                     težav tudi s trditvijo, ki sledi: za demokracijo se je treba bati. Mogoče ta
                     beseda komu ne bo všeč, ker naj bi sugerirala nervozo in defetizem, a bi vseeno
                     radi pri njej vztrajali. Če se vživimo v stanje, v katerem imamo od neobhodnih
                     reči en sam primerek, potem bo naša pazljivost nujno takšna, da se je bo držal
                     strah. Ali nas ni Hans Jonas v knjigi Načelo odgovornosti klical k »hevristiki
                     strahu« – k odločanju za nova pota z rešpektom, ki se mu bo videlo, da se je
                     odel v plašč strahu? Demokracija je torej takšne vrste dragocenost – takšna
                     vrednota, kot pravimo – da se bo naši skrbi videlo, da se zanjo bojimo.</p>
                  <p>Za demokracijo se upravičeno bojimo, ne samo zato, ker je nimamo s čim
                     nadomestiti, ampak tudi zato, ker je delikatna in krhka – fin politični
                     organizem. Struktura demokracije je kompleksna; ni iz enega kosa kot na primer
                     totalitarna diktatura, ampak je sestavljena. Kjer pa je kaj iz več delov, jih
                     je treba vedno znova spet ocenjevati in preurejati in jih postavljati v
                     drugačna razmerja. To pa nikakor ni preprosto. Za to je treba imeti čut in – bi
                     kdo rekel – znanje. Tam kjer je v igri več prvin, se vedno kaj zaplete in vsak
                     interventni poseg je odvisen od tenkočutnosti prstov, ki se ga lotijo. Taki
                     tenkočutnosti pravimo politika; družbam iz enega kosa, kot so totalitarne
                     diktature, pa beseda politika sploh ne pritiče.</p>
                  <p>Težavnost demokracije je v njeni kompleksnosti, ki je neposredna posledica
                     tega, da hoče biti pravična velikemu številu ljudi – največjemu številu ljudi.
                     Ima pa še druge inherentne lastnosti, ki jo, če ni deležna intenzivnega
                     spremljanja kulture, lahko privedejo na pot degeneracije. Kako stara je njena
                     ogroženost, bomo videli iz odlomka iz Platonove Države, ki nam bo odkril še
                     drugo presenetljivo zanimivost: da visi nad njo še danes natanko ista grožnja.
                     Vsi, ki svet, v katerem živimo, nekoliko poznamo, bomo takoj zagledali to
                     podobnost.</p>
               </div>
               <div type="div3">
                  <head>Demokracija in svoboda</head>
                  <p>Gre za pojem svobode. To, kar dviga demokracijo nad vse druge politeje, je
                     natanko tista reč, ki jo dela najbolj ranljivo – nekoč in danes. Nemški filozof
                     Eduard Zeller je v svoji zgodovini grške filozofije postavil trditev, da je
                     Aristotel prevzel Platonovo misel, da vladavine propadajo zato, ker jih uničuje
                     hipertrofija njihovega lastnega notranjega počela – torej tega, kar jih nosi.
                     Misel, na katero se je Aristotel naslanjal, je Platon obdelal v Državi (8.
                     knjiga, 562–564).</p>
                  <p>Tu najprej izvemo, da je demokracija nastala iz oligarhije – vladavine bogatih
                     posameznikov – tako da se pohlep po bogastvu, ki v oligarhiji velja za osnovno
                     »dobro«, tako poveča, da onemogoči skupno življenje. Kaj pa demokracija? V
                     nekoliko skrajšani obliki bomo navedli razgovor, ki steče o tej temi. »Ali ni
                     tudi pohlep demokracije po tem, čemur ona pravi »dobro« in kar je njen kriterij
                     »dobrega«, tisto, kar jo nazadnje pogubi?« »In kaj praviš, da je ta kriterij?«
                     »Svoboda. Saj slišim povsod govoriti, da je svoboda tista reč, za katero
                     najbolj skrbijo v demokracijah in da je svoboda tisti razlog, da bi človek
                     svobodnega duha hotel živeti samo tam in nikjer drugod.« »Torej nezmernost in
                     zanemarjanje vsega drugega je tisto, kar izprevrže demokracijo in ustvari
                     potrebe po tiraniji?« »Da, vse okoli nas poka od svobode. Konča pa se vse tako,
                     da se ljudje ne zmenijo več za nobene zakone, ne za pisane ne za nepisane, in
                     ni nikogar več, ki bi hotel imeti karkoli ali kogarkoli nad seboj. Tako pride
                     do tega, da preveč svobode povzroči preveč hlapčevanja v posamezniku in
                     državi.«</p>
                  <p>Nerazumno uveljavljanje svobode je torej tista reč, ki nazadnje notranje
                     izvotli demokracijo in jo spremeni v tiranijo. S svobodo samo ni nič narobe,
                     saj se na njej človek postavlja. Z njo postane nekaj narobe takrat, ko se
                     pozabi, da ni karkoli in da je treba vedeti, kaj je. Svoboda je ena tistih
                     reči, za katero ne smemo narediti nobene napake in moramo natanko vedeti, kaj
                     je. Če je tako, da se na njej postavlja človek, potem je razumno reči, da mora
                     človek vedeti, na čem se bo postavil in na čem bo stal. Če ne bo priseben in
                     pazljiv, si lahko izdela napačno predstavo svobode, ki ga bo pogubila.
                     Brezštevilne žrtve označujejo trase raznih svobod, ki jih je projektirala
                     lahkomiselnost in utvara.</p>
                  <p>Če ima svoboda svojo strukturo – če ni prazna, kot se je že govorilo – potem je
                     v njeni konstituciji nekaj, kar bi jo za površne oči prvi hip ukinjalo. To je
                     meja. Znan je Bonhoefferjev stavek, da človek ne more spoznati skrivnosti
                     svobode, če si ne postavi meje. Komaj ta stavek izrečemo, že vemo, da je
                     resničen – po sebi, kakor kakšen Evklidov aksiom. Pri vsej stvari je potrem
                     važno samo to, da to mejo postavimo – da določimo, kje natanko med človeškimi
                     zadevami bo tekla. Da definicija svobode vključuje mejo, da jo meja sploh
                     omogoča – da je kaj drugega sicer mogoče trditi, a ne misliti – to stoji in o
                     tem ni mogoče dvomiti. Velika debata pa od začetka civilizacije teče o tem, kje
                     natanko ta meja legitimno poteka. Celotno zgodovino bi bilo mogoče
                     skonstruirati z referencami na poglavitne točke različnih mej, ki si jih je
                     zamislil človeški duh in ki jih je postavila človekova volja.</p>
                  <p>Pri svobodi gre torej za vprašanje, kaj si človek sme misliti o sebi in o
                     družbi, ki jo sestavlja. Platon je mislil, da to vprašanje ni stvar slehernika,
                     ampak sodi v kompetenco posebnih ljudi, ki so za to od narave obdarjeni in
                     posebej šolani. To so filozofi ali intelektualci. Težava pa je ravno v tem, da
                     prav teh ljudi v demokraciji nihče ne posluša. V Državi (6. knjiga, 488–489)
                     daje Platon Sokratu, da nariše to stanje s podobo ladje, na kateri uporni
                     mornarji odstavijo kapitana in se je polastijo: Stari kapitan po visokosti in
                     moči presega sicer vse na ladji, je pa že malo gluh in tudi vidi ne več prav
                     dobro, zato tudi njegova plovba ni zgledna. V takem se mornarji začnejo
                     prepirati, kdo bo stopil za krmilo. Vsak trdi, da ima do tega pravico, čeprav
                     se za to ni nikoli učil. In kar je še huje, vsi vpijejo, da se tega sploh ni
                     treba učiti. Ko skupini mornarjev, ki se dokoplje do vodstva, uspe z drogami in
                     pijančevanjem ali s čim drugim onemogočiti »vrlega kapitana«, se dokončno
                     polastijo ladje. »Potem pa pijejo in se gostijo, dokler ne porabijo vseh zalog,
                     vozijo pa tako, kakor je od takih pričakovati.« Pri tem pa novega kapitana, ki
                     sedaj vodi ladjo, kujejo v nebo, nikomur pa se ob tem niti ne sanja, da mora
                     pravi kapitan posvečati vso pozornost takim rečem, kot so letni časi, nebo,
                     valovi, vetrovi in druge stvari, ki zadevajo njegov posel. Na krovu take ladje
                     imajo pravega kapitana za blebetača in velikega nesposobneža. Potem ko Sokrat
                     dokonča parabolo o ladji, mornarjih, o starem in novem kapitanu, še pripomni,
                     da se ne bi smeli čuditi, da »po naših mestih filozofi niso v časteh in da bi
                     bilo čudno, če bi bili«, in da imajo prav tisti, ki mislijo, da »najboljši
                     duhovi med njimi množici nič ne koristijo«, a da za to niso »krivi ti odlični
                     duhovi, ampak tisti, ki ne vedo, kaj bi z njimi«.</p>
                  <p>Platonovo državo naj bi vodili filozofi, ker jim je dostopno pravo poznanje.
                     Stvari, ki se dogajajo na ladji – ki jo je narisal Sokrat in ki je velika
                     metafora za državo – so takšne ravno zato, ker je ne vodi um, ki ga ne bi
                     begale minljive podobe nastajanja in preminjanja, ampak bi bil v posesti
                     védenja o nespremenljivih prevelikih vseh stvari in vseh razmerij.</p>
               </div>
               <div type="div3">
                  <head>Demokracijo postavljajo državljani – državljane postavlja razum</head>
                  <p>Kar je v tem sporočilu trajnega, je to, da je državo treba misliti (da je prav
                     tako treba reči, ne misliti o državi, ampak misliti državo). V monarhiji mora
                     misliti državo monarh ali pa ljudje, ki so v njegovi službi. V demokraciji,
                     kjer ljudje niso podaniki, ampak državljani, pa morajo državo misliti vsi. Od
                     tega je demokracija v zadnji analizi odvisna – ali so ljudje pripravljeni biti
                     državljani; ali so v okviru svojih naravnih kompetenc – ki pa v ničemer ne
                     prizadevajo njihovi konstitutivnih kompetenc – pripravljeni biti državljani in
                     misliti državo. Misliti seveda tako, kakor to državi pritiče; državi, ki je res
                     publica ali stvar vseh. Zato vsaka misel, ki ima za predmet državo, ni s tem že
                     tudi legitimna. Na letošnjih lokalnih volitvah so vsi kandidati, ki so
                     izgubili, vdano ponavljali frazo – ki so jo očitno nekje izdelali in je postala
                     modna obveznost: »Volilci imajo vedno prav.« Vsi po vrsti so tako govorili.
                     Zaman smo čakali, kdaj bo pred mikrofon stopil kdo, ki bo znal reči: »Kot
                     politik se strinjam, da imajo volilci vedno prav, (kar pa pomeni samo to, da je
                     njihove glasove treba upoštevati). Kot človek in državljan, ki ima pravico
                     presojati politične odločitve drugih državljanov, pa proti temu, kar se na teh
                     volitvah v tem kraju zgodilo, odločno protestiram.«</p>
                  <figure>
                     <graphic url="slike_z_63/z_63_01.png"/>
                     <head>Letos je bila dolgo z nami jesen <name type="author">Mirko
                        Kambič</name></head>
                  </figure>
                  <p>Dr. France Arhar bi že lahko tako rekel. Da ni, je mogoče celo eden od
                     razlogov, da je izgubil.</p>
                  <p>Za obstoj demokracije je, kot smo rekli, potreben državljan. Toda kaj je tisto,
                     kar stori ali doseže, da človek prevzame vlogo državljana – zavestno in
                     odgovorno? Ali je za to dovolj že pristanek na ustavo – uvid v razumnost, ki
                     stoji v stavkih in za stavki, ki sestavljajo ta dokument? Ali je torej dovolj
                     že »ustavni patriotizem«, o katerem veliko govori Jürgen Habermas? Ali moramo
                     za to, da lahko upravičeno govorimo o državljanu, predpostaviti človeka, v
                     katerem obstaja tako intenzivna razumnost, da ne more odreči svojega pristanka
                     tistim državnim naredbam, ki so pred vsem drugim in nad vsem drugim utemeljene
                     na razumnosti? Ali je torej afiniteta med osebno in najdeno razumnostjo tista
                     reč, ki postavlja demokratskega človeka? Ali je torej razum tisti, ki določa
                     identiteto državljana? Ali je potemtakem dovolj – ali pa celo edino smiselno –
                     če se promotorji demokratične politeje sklicujejo na razum?</p>
                  <p>Bralci gotovo razumejo, da tu mislimo na razum, s katerim razpolaga tako pastir
                     pod Triglavom kot razumnik z vsemi akademskimi atributi; da tu ni mišljen
                     razum, ki je odvisen od števila šol, ki jih je kdo naredil. Pravzaprav govorimo
                     bolj o počelu kot o razumu, ki je v posesti empiričnega posameznika.</p>
                  <p>Demokracija je torej prostor, ki dopušča in zahteva razum. Institucije
                     demokratične države morejo obstajati samo tedaj, če jih je koncipiral razum in
                     če se pokoravajo razumu. Tudi predpolitično področje civilne družbe more
                     avtentično obstajati v demokraciji samo v tem primeru, če so organizacije, ki
                     na tem področju obstajajo, dostopne racionalni osmislitvi in interpretaciji.
                     Vse to seveda ne nastane samo od sebe, ampak raste iz posebne duhovne
                     substance, ki ji pravimo demokratična kultura in ji tako lahko pravimo, ker je
                     naklonjena razumu. V Orwellovem romanu 1984 zapiše Winston Smith naslednje
                     veleizdajalske besede: »Freedom is the freedom to say that two plus two make
                     four. If that is granted, ali else follows.« (Svoboda je v tem, da je dovoljeno
                     reči, da je dve in dve štiri. Če se to sme, vse drugo sledi.) A Smithove besede
                     imajo svoje nadaljevanje. Ne veljajo samo za obstoj svobode, ampak tudi za
                     možnost funkcioniranja demokratične kulture, ki je v razumni komunikaciji. To
                     lahko postavimo takole: Demokracija je tam, kjer vam je že vnaprej zagotovljen
                     uspeh, če rečete, da je dve in dve štiri ali kaj, kar iz tega stavka sledi. Za
                     demokracijo je to važno tudi zato, ker je eden od osnovnih političnih postopkov
                     prepričevanja. Pri prepričevanju pa vedno obstajata dve možnosti: ali apelirate
                     na tiste prvine človekove zavesti, ki se odzivajo nekontrolirano, ali pa
                     uporabljate stavke, ki jih je mogoče reducirati na trditve, da je dve in dve
                     štiri. Prednost ali dopustnost drugega načina je v tem, da lahko tisti, ki ga
                     želite prepričati, logično nadzoruje vaš postopek, ali, drugače, da
                     manipuliranje ni možno.</p>
               </div>
               <div type="div3">
                  <head>Samoomejitev razuma v moderni in postmoderni</head>
                  <p>Ko smo tako legitimirali vlogo razuma v demokraciji, je pred nami končno to, da
                     razumu, kakršnega sta uveljavili moderna in postmoderna – razumu, ki gospodari
                     našemu času – odrečemo značaj integralnega razuma, na katerega smo v svojem
                     razmisleku mislili mi. Evropa se je odločila za instrumentalni razum. Razumu je
                     vzela integralne ambicije in ga reducirala na razum, s katerim je mogoče
                     posegati v empirični svet in ga z učinki v empiričnem svetu verificirati. Ta
                     premik je mogoče ilustrirati s stavkom Thomasa Hobbesa (1588–1679), da razumeti
                     kako stvar pomeni vedeti, kaj z njo lahko naredimo, če jo imamo. Da smo kako
                     stvar razumeli, ne pomeni, da smo dognali njeno naravo ali bistvo, da smo
                     sposobni odgovoriti na vprašanje, kaj je, ampak da vemo, kako z njo lahko
                     izboljšamo svoj položaj v svetu. Ko prodiramo v svet, nas ne navdaja
                     aristotelsko čudenje nad njim, ampak nastaja v nas vprašanje, kako bi mogli s
                     stvarmi, ki jih odkrijemo, povečati svojo moč. Tudi človek ni tu nobena izjema.
                     Človek ni pred vsem in v prvi vrsti enigma, ki jo je treba in ki se jo splača
                     razvozlati, ampak sredstvo za večanje naše moči. Človek ni več ideja, ki smo jo
                     v njem našli, ampak ideja, ki smo mu jo pripisali, da bi z njim mogli uspešno
                     nastopiti v svetu. Vse totalitarne ideologije 20. stoletja so v tem našle svojo
                     orientacijo.</p>
               </div>
               <div type="div3">
                  <head>Izguba celote</head>
                  <p>Posledica izselitve integralnega razuma je tudi izguba celote: celote
                     posameznih stvari in celote vseh stvari. Ena od variant te izgube – ne najmanj
                     važna, se bojimo – je substitucija politike z ekonomijo. V veliki meri se je že
                     uresničil stavek Hannah Arendt, da bo nekoč morda prišel čas, ko politike sploh
                     ne bo več. Ves videz je, da je že sedaj tako, da je samo še ekonomija. Ko je
                     bil letos junija izrečen zelo odmeven stavek, da Slovenci pač nikoli ne bomo
                     največji, lahko pa smo najboljši, se je v nas takoj oglasilo vprašanje, kaj to
                     pomeni, biti najboljši: ali so v stavku ekonomske ali politične ambicije. Vse
                     kaže, da je ekonomija postala métron hapánton, kot so rekli stari – merilo vseh
                     stvari – in je zato jasno, da moramo tu biti najboljši. To potrjuje tudi misel,
                     ki smo jo nedavno nekje prebrali: »Šole in akademije in univerze, namesto da bi
                     vztrajale na izgradnji osebe, bolj in bolj težijo k usposabljanju za tekmo.«
                     Taka družba izgublja trdnost in postaja bolj in bolj živi pesek, na katerem je
                     mogoče govoriti o »več resnicah« – o eni, o dveh ali treh. Če pa je toliko
                     resnic – o eni in isti stvari – potem pa je strpnost res edina rešitev. A
                     katera strpnost? Iz obupa, ne iz vrline. S čim bo treba nekoč tako strpnost
                     plačati! Poleg tega pa so post-boljševiki, ki v teoriji o več resnicah vidijo
                     možnost, da pod njeno streho prevedrijo s svojo, zagledali, da jim logika
                     instrumentalnega razuma daje še eno možnost: Če se namreč izkaže, da nimate
                     ničesar povedati, ni še vse izgubljeno, še vedno lahko namreč kaj rečete. Če je
                     več resnic, je vedno mogoče kaj reči! (Bralci so gotovo opazili, da
                     postboljševiki brez vsakega občutka za mero izkoriščajo svojo iznajdbo.)</p>
                  <figure>
                     <graphic url="slike_z_63/z_63_02.png"/>
                     <head>Strehe starega mesta <name type="author">Mirko Kambič</name></head>
                  </figure>
               </div>
               <div type="div3">
                  <head>Odstranitev Boga</head>
                  <p>Spremembe, ki smo jih skušali tu skicirati in ki tako obremenjujejo demokratsko
                     konstitucijo moderne države – za katero pa smo rekli, če se še spomnite, da
                     zanjo ni alternative – te spremembe se ne bi mogle zgoditi, če se ne bi
                     paralelno dogajalo še nekaj veliko bolj primarnega in usodnega. To dogajanje je
                     Nietzsche povzel v sintagmo: smrt Boga. S tem je, kakor pravi François Furet
                     (Das Ende der Illusion, Piper 1996, str. 47), »preroško napovedal moralno in
                     intelektualno bedo demokratičnega človeka«. Zgodovinar Furet prav tam
                     nadaljuje: »V 19. stoletju je na mesto Boga in njegove moči nad usodo ljudi
                     stopila zgodovina. V 20. stol. pa se je manifestiralo politično brezumje, ki je
                     nastalo iz te zamenjave.« Tako je, ko enkrat ni bilo več Boga, mogla nastopiti
                     svoboda, ki je vse osvojila, vse zapletla in ničesar rešila. Naj spet navedemo
                     Fureta: »Svoboda in hkrati spoznanje svobode! Kaj bolj omamnega za modernega
                     človeka, ki nima več Boga, ne obstaja.« (str. 42) A to je svoboda, ki, kakor
                     smo že videli, ne postavlja svobodnega človeka.</p>
               </div>
               <div type="div3">
                  <head>Mediji kot elita</head>
                  <p>Sedanji demokratski človek obstaja torej v duhovnem okolju, ki je vse prej kot
                     trdno. Zato se pred nami naravno in nujno pojavlja vprašanje, kdo postavlja to
                     okolje – ki ga moramo razumeti kot izbor možnosti, za katere se človek v
                     razponu svojega učlovečevanja bolj ali manj zavestno odloča. V Evropi
                     krščanskega štetja so vedno obstajale določene skupine, ki jih je značaj
                     izbranosti ali elitnosti postavljal v vlogo oblikovalcev vsakokratnega človeka.
                     To so po vrsti bili: kleriki, intelektualci in nazadnje ljudje iz medijev ali
                     medijski ljudje. In ti zadnji, medijski ljudje, so tisti, ki imajo danes
                     odločilno besedo pri tem, kakšen bo demokratski človek. Njihova problematičnost
                     je v tem, da niso elita, kakor so bili – in so – kleriki in intelektualci.
                     Prvič se je v Evropi zgodilo, da na mestu, kjer bi morala stati elita, stojijo
                     ljudje, ki tega statusa nimajo – ki si ga ne morejo lastiti in ga jim ne moremo
                     priznati. In vendar so to ljudje, ki danes oblikujejo človeka. V tem je veliko
                     protislovje, ki deluje prav v tem, kar je, v protislovnosti: mediji človeka
                     informirajo – ga torej oblikujejo – a ga hkrati potiskajo iz središča – iz
                     tega, kar je – na periferijo. Postavljajo ga tako, da ga onemogočajo.
                     Prekletstvo, ki visi nad demokratskim človekom, je njegova izročenost medijski
                     kulturi.</p>
                  <p>Stvari poslabšuje neka okoliščina, ki je ni prezreti. Ne gre namreč samo za to,
                     da je medijska miselnost, ki po naravi opredeljuje modernega človeka, efemerna
                     – dobesedno, »od dneva«, namenjena za »en dan« – in da ne more nuditi obzorij,
                     v katerih bi se človek mogel izmeriti. Pomembnejše – komaj izmerljivo pomembno
                     pa je to, da se je evropska levica po svojem civilizacijskem porazu odločila za
                     pohod na medije. Po degeneraciji politike v totalitarizem, kamor je politiko
                     pripeljala evropska levica, so intelektualne in moralne uzance od nje
                     neizprosno zahtevale veliko samospraševanje v razponu njenega celotnega
                     obstajanja v civilizaciji. Samo medijski prostor je obetal možnosti, da se temu
                     spraševanju izogne. Zato se je nastanila na tem otoku. Toda ker je v njej ta
                     krivda, da je ukanila zgodovino, ni nenavadno, da so se v njej začeli nabirati
                     strupeni sokovi, ki jih sedaj mešajo v napitke za demokratskega človeka. Kdo se
                     jim bo uprl? Kdo jih bo ustavil?</p>
                  <p>Dne 27. oktobra je Delo objavilo pismo pisatelja Franja Franiča iz Pirana.
                     Boljše ilustracije k temu, kar smo povedali zgoraj, enostavno ni. Zato pismo
                     objavljamo v celoti:</p>
                  <p>Čestitka za Bar II. Vse čestitke urednikom POP TV za resničnostno greznico Bar
                     II. Dosegli ste dno s prikazovanjem in ponavljanjem zapijanja do kome, s
                     pretepaško-sadističnimi vložki, s seksom na klasične, oralne in druge načine, z
                     vsak dan novimi parolami iz beznice: samo zadet si lahko srečen. Nimam nobenih
                     težav, ima pa jih moja 14-letna hči, ki vso to umazanijo, manipulacijo, vsak
                     dan srka vase skupaj z drugimi 10- do 15-letniki, ki so vaša ciljna publika. /
                     To duhovno onesnaževanje, za boga svetega, premaknite v pozne nočne ure,
                     voditelja pa naj si poiščeta takšno ali drugačno strokovno pomoč.</p>
                  <figure>
                     <graphic url="slike_z_63/z_63_03.png"/>
                     <head>Sam <name type="author">Tamino Petelinšek</name></head>
                  </figure>
                  <p>V kulturi, v kateri živimo, je za tako pismo potreben pogum, ki ga malo ljudi
                     zmore. Zaslužilo bi odlikovanje, a kdo ga bo dal? Gospod Matjaž Hanžek, gospod
                     dr. Janez Drnovšek, gospa Bernarda Jeklin? Pač pa nam je Delo istega dne
                     sporočilo, da je nagrado Franca Milčinskega Ježka za leto 2006 dobil Sašo
                     Hribar. Žirija nam je s tem želela sporočiti, da se lahko odlično počutimo,
                     kadar se smejemo primitivnemu norčevanju in onemoglim šalam.</p>
                  <p>Ker je bilo poslanstvo proletariata tako univerzalno, da razumljivo ni mogel
                     imeti svoje domovine – ker se ni mogel ubadati s tako postranskimi, tako rekoč
                     zasebnimi rečmi – je sklenil novinar in pesnik Peter Kolšek tudi demokratskega
                     človeka postaviti v trezno razdaljo do tega zastareleega in nekoliko sumljivega
                     artikla. (Delo, 24. 7.) Ko se je George Bush med Janševim obiskom v Ameriki
                     spomnil Slovenije kot »zanimivega koščka nebes«, je Kolšek začutil, da je to
                     priložnost, ki je ne sme izpustiti. Kaj pa imajo Slovenci pri tem? Pri
                     »naravnih danostih« tiste flike, tistih »20.000 kvadratnih kilometrov velike
                     Slovenije«? Da se je Bushevi galantni opazki in sploh govorjenju o lepotijah
                     domovine posvečala tolikšna pozornost, je zato, ker to stvar izkorišča »nova
                     politična elita«, ki misli, da se bo šele z »ideologijo naravno lepega
                     domačijstva« zares utaborila. Kje pa je to, kar je izraz slovenske tvornosti,
                     »jezikovna samozavest in kulturno izročilo«? Ah, vse to je postalo plen
                     »prirejene zgodovine in cerkvenega katolištva«! Resnica je čisto drugačna. To,
                     kar se lažno opeva kot domovina, postaja vedno bolj »klavstrofobični pekel«. Ta
                     občutek je »vedno dostopnejši vsem«. Vsem pravim ljudem, seveda.</p>
               </div>
               <div type="div3">
                  <head>Ekskurz o človeški trpežnosti</head>
                  <p>Ko gledamo sedanjo medijsko družbo – bralci Zaveze prav gotovo vedo, koga
                     mislimo, kadar govorimo o medijskih ljudeh, med njimi je, kakor vsi vemo, tudi
                     nekaj odličnih in občudovanja vrednih posameznikov – se nam zazdi, kakor da se
                     vsak dan nekaj deset ljudi odpravi v napad in kakor visoko talentirani in
                     izvežbani mikrobi z zanesljivim instinktom iščejo še zdravo in nedotaknjeno
                     substanco narodove biti. Sprašujemo se, koliko časa bodo ljudje vzdržali. Kje
                     je meja njihove trpežnosti.</p>
                  <p>Da imam to vprašanje za upravičeno, izhaja iz neke moje osebne izkušnje.
                     Poklicno učiteljsko pot sem začel leta 1955, v času visokega komunizma. Imel
                     sem to srečo, da sem poučeval tuje jezike, ki niso bili tako neposredno pod
                     kontrolo ideologije. To je bila ena stvar, druga pa je bila ta, da sem odkril
                     razmeroma varen način tihega boja z miselnostjo, ki je hotela duhovno zavzeti
                     mladino. (Če pomislim nazaj, si pravim, da je bila ta pot odprta v večji ali
                     manjši meri vsem učiteljem, a se jih je zanjo odločilo zelo malo – ne toliko iz
                     strahu, kot iz čiste nedomiselnosti in neprisebnosti.)</p>
                  <p>Šlo je za naslednje. V času komunizma smo seveda govorili slovensko, a hkrati
                     nismo mogli reči, da uporabljamo svoj jezik. Izgovarjali smo slovenske besede,
                     a jih nismo mogli sestavljati v kakršnekoli stavke. Nekateri, sicer možni
                     stavki so bili absolutno prepovedani. Zato je upravičena trditev, da v nekem
                     važnem pomenu nismo govorili slovensko. Poleg tega boljševiški novorek
                     nekaterih besedi že po sebi ni maral. Bile so sumljive, nekatere celo nevarne.
                     Z besedami Slovenija, Slovenci, slovenski na primer ni bilo priporočljivo
                     preveč šariti. Besede kot zgodovina, izročilo, pravičnost, domovina, zvestoba,
                     značajnost, poštenost, spomin, krivica, smisel, cerkev in podobne je bilo
                     mogoče uporabljati, a le v klišejih, ki so jih prinašali ideološki obredniki iz
                     delavnice preverjenih kadrov. Če pa si te besede vstavljal v kontekste, ki
                     ljudem niso bili domači na primer iz medijev, je bilo to sovražno dejanje.
                     (Vsi, ki so šli skozi tisti čas, smo pri tem z nemajhnim presenečenjem
                     ugotavljali, kako virtuozno in natanko so ljudje vedeli, kaj se sme in kaj se
                     ne sme.)</p>
                  <p>Meni so, kot rečeno, tuji jeziki nudili razmeroma lepe možnosti. V šolo, kjer
                     sem učil, so prihajali večidel fantje in dekleta iz bližnjih, pa tudi bolj
                     oddaljenih krajev. V takih razmerah je moja iznajdba lepo delovala. Kadar sem
                     uporabil katero od ilegalnih besedi, se je v razredu nekaj oči za gotovo
                     zasvetilo, v nekaterih razredih več, v drugih manj, nekaj pa zmerom. Dajal sem
                     neke znake in učenci so jih razumeli tako kot sem jih mislil. Čutil sem njihovo
                     zadovoljstvo nad tem, da poznam jezik, ki so ga govorili doma. Ustvarila se je
                     tako med mano in njimi strogo konspirativno zarotništvo. Včasih sem opozoril
                     tudi na kako literarno besedilo. Velike uspehe sem žel z alegorijo Frana
                     Milčinskega Laž in njen ženin. Spominjam se, da je nekoč, ko sem nadomeščal v
                     nekem razredu, ki ga že nekaj časa nisem učil, vstalo neko dekle in reklo:
                     Tovariš profesor, jaz pa še večkrat preberem povest Laž in njen ženin. Ob tem
                     se mi je zazdelo, da so se ji zasvetile oči, kakor da bi mi hotela nekaj
                     povedati.</p>
                  <p>A povedati hočem nekaj drugega. Vse to se je, ne naenkrat, a vendar v zelo
                     kratkem času, nehalo. Nobeno oko se ni več zasvetilo, iz razreda so me gledale
                     temne in prazne oči. Vedel sem: družina ne drži več, vas ne drži več, gotovo je
                     še kje kak posameznik, večina pa je podlegla. Preveč je bilo strupa, kot pravi
                     Georg Seferis, preveč je bilo strupa. Nekdanje vedenje ni ravno izginilo, a je
                     izgubilo važnost, vrednost in pomen. Otroci so prihajali v šolo z ubitimi
                     dušami. Totalitarni ideološki stroj je zmagal. Vse to se je dogodilo nekje v
                     sredini sedemdesetih let.</p>
                  <p>Meni pa je bilo s tem povedano, da človekova trpežnost ni neskončna. Zato se
                     vsak dan posebej, ko vidim, kako se iz medijskih središč odpravljajo na svoje
                     rafinirane in uničujoče pohode – Kot agenti česa, kot agenti česa? Ali sploh
                     vedo? – z nemajhno tesnobo sprašujem: Doklej pa bodo ljudje vzdržali? Na misel
                     mi večkrat pride Elija: Custos, quid de nocte? Stražnik, kako dolga bo še noč?
                     A bolj kot vse je važno neko drugo vprašanje: Ali je kdo, ki jim bo stopil
                     nasproti? Ali jim je sploh mogoče stopiti nasproti?</p>
               </div>
               <div type="div3">
                  <head>Intelektualci</head>
                  <p>Ali so intelektualci iz take snovi? Če se s tem vprašanjem v glavi ozrete po
                     duhovni pokrajini sedanje Slovenije, se bo vaše oko ustavilo pri prebivalcih
                     znanstvenih in kulturnih ustanov, šol in akademij in univerz, pri uredništvih
                     elitnih revij in založb, pri umetniških središčih, pri pisateljskih
                     društvih.</p>
                  <p>Nanje pomislimo zato, ker predstavljajo nasprotni pol k tistemu, o čemer smo
                     nekaj povedali zgoraj. Ali so ti ljudje iz take snovi? Aristotel pravi sicer,
                     da vse ljudi nekaj žene k védenju, a intelektualci izstopajo v tem, da se ne
                     vdajajo zgolj vsesplošni radovednosti, ampak jih žene ambicija, priti stvarem
                     do dna. O intelektualcih si mislimo, da predstavljajo nekakšno sito, na katerem
                     se ustavi vse, kar ni tako domišljeno in dognano, da bo omogočilo nadaljevanje
                     civilizacije. Skozi to sito, si mislimo, ne more nič, kar se ne more izkazati z
                     atestom intelektualne dostojnosti in intelektualnih standardov. To so tista
                     spoznanja in uvidi, ki se ne bojijo vstopati v areno kritične misli, v
                     prepričanju ali gotovosti, da bodo tam preživeli. Naprave, ki regulirajo
                     intelektualno propustnost, pričakujemo, so sestavljene iz vlaken, ki jih je
                     izdelal čut za človekovo dostojanstvo. Človekovemu dostojanstvu pa, v zadnji
                     analizi, ustreza samo to, kar je in kar ima možnosti, da postane celota. Vse
                     nasilje, ki se je v preteklem stoletju naredilo nad človekom, je prišlo iz
                     miselnih shem, v katerih je že obstajalo nasilje dela nad celoto. Celota je
                     tisti kriterij, ki varuje človeka v njegovem dostojanstvu.</p>
               </div>
               <div type="div3">
                  <head>Znanost kot nasilje nad celoto</head>
                  <p>Tak del, ki dela nasilje nad celoto, je znanost. Znanost je zmagala zato, ker
                     je obetala širjenje in intenziviranje »človeškega imperija«. A odločitev za
                     znanost ima na sebi še nekaj drugega, pomembnejšega. To je bila odločitev
                     evropskega duha. Bila je, kot pravi Horney C. Monsfield (The New Criterion, 9,
                     2006) »izbira, narejena v določenem trenutku in iz razlogov, ki so bili
                     politični in moralni in ne zgolj tehnološki«. V njej, pravi avtor, ni bilo
                     nobene nujnosti: »Duh moderne znanosti je bil pred moderno znanostjo.« Bila je
                     to samostojna in neodvisna odločitev in, ker zgodba še ni končana, še ne vemo,
                     na katero pot je usmerila Evropo. Nazadnje – v času, ko smo ga komaj pustili za
                     sabo – je ta odločitev povzročila Utopijo in Revolucijo. Melvin J. Lasky pravi
                     v eseju Liberalna ideologija in njena dedna bolezen: »Nekoč sem napisal 700
                     strani debelo knjigo Utopija in Revolucija in v njej pokazal, kako globoko je
                     upanje na Utopijo in kako teološko je rešpekt pred Revolucijo v zadnjih štirih
                     stoletjih prodrl v duhu in psiho zapadne kulture.« Furet (Das Ende der
                     Illusion, 15–16) vidi, da je ta odločitev pripeljala v tragičnost in
                     samouničevanje: »Presenetljivo ni to, da so intelektualci sledili duhu časa,
                     ampak to da so se mu brez kritike vdali. Vdaja je kulminirala v 20. stoletju,
                     ko so se podvrgli ekstremističnim partijam antidemokratičnih smeri. Tam so
                     igrali podrejene in začasne statistične vloge, z njimi so manipulirali kot z
                     vsemi drugimi in bili so, če je partija tako hotela, žrtvovani.« In ko je
                     celota prenehala biti ambicija intelektualcev, je postalo aktualno vprašanje,
                     ki ga je tako preprosto postavil Lasky (Liberalna ideologija in njena dedna
                     bolezen): »Zakaj, če toliko vemo, tako malo razumemo? Zakaj tako zmedeno
                     tolčemo okoli sebe?«</p>
               </div>
               <div type="div3">
                  <head>Izguba zgodovine</head>
                  <p>Poseben primer izgubljanja celote je tudi izguba zgodovine ali izguba spomina
                     na civilizacijo. Zavest skupne preteklosti je zamenjala zavest posameznih
                     socialnih, duhovnih in etničnih entitet. Skupne zgodovine ni bilo več in
                     Joachim Fest je upravičeno govoril o »slovesu od zgodovine«. Ostala je samo
                     množica med seboj si nasprotujočih zgodovinskih spominov, od katerih so bili,
                     zaradi odsotnosti skupnega kot kriterija, mnogi deloma ali v celoti napačni,
                     pogosto celo zlagani. In, če nadaljujemo s Furetom, »nič ne povzroči toliko
                     nesreč, terorja in strahu kot napačna zgodovinska zavest«. Preteklost ni bila
                     več nobena garancija za sedanjost. Za tisto, kar dela družbo, je moderna
                     postavila »moč zakona«. Leszek Kolakowski to stanje razloži takole: »Da moremo
                     postaviti resnico kake izjave, moramo sedaj upoštevati jasne in absolutno
                     obvezne matematične in empirične kriterije, ki jih je izdelala znanost.
                     Zgodovina se ne priznava za izvor legitimnosti ne na intelektualnem področju ne
                     v družbenem svetu.« »Ko sta racionalizem in skepsa odstavila najprej božjo in
                     potem še naravno pravo, ki je nadomestek za Boga, je postalo neodgovorljivo
                     vprašanje, kako ločiti dobro od zlega.« (L. Kolakowski, My Correct views on
                     Everything, 217–219)</p>
                  <p>To je bil pravi razlog, da moderna ni vzdržala in da je degenerirala v
                     totalitarizem. Dvom v moč in vzdržljivost liberalnega koncepta čutimo tudi v
                     vprašanju Hannah Arendt: »Kaj se je zgodilo z evropsko družbo, da je doživela –
                     mogoče celo vzpodbujala – zapustitev vseh mej in varovalk, ki jih je postavil
                     prosvetljeni liberalizem?« (Hannah Arendt, TLS, 9. 7. 1993.) V začetku je bil
                     torej hibris – »faustovsko-prometejska vera v samopostavitev človeka«.
                     Konkretno je ta pristop formuliral G. S. Jones (TLS, 7. 6. 2002): »Marksistični
                     komunizem je bil sad humanistične vere, ki je hotela spopolniti in nadomestiti
                     krščanstvo.« Moderna in njen krah nista prišla sama od sebe, ampak sta bila
                     nekaj zavestno povzročenega.</p>
                  <figure>
                     <graphic url="slike_z_63/z_63_04.png"/>
                     <head>Vsaksebi in na vse strani <name type="author">Mirko Kambič</name></head>
                  </figure>
               </div>
               <div type="div3">
                  <head>Ekskurz o odgovornosti za besede</head>
                  <p>Duhovne elite se oblikujejo v vsakem času in v vsaki družbi po sebi in naravno.
                     Besede, ki jih ljudje, ki so si ta status pridobili, izrekajo, so, kot pravimo,
                     odločilne. Ker imajo zaradi položaja svojih izrekovalcev velik domet in so
                     mera, s katero mnogi merijo sebe in svet, je na njih velika odgovornost. Ni
                     namreč tako, kot se govori, da besede niso konj.</p>
                  <p>Edvard Kocbek je za februarsko številko Dejanja leta 1941, predzadnjo, ki je
                     sploh izšla, napisal uvodnik Razumnik pred odločitvijo. Torej tri mesece pred
                     napadom fašistične Italije in nacistične Nemčije in pet mesecev pred napadom
                     kominterske slovenske boljševiške partije na Slovenijo. Napisal je ta uvodnik
                     tako, da smo na Zavezi že nekajkrat razmišljali, da bi ga poslali sto priznanim
                     intelektualcem s prošnjo, da ga preberejo in potem odgovorijo na vprašanje: Ali
                     se sme tako govoriti?</p>
                  <p>Beseda, ki obvladuje ta tekst, je zgodovina. Na pičlih šestih straneh naletim
                     nanjo tridesetkrat. Naj navedem nekaj njenih nastopov: človek je zgodovinsko
                     bitje, zvestoba zgodovinskim silam je predgoj njegove človečnosti; ena glavnih
                     zgodovinskih potez časa je, da se v njem drobi vse; stare celote razpadajo in
                     nastajajo velika zgodovinska agregatna stanja; postati moramo resnično
                     zgodovinski ljudje; naše osebne odločitve postajajo vedno bolj zgodovinsko
                     važne; moramo se zavesti pomena zgodovinskega odločanja; če hoče človek
                     smiselno delovati, se mora postaviti najprej na zgodovinsko in šele potem na
                     ideološko stališče; treba se je upreti takemu ideološkemu ravnanju, ki
                     nasprotuje nastopu objektivnega zgodovinskega procesa; osebne odločitve v
                     zgodovini so odločitve, ki edine izpolnjujejo neposredni smisel življenja;
                     današnji čas zahteva, da se opredelimo za stvariteljske sile zgodovine in proti
                     odmrlim likom družbe; nekateri čudni intelektualci se vedno bolj odtujujejo
                     resnični zgodovinski praksi in delovanju; nekateri razumniki se zavedajo, da bo
                     treba narediti velik korak v zgodovini, pa ne premorejo takega ravnanja;
                     nekateri so se začeli istiti s službo dogmatizirane zgodovinske dialektike; v
                     tako važnem zgodovinskem odločanju je treba poslušati glas celotne svoje osebne
                     narave; za človeka so važne zgodovinske in ne zgolj ideološke odločitve; vse
                     sile je treba usmeriti v tok zgodovinske dinamike; razumnik se mora navaditi
                     gledati najprej zgodovinsko in šele potem vrednostno; gre za preprosto
                     zgodovinsko spoznanje, da oblike življenja in družbe v zgodovini nastajajo in
                     potem postanejo odvišne in škodljive; celoten in svoboden človek mora boju med
                     odmrlo idejo in porajajočo se idejo pomagati do zgodovinskega razvoja: V isti
                     vlogi kot zgodovina se večkrat pojavi beseda čas. Nikoli pa ne izvemo, kaj bi
                     eno ali drugo utegnilo biti.</p>
                  <p>Vzrok svoje nepotešenosti najdemo v drugi značilnosti tega besedila, ki je v
                     tem, da je izrazito nasprotno misli – tako zelo, da zahteva najprej delovanje
                     in šele potem mišljenje. Kocbek pravi, da mora razumnik »priti do zavesti
                     najprej v času in prostoru in šele potem do zavestnega razmerja do vrednostnega
                     sveta«. Sem spada tudi to, da ni važno, za kaj gre, »važen je svetovni proces
                     sam«. Kaj je zgodovina in kaj je svetovni proces, Kocbek natančno ne pove, kar
                     je čudno, saj poziva človeka v totalni angažma. Zvemo le, da so stvari
                     urgentne. V tej vojni bo »mogoča maksimalna rešitev vseh zadev človekove
                     usode«. V sedanjem času se drobi vse, kar je preživelo, »to velja posebej za
                     organizme v socialni in politični sferi«. Izvemo tudi, da se danes bije bolj
                     »med novim in starim družbenim redom«, boj med »duhovnim nasiljem in duhovno
                     svobodo«. »Likvidacija starega reda« pa ne bo prišla sama od sebe, zanjo bodo
                     potrebni »težki in silni spopadi« in ne »prostovoljno prevzemanje novih idej in
                     novega reda«. Kocbek tudi opozarja, da bo v prihodnjih dneh zgodovina lahko
                     nastopila v zelo »odurni obliki«, a »ti pojavi so neogibna spremljava onih
                     dogodkov, ki spreminjajo oblike življenja in pospešujejo napredek«.</p>
                  <p>Kocbek zahteva torej vstop v zgodovino, a ne pove, kaj zgodovina utegne biti.
                     Nakazuje celo, da bi tisti, ki bi o tem kaj več spraševal, že utegnil biti
                     izgubljen zanjo. Izvemo še to, da je vpletenost v zgodovino in njeno
                     objektivnost neodložljiva, da bo prelom s starim trd in da se bo uresničil z
                     bojem.</p>
                  <p>Kocbek besede revolucija ne uporablja, obilo pa se vdaja besednemu aparatu, ki
                     jo nakazuje. Nekje pa zapiše besede, ki jih imamo lahko za kriptogram
                     boljševiškega projekta: »Pred našimi očmi se začenja likvidacija starega reda,
                     ki ga predstavljajo kapitalizem v gospodarstvu in družbi, liberalna demokracija
                     v političnem življenju, v duhovnem življenju pa meščanski duh, to je statika in
                     formalizem.«</p>
                  <p>Čez dobre štiri mesece, ko je bila napadena Sovjetska zveza, se je začela
                     »zgodovina«. In intelektualec, poučen po Kocbeku, je začutil, da se je mora
                     udeležiti. S kakšnimi posledicami! Ob pustolovcih iz vrst intelektualne elite,
                     kot je bil Kocbek, človek pomisli: bilo bi pošteno, da bi pred svojim nastopom
                     vzeli v roke državljansko knjigo ali pa kar telefonski imenik in obkrožili
                     tistih tisoč ali deset tisoč ali sto tisoč imen, kolikor pač mislijo, da jih bo
                     njihov projekt zahteval. Bilo bi pošteno, ker bi tako mnogi vedeli, zakaj so
                     morali umreti. Tako pa se raje, namesto da bi se pridružili tistim, ki so jih
                     pokopale njihove napake, kakor Kocbek, odločijo, da bodo živeli in ostali del
                     življenja prebili v tožbah nad pozabljenostjo.</p>
                  <p>Toda ne. Ne samo jeseni 2004, ko so po vseh ustanovah, ki kaj pomenijo,
                     prižigali kadilo pred njegovimi podobami, še danes lahko v zvezi z njim berete
                     o »opravičitvi neopravičljivega«, o »krivdi brez krivde«, o tem, da je bil »v
                     vodstvu znamenitega partizanskega boja in ponesrečene slovenske revolucije«. Še
                     vedno hodijo mimo njega po prstih.</p>
                  <p>In enega največjih pisateljev sedanjega slovenskega časa, katoličana »sans peur
                     et sans reproche«, prevzame zanos, ko gleda jadra slovenske Cerkve »viharno
                     napeta od simetričnih evangelijskih strasti Ehrlicha in Kocbeka«. Ta misel dobi
                     posebno barvo, če pomislimo, da je Kocbek sodeloval pri Ehrlichovem umoru.
                     Potem ko so 27. maja zvečer partizani na Dolenjskem izvedeli za Ehrlichov umor,
                     je Kocbek osredotočil svoje misli v stavek: »To noč sem dobil določen občutek,
                     da se je začela slovenska vstaja«. Prihodnje jutro pa se je dopolnil z mislijo,
                     da bi Ehrlich še živel, »ko bi nam fašizem ne bil vsilil neizprosne
                     alternative: ali življenje ali smrt«. Ehrlich je bil namreč že pred vojno na
                     »svoji vse hitrejši poti v slovenski fašizem«.</p>
                  <figure>
                     <graphic url="slike_z_63/z_63_05.png"/>
                     <head>Bolčina, omiljena s cvetjem <name type="author">Mirko
                        Kambič</name></head>
                  </figure>
               </div>
               <div type="div3">
                  <head>Upor nove levice</head>
                  <p>Ali se sme tako pisati? Prav zanimivo bi bilo, kaj bi anketirani intelektualci
                     odgovorili na to vprašanje (če bi sploh reagirali na sugestijo neke »obskurne«
                     revije). A čeprav ankete nismo mogli izpeljati, zato nič manj ne čutimo, da bi
                     vprašanje Ali se sme tako govoriti? moralo postati tako vseprisotno, da se mu
                     nihče ne bi mogel izogniti. Želel bi, da bi se to vprašanje naselilo v tkivu
                     vseh ljudi, ki pišejo, posebno intelektualcev. Da se namreč danes napadajo ne
                     samo moralne in pravne premise demokracije, ampak tudi temelji civiliziranega
                     obstajanja, tega si nismo izmislili, to je dejstvo, ki ga ne registrirajo samo
                     tisti, ki so se odločili, da ga ne bodo. Torej ne gre za to, da bi demokracija
                     zašla v krizo zaradi kakih razvojnih zakonitosti, inherentnih življenju,
                     neodvisnih od volje ljudi. Gre za to, da je demokracija napadena. Kako to, da
                     obstajajo ljudje, ki mislijo, da bodo le tako izrazili to, kar so, da bodo šli
                     nad demokracijo? Ali je katera tema sedanjega časa bolj zanimiva? Ali je kaj
                     bolj zanimivo kot odgovoriti na vprašanje, zakaj se, v latentni obliki,
                     nadaljuje državljanska vojna? Kajti to je prava beseda: državljanska vojna. Na
                     tem mestu nimamo več prostora kot za dve besedi, a vendar. Ko se je konec 20.
                     stoletja končal veliki zgodovinski eksperiment v organizaciji evropske levice
                     in je postalo jasno, da se je njen novoveški podvig končal s katastrofo še
                     nevidenih razsežnosti, je postalo jasno, da je sedaj pred njo ena sama možnost:
                     veliko samospraševanje. Samo avtorefleksija levice bi namreč omogočila
                     avtentično nadaljevanje civilizacije. A levica se temu ukazu, kljub njegovi
                     velikosti, ni pokorila. Njena zgodovinska aroganca je bila v tem, da ni šla v
                     samospraševanje, ampak je radikalizirala svoj začetni upor in se hipostazirala
                     v novo levico. Napadanje je sedaj način njenega obstajanja. Ne napadanje česa
                     konkretnega, kritike vrednega, ampak napadanje kot način izražanja tega, kar v
                     središču svoje notranjosti je: jeza nad tem, da je strategija za polastitev
                     civilizacije odpovedala. Zaradi napadalnosti po sebi je razpoznavni znak
                     njihovih nastopov iskanost. Če poslušaš govorniške nastope političnih mutantov,
                     preteklega in sedanjega predsednika države, protagoniste strank boljševiške
                     sukcesije, levičarske ardite po medijih, vedno se pokaže, ne argumentiran boj z
                     drugimi argumenti, ampak iskanost, ki kaže na napadalnost.</p>
                  <p>V senci tako velike nevarnosti je treba brati vprašanje: Ali se sme tako
                     govoriti? Za veliko prenovo pa je potrebno še nekaj. Potreben je nov jezik. Kaj
                     s tem mislimo?</p>
               </div>
               <div type="div3">
                  <head>Nov jezik</head>
                  <p>V začetku, smo rekli, je bila hibris – prestop v polje prepovedanega, človeku
                     nedovoljenega. Ta prestop ne prinese – ker ni v naravi človeka – ne sreče ne
                     zadovoljstva ne svobode. In vedno se konča s katastrofo. Kar je v konstituciji
                     človeka, je služenje. Če človek pogleda vase, bo tam našel izpisani dve
                     zapovedi: da mora služiti in da ne more služiti sebi. Prva zapoved je
                     nevprašljiva. Druga pa je vprašljiva, in sicer tako zelo, da se celotno
                     človekovo opravilo na zemlji osredotoči na vprašanje, čemu sme ali čemu mora
                     služiti.</p>
                  <figure>
                     <graphic url="slike_z_63/z_63_06.png"/>
                     <head>Ikarov padec <name type="author">Pieter Breughel</name></head>
                  </figure>
                  <p>Danes, po velikem opustošenju, ki ga je povzročila razsvetljenska hibris, mora
                     človek, ki prisebno obstaja v civilizaciji, poiskati službo pri podjetju, ki se
                     bavi z iskanjem novega jezika. Jezik, s katerim trenutkov razpolagamo, je
                     kontaminiran s prvinami, ki so se nanj usedle na poti skozi moderno. Novega
                     jezika ne bo mogoče postaviti tako, da bi ga izdelali, kakor da bi bili v
                     posesti kake nove lingvistike. Novi jezik bo prišel sam od sebe. V njem bodo
                     spregovorili tisti, ki bodo zvesto vztrajali na pragu hiše, kjer se na glas
                     berejo ustanovna besedila naše civilizacije: hebrejski preroki in psalmisti,
                     besedila visoke pesmi grške metafizike, knjige štirih evangelistov, pisma
                     apostola Pavla. Novi jezik bo v njih začel nastajati takrat, ko bodo kaj od
                     tega, kar bo vanje prišlo iz teh knjig, razumeli na novo – tako kakor da bi
                     prvič slišali. Odslej bodo uporabljali natanko iste besede, kot so jih prej,
                     govorili bodo o isti dejanskosti kot doslej, a bodo vsi, ki jih bodo poslušali,
                     vedeli, da govorijo nov jezik. Svežost in novost mu bodo dajale energije, ki
                     bodo prihajale iz tistega zagledanja.</p>
                  <p>A to je šele ena stvar. Novost, ki bo zadostovala za spopad s posledicami
                     velikega prestopa, za vrnitev v avtentično civilizacijo, bo morala izhajati
                     tudi iz posebnega razpoloženja , ki bi mu mogoče kdo rekel naklonjenost, mi pa
                     bi rajši ostali pri izrazu skrb za človeka. Spet ljudje, ki bodo govorili iz
                     tega duha, ne bodo rabili kakih novih besedi ali novih stavkov. Če bo v njih
                     vzgon, ki ga bo vzpostavljala skrb za človeka, se bo to njihovemu jeziku
                     poznalo – če ne bodo govorili zato, da bi povečali svoj vpliv ali spravili
                     ljudi v določene interesne kroge, ampak zato, ker jih ljudje skrbijo ali ker
                     jih je skrb za ljudi. V tem ni nič posebnega, vsi vemo, kaj pomeni, da nas kdo
                     skrbi ali da nas za koga skrbi.</p>
               </div>
               <div type="div3">
                  <head>Usmiljenje in solidarnost</head>
                  <p>Ko smo govorili o skrbi za demokracijo kot tisti obliki političnega obstajanja
                     v sedanjem razvoju civilizacije, ki nima alternative, smo uporabili
                     dokazovanje, ki temelji na razumu. Kadarkoli namreč pravimo, da smo ljudje,
                     vedno s tem tudi povemo, da moramo živeti drug ob drugem in se moramo za to, da
                     živimo drug ob drugem, pokoravati normalni pameti. Ker demokracija konec koncev
                     ni drugega kakor vstop razuma, tako v nekdanjo polis kakor v novoveško državo,
                     ima razum pri obrambi demokracije prvo besedo. A ni edina.</p>
                  <figure>
                     <graphic url="slike_z_63/z_63_07.png"/>
                     <head>Po varšavskem uporu leta 1944 – Bolečina premaganih<name type="author"
                           >Arhiv Muzeja za novejšo zgodovino</name></head>
                  </figure>
                  <p>V nas je namreč tudi nekaj, čemur pravimo usmiljenje. Usmiljenje je samodejen
                     odziv naše notranjosti na tujo nesrečo. Zanj ne potrebujemo nobenega
                     dokazovanja, ampak nastane samo od sebe, ko nekaj zagledamo. Vsi ljudje tega
                     odziva niso sposobni. To vemo iz izkušnje, pa tudi neka besedila kažejo na to:
                     Blagor usmiljenim! Ta klic pomeni tudi to, da vsi ljudje nimajo usmiljenja kar
                     pripravljenega. Pravzaprav je usmiljenje, če se nekoliko bolj natančno ozrete
                     okoli sebe, razmeroma redka reč. Mogoče bi morali reči, da inteligenca srca ni
                     nič pogostejša kot inteligenca pameti. A o tem tu ne bomo govorili.</p>
                  <p>Usmiljenje je nekaj duhovnega. Mnogo usmiljenja se spočne v ljudeh, ne da bi mu
                     sledilo kako dejanje – ne da bi človeka, ki ga je zadela nesreča, posadili na
                     živinče in ga transportirali do bližnje gostilne. A tudi usmiljenje, ki se ne
                     uresniči v dobrem dejanju, ima svojo vrednost, prav zato, ker je usmiljenje
                     duhovno. V tem se loči od solidarnosti, ki je lahko – ponavljamo lahko – samo
                     nekaj zunanjega, higieničnega, dostojnega. Solidarnost je zato mogoče pravno in
                     politično kodificirati. Usmiljenja ni mogoče. Usmiljenje je torej nekaj
                     notranjega in eno od bistvenih prvin krščanske kulture.</p>
                  <p>Tu sta torej dve stvari: tuja bolečina in naše usmiljenje. A kaj imata
                     usmiljenje in bolečina opraviti z demokracijo in njeno apologetiko? Gre za to,
                     da politične besede in politična dejanja lahko povzročijo veliko bolečine. Ko
                     želimo postaviti odgovornega državljana, imamo torej tudi to možnost, da
                     poizkušamo v ljudeh vzbuditi rešpekt pred bolečino. Bistvo bolečine je, da
                     boli. Kaj je bolečina, ne moremo povedati, ker za to nimamo besed. Ko se ne bi
                     spominjali svoje, sploh ne bi vedeli, kaj je. Tako pa dobro vemo, kaj je. Z
                     domišljijo nekoliko vemo celo, kaj je tista bolečina, za katero čutimo, da je
                     večja od naše. Obstaja pa tudi bolečina, ki zanjo slutimo, da je tako velika,
                     da bo za zmerom ostala zunaj našega izkustva in domišljije. Zato z bolečino
                     lahko apeliramo na vest tistih, ki iz neumnosti ali pokvarjenosti tolčejo
                     normalno življenje.</p>
               </div>
               <div type="div3">
                  <head>Ekskurz o samoti bolečine</head>
                  <p>Bolečine se drži samota. Ni je mogoče sporočiti niti tistim, ki so ob njej in
                     jo gledajo. Bolečina ostaja v zavesti tistega, ki se je na njem naselila. Drugi
                     jo lahko, kakor smo rekli, le slutimo, spominjajoč se svoje. A resničnost, ki
                     se je spominjamo, ni več prav resničnost.</p>
                  <figure>
                     <graphic url="slike_z_63/z_63_08.png"/>
                     <head>Rim – Campo de' Fiori</head>
                  </figure>
                  <p>Poleg svoje nesporočljivosti je bolečina samotna tudi zato, ker je ljudje ne
                     opazijo. Če bi rekli, da je nočejo opaziti, ne bi rekli čisto prav. Ne opazijo
                     je zato, ker so tako zazrti v to, kar omogoča funkcioniranje sveta. Bolečina pa
                     jih zadeva kot motnja za potekanje sveta – kot nekaj, kar ne spada zraven.</p>
                  <p>Eden vodilnih angleških pesnikov tega stoletja W. H. Auden je, tik preden se je
                     leta 1939 preselil v Ameriko in kako leto preden se je njegova poezija nehala
                     hraniti od levičarskih navdihov in začela dobivati krščansko noto, napisal
                     pesem Musée des Beaux Arts. Navdih zanjo je dobil, kot pravi naslov, v muzeju
                     lepih umetnosti, pri starih slikarskih mojstrih, ki so vedeli, da je prostor
                     trpljenja samota:</p>
                  <lg>
                     <l>Trpljenje, o njem nikoli niso bili v zmoti</l>
                     <l>stari mojstri: kako dobro so umeli</l>
                     <l>njegovo človeško vlogo; kako deluje,</l>
                     <l>med tem ko kdo drug obeduje, odpira okno</l>
                     <l>ali gre brezbrižno svojo pot.</l>
                  </lg>
                  <p>Pesem se konča z zgodbo o Ikaru in nesreči, ki se mu je zgodila med poletom s
                     Krete na Sicilijo. Oče Daedalus, ki je, da bi ubežala Minosu, zase in za sina
                     izdelal umetna krila, je srečno prišel na cilj, Ikar pa se je – mladost! – tako
                     približal soncu, da so se mu voščena krila stopila in je padel v Egejsko morje.
                     Ta padec je naslikal flamski slikar Pieter Brueghel, Auden pa je, kot izhaja iz
                     pesmi, videl v slikarju intuitivno razumetje trpljenja:</p>
                  <lg>
                     <l>V Brueghlovem Ikaru, na primer: kako se vse obrača</l>
                     <l>proč, prav lagodno, od nesreče; do orača</l>
                     <l>je bržčas segel zvok pljuska, zamrli krik,</l>
                     <l>a zanj to ni bil bogve kak spodrsljaj; svetloba sonca je sijala,</l>
                     <l>ker je pač bila, na bele noge, ki so izginjale v zelenilo</l>
                     <l>vode; in imenitna sloka ladja, ki jo je gotovo zmotilo</l>
                     <l>nekaj nevsakdanjega, deček, padajoč z neba navpik,</l>
                     <l>je bila na poti in peljala mirno dalje.</l>
                  </lg>
                  <p>O veliki noči leta 1943 je poljski pesnik Czesław Milosz zložil pesem Campo
                     de'Fiori – pravijo, da je to najlepša pesem tega nobelovca. Beseda označuje trg
                     v Rimu, na katerem so leta 1600 sežgali Giordana Bruna. Pesnik nam trg nariše:
                     trgovci, košare limon in oliv, po tleh polito vino, kupi temnega grozdja in
                     »puhastih breskev«. Prav tu se je zgodilo:</p>
                  <lg>
                     <l>Prav tu na tem trgu nekoč so</l>
                     <l>sežgali Giordana Bruna,</l>
                     <l>krvnik je zažigal grmado,</l>
                     <l>obkrožen z radovedno drhaljo.</l>
                     <l>A komaj je plamen ugasnil,</l>
                     <l>spet polne bila so gostilne,</l>
                     <l>trgovci so zopet na glavah</l>
                     <l>nosili limone in olive.</l>
                  </lg>
                  <p>Na ta kraj in ta ogenj je pesnik mislil, ko je 343 let pozneje v Varšavi stal
                     ob nekem drugem, večjem ognju. Mislil je na Giordana Bruna, še bolj pa na
                     tiste, ki so ostali:</p>
                  <lg>
                     <l>A jaz sem takrat premišljal,</l>
                     <l>kako so umirajoči sami,</l>
                     <l>o tem, da Giordano, ko stopal</l>
                     <l>je sam na mučilniški oder,</l>
                     <l>ni našel v človeškem jeziku</l>
                     <l>niti ene same besede,</l>
                     <l>da rekel bi zbogom človeštvu,</l>
                     <l>človeštvu, ki je ostalo.</l>
                  </lg>
                  <p>Leta 1943 o veliki noči je gorel varšavski geto. Njegovih zadnjih 40.000
                     prebivalcev se je uprlo deportaciji v plinske celice. Uprli so se, skoraj brez
                     orožja, in vzdržali tri mesece:</p>
                  <lg>
                     <l>Na Campo de'Fiori sem mislil</l>
                     <l>v Varšavi pri vrtiljaku,</l>
                     <l>ko stal sem ob zvokih poskočnih</l>
                     <l>v jasnem pomladnem večeru.</l>
                     <l>Glasovi glasbe dušili</l>
                     <l>so salve za zidom geta</l>
                     <l>in v jasno nebo so visoko</l>
                     <l>leteli ob poskočnicah pari.</l>
                  </lg>
                  <lg>
                     <l>Včasih iz hiš gorečih</l>
                     <l>veter je nosil črne zmaje;</l>
                     <l>po zraku leteči so sproti</l>
                     <l>lovili papirnate cunje.</l>
                     <l>Ta veter od hiš gorečih</l>
                     <l>je dvigal dekletom krila</l>
                     <l>in množice smeh je odmeval</l>
                     <l>v prelepo varšavsko nedeljo.</l>
                  </lg>
                  <figure>
                     <graphic url="slike_z_63/z_63_09.png"/>
                     <head>Varšava 1943 – Geto</head>
                  </figure>
                  <p>Motiv obeh pesmi (prvo je prevedel Uroš Mozetič, drugo pa Lojze Krakar) je tako
                     podoben, da ne potrebuje dodatnega govorjenja. (Morda bi pripomnili let to, da
                     se je s civilizacijo očitno nekaj zgodilo: na Campo de' Fiori je zgorel en
                     človek, v varšavskem getu pa jih je bilo, ko je bil najbolj poln, 500.000.) A
                     mi se raje obrnimo k eni od slovenskih samotnih bolečin.</p>
                  <p>V noči na 25. junij 1945 so na dvorišču centralnih oznovskih zaporov na
                     Poljanskem nasipu nalagali domobranske ranjence na avtobus (ker vemo, da je
                     vseh bilo 81, ni verjeti, da je zadostoval en sam). Bilo je ena po polnoči,
                     zato tam razumljivo ni bilo prič, razen tistih, ki so bili v operacijo
                     vpleteni. Nekateri domobranci so imeli hude, še odprte rane. Poleg tega je bilo
                     že najmanj štirinajst dni, odkar so jih iz bolnice premestili v te zapore. Tu
                     se jim je stanje zelo poslabšalo. Kaj se je dogajalo, ko so jih seganjali in
                     metali v avtobus, seveda ne vemo, predstavljamo pa si nekoliko le lahko. Čez
                     nekaj ur, šele poti jutru, so ta avtobus zagledali ljudje iz vasi Rakitnica, ki
                     leži na poti od Dolenje vasi do Grčaric. Kot ponavadi poleti so zgodaj vstali
                     in si dali opraviti v hlevu ali pa so že šli kosít. Z avtobusom, ki je peljal
                     skozi vas, se niso veliko zamujali; malo so se čudili, kaj da počne v tej
                     oddaljeni dolenjski vasi tako zgodaj. Potem, ko so se čez kak dan oglasile
                     eksplozije iz smeri Grčaric, pa tudi bolj od daleč, od Kočevskega Roga, je
                     morda kdo od njih z mislijo zadel na tisto, kar se je v resnici dogajalo, saj
                     se je le vedelo, da tisti, ki so prišli iz gozda, sedaj razkazujejo izučenost,
                     ki so jo po štirih letih teorije in prakse prinesli s seboj. Mogoče je kdo celo
                     povezal to grmenje s tistim avtobusom. Govori se še o neki ženski, ki je nekaj
                     dni za tem šla po cesti mimo Konfina proti Glažuti, in tam, kakih sto metrov
                     pod cesto, opazila dogorevajoče ognje in okoli njih še cele opornice in druge
                     ranocelniške pripomočke. Potem pa je vse zagrnila tema. Tudi če se je pri kom
                     oglasila radovedna in vprašujoča misel, jo je modro odslovil.</p>
                  <p>Kar se je dogajalo po tem, vse do danes, govori za to, da je bolečini usojeno
                     biti sami. Ko so letos oktobra spravili na dan kosti 81 ranjencev, ki so jih,
                     nekatere že pomorjene, druge še napol žive, pometali v podzemlje, nemočne in
                     uboge, kakor le more biti ubog človek, ali ni bilo tedaj tako, da bi se moral v
                     Sloveniji ustaviti čas? In ko so kosti razvrstili po gozdnem kolovozu in so
                     tisti, ki gledajo televizijo, petdeset metrov niže mogli videti podolgovati in
                     grozljivo skalno razpoko, ki je nekoč požirala te nesrečnike, ali je kdo kaj
                     rekel? Duhovna elita v središču Slovenije, ki v svojih antenah lovi najfinejše
                     vzgibe časa, je bila tiho, kakor da se ni bilo nič zgodilo, in še najprej
                     rutinsko gnala svoj kulturni biznis. Dr. Boris A. Novak je napisal tragično
                     igro o licipancih, ki je potem nastopila pot po slovenskih gledališčih. Napisal
                     jo je iz »skrajnega gneva« in iz »etike«, ki je »v osrčju moje poetike«. To je
                     človek, ki, kakor sam pravi, ne bi pisal, »če se ne bi hkrati angažiral za
                     cilje, za katere se mi zdi vredno izpostaviti«. Za tistih enainosemdeset
                     trpinčenih ranjencev se mu ni zdelo vredno. Kar pa ga je posebno razveselilo,
                     je bila »dragocena predanost vseh sodelujočih, ki je bila umetniška in hkrati
                     državljanska, tako da je nastalo politično gledališče v najboljšem pomenu
                     besede.« (Delo, 18. in 24. okt.) V igri so nastopile tudi zgodovinske priče,
                     med njimi Tito, ki so »vsi do zadnjega izražali visoke simpatije do konj in
                     strahovit prezir do njihovih trenutnih zopernikov – predstavnika Slovenije na
                     sodišču«. (Delo, 14. 10., M. Bogataj) Premiere v MGL se je udeležil tudi dr.
                     France Bučar in tako izrazil »svoj osebni javni protest« zoper vse, kar se
                     dogaja z lipicanci. Trpljenje, ki je doseglo višek pri Konfinu in se tam tudi
                     končalo, se je dogajalo stran od ljudi (tisti, ki so ga proizvajali, so, vsaj
                     začasno, zamrznili svoje članstvo v človeški skupnosti; verjetno so ga kdaj
                     pozneje hoteli obnoviti, a nikoli tako močno, da bi njihovo hotenje
                     spregovorilo). Tako je ta samota trajala šest desetletij in eno leto. Potem pa
                     se je brezno odprlo, a spregovoriti ni moglo, ker mu ljudje niso hoteli
                     posoditi glasu.</p>
                  <figure>
                     <graphic url="slike_z_63/z_63_10.png"/>
                     <head>Najdbe iz brezna Pri Konfinu <name type="author">Bogomir
                        Štefanič</name></head>
                  </figure>
                  <p>Kar se je tam pojavilo, tudi za novinarje ni bila novica. Boštjan Tadel, ki je
                     pri Delu zadolžen za to, da daje smernice, kako je sodobnemu moškemu danes
                     živeti, je ob Novakovih dramatskih naporih pomislil, da bi »čisti gnev« lahko
                     prihranil za kaj pomembnejšega, na primer »za socialna in razvojna vprašanja,
                     za šolstvo, za odnos države do znanosti in kulture«. To, kar so partizani
                     počeli z ranjenci pri Konfinu, se mu ni zdelo vredno pesnikovega gneva. Tadel
                     se Novaku tudi opraviči, češ da bi se pesnik za njegove predloge težko ogrel,
                     ker nimajo »estetske dimenzije za lirično občutje«. Ni mu bilo dano videti, da
                     kosti iz jame pri Konfinu to »dimenzijo« imajo. (Polet, 26, 10.) Mogoče je to
                     zato, ker se je preveč osredotočil na fenotip sodobnega moškega.</p>
                  <p>Za revijo Ampak velja, da jo oblikujejo demokrati, a jo v oktobrski številki
                     zanima marsikaj, županski kandidati in Breda Smolnikar, za Konfin pa kakor da
                     ni vedela. Pač, zadnjo notranjo stran ovitka je založba Nova revija izkoristila
                     za oglas za knjigo Brez milosti. Ko je že prilika. Če bi hotela revija biti res
                     aktualna, pa bi lahko Konfinu posvetila celo številko!</p>
                  <p>Potem pa je prišel incident z Romi. Nas spet najbolj zanimajo novinarji, še
                     prej pa seveda pisatelji in pesniki. Ti so ponovno demonstrirali svojo
                     brezpogojno privrženost morali. Na sestanku 8. novembra so napisali protestno
                     pismo, ki se mu pozna, katere roke so ga sestavile: da ravnanje z Romi »pomeni
                     kršitev temeljnih človekovih pravic in socialnih norm; da je bilo reševanje
                     romske družine Strojan »skrajno brutalno, cinično in rasistično ravnovesje«; da
                     ima postopanje z Romi »v slovenskem prostoru nepredvidljive posledice tudi za
                     druge skupine državljanov«. Z Romi je treba seveda ravnati tako, kot se ravna z
                     državljani in z ljudmi: spoštljivo. Toda če kdo uporablja za neki kljub vsemu
                     bagatelni primer take besede, pri tem pa nima nobene za zločinsko partizansko
                     ravnanje z ranjenci, je to pokvarjeno – ne na robu pokvarjenosti, ampak
                     pokvarjeno.</p>
                  <p>Hanžek in novinarji seveda niso pisatelji, a vseeno, koliko ogorčenja in fine
                     žalosti se je prebudilo v njih, ko so videli, kaj se je zgodilo v gozdu pri
                     Ambrusu, predvsem pa, kako so se vedli ljudje. Ene straši »njihova odsotnost
                     razuma in neobčutljivosti« (najbrž občutljivosti, op. avt.), ali pa to, da
                     »zavoljo čustvene skoposti in trenutnega lastnega ugodja ne mislijo nič.«
                     (Sabina Obolnar, Ona, 14. nov.) Drugi pa so bili ob tem tako prizadeti, da so
                     pozabili, da je ena od zahtev dostojnega novinarstva tako imenovana
                     informacija. Vesna Milek (Ona, 14. nov.) tako pravilno ugotavlja, da so bili
                     »Romi tako kot Židi žrtve nacizma, vendar nikoli niso dobili opravičila
                     svetovne javnosti«, a pri tem iz bogve kakšnih razlogov pozabila povedati, da
                     so v dveh pomladnih mesecih leta 1942 slovenski partizani pobili najmanj 160
                     Romov, predvsem žensk in otrok, na zelo krut in razuzdan način, kot pravijo
                     viri. Tudi slovenska javnost se jim za to še ni opravičila. (Ko je progresivni
                     del te javnosti demonstriral po ljubljanskih parkih in ulicah v prid Romov, bi
                     se tega lahko domislil. Lahko bi jih bilo sram, a to niso ljudje, ki bi na ta
                     način reagirali na svet.) Obe gospe je – upravičeno! – ganila usoda ubogih
                     romskih otrok. A kaj pilotira njune simpatije, da sta lahko ignorirali to, kar
                     je prišlo na dan iz tiste dolenjske jame?</p>
                  <figure>
                     <graphic url="slike_z_63/z_63_11.png"/>
                     <head>Najdbe iz brezna Pri Konfinu <name type="author">Bogomir
                        Štefanič</name></head>
                  </figure>
                  <p>Bolečina Konfina se še ni srečala z odrešilno občutljivostjo poeta. Zato, kot
                     pravi Auden, še vedno v samoti »opravlja svojo človeško vlogo«. A ne smemo
                     nehati upati. Poslušajte, kako Miłosz konča svojo pesem:</p>
                  <lg>
                     <l>Ko vse bo postalo legenda,</l>
                     <l>čez mnoga, mnoga leta</l>
                     <l>na novem Campu de' Fiori</l>
                     <l>upor vžge beseda poeta.</l>
                  </lg>
               </div>
               <div type="div3">
                  <head>Sklep</head>
                  <p>Vzmetna sila tega razmišljanja je bila skrb za demokracijo. Želeli bi, da bi
                     vstopila v čim več ljudi. Dvoje ima sedanja demokracija na sebi, zaradi česar
                     bi nas moralo zanjo skrbeti. Na eni strani je oslabel civilizacijski
                        <emph>robur</emph> evropskega človeka, hkrati pa doživlja demokratska
                     kultura rafinirane napade nove levice, ki je zavzela medije in večino
                     intelektualne elite. Hkrati pa je jasno – sedaj, ko so vsi eksperimenti
                     opravljeni in čakamo samo še na končni izračun – da z demokracijo Evropa stoji
                     in pade. Da demokracija nima alternative! Veliko nam je na tem, da bi se čim
                     več ljudi tega zavedelo. Zato smo klicali v tri smeri: v smer medijev, ki naj
                     se končno zavejo, da trpežnost ljudi ni neskončna in da se, ko bo razkroj
                     dosegel določeno zarezo, ne bo dalo ničesar več narediti in bomo lahko šli še
                     samo naprej v zadnji kaos; v smeri intelektualcev, ki morajo svoj elitni biznis
                     opremiti z odgovornostjo do tistih, ki se tega biznisa ne morejo udeleževati, a
                     od njega živijo; v smeri bolečine, ki smo jo imeli ki jo moramo imeti za zadnji
                     memento, pred katerim zahtevamo, da se, kot pred angelom z gorečim mečem,
                     ustavijo vsi duhovni, kulturni in politični avanturisti tega sveta. V te tri
                     strani smo klicali. Ali nas bo kdo slišal?</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Ali sta bili dve rezistenci možni</head>
               <docAuthor>Janko Maček</docAuthor>
               <div type="div3">
                  <p>V Dnevnikovi Zeleni piki je bil 7. oktobra letos objavljen intervju z nekdanjim
                     predsednikom Milanom Kučanom. Malo pred tem so jamarji ob prisotnosti
                     strokovnjakov za ekshumacijo iz brezna pri Konfinu nad Grčaricami dvignili
                     posmrtne ostanke 88 žrtev – med njimi tudi večje število ranjencev, ki so jih
                     tja pometali knojevci v noči na 25. junij 1945. Novinarja Brstovšek in
                     Rogličeva sta zato gospodu Kučanu v omenjenem intervjuju zastavila tudi nekaj
                     vprašanj o povojnih pobojih in na novo odkritih grobiščih.</p>
                  <p>Seveda je nekdanji predsednik za te poboje izvedel šele s Kocbekovo izjavo
                     sredi sedemdesetih let; kot vprašanje, ki zahteva opredelitev in rešitev, pa so
                     se začeli pojavljati prav v času njegovega vodenja partije. »Takrat so nastale
                     opredelitve, da je to zločin in da se je treba zavzeti za to, kar je Spomenka
                     Hribar imenovala slovensko spravo.« Vendar po Kučanovem mnenju danes nismo tam,
                     kjer smo želeli biti in kar je želel tudi sam ob nastopu na spravni slovesnosti
                     v Kočevskem rogu leta 1990. »Ne zapiramo tega mračnega obdobja s pieteto in
                     spoštovanjem mrtvih. Način prikazovanja kosti na televiziji ne vodi k temu.
                     Surovost pobojev je skoraj enaka surovosti prikazovanja ostankov njihovih
                     žrtev. Komu to služi? Pieteti do mrtvih ali živim, da netijo stara sovraštva? –
                     Mi in še mlajši smo dediči vsega, kar se je zgodilo – upora in kolaboracije in
                     povojnega časa vse do danes. Žal (pri odkrivanju grobišč in medijskem
                     prikazovanju vsega tega, op. J. M.) ne gre za odnos do žrtev, ampak za
                     politične manipulacije z njimi. Če bi šlo res za pieteto, bi bila stvar že
                     končana.« Tako nekdanji predsednik.</p>
                  <p>Ne mislimo se spuščati v analizo njegovih trditev, ampak prepuščamo bralcu, da
                     se ob njih ustavi in razmisli njihov pomen. Kako naj bi izkazali spoštovanje do
                     žrtev v globokem breznu? Mar tako, da bi nanje nasuli še nove kubike vejevja,
                     kamenja in blata? Kakšna surovost je v tem, če se na ekranu pokažejo kupi belih
                     kosti ob temnem žrelu brezna, kjer so ležale več kot šestdeset let? Predvsem pa
                     se je treba vprašati, kakšen upor proti okupatorju je bil to, da je za seboj
                     pustil take kupe kosti, pa ne kosti okupatorskih vojakov, ampak domačih mož,
                     žena in celo ranjencev, ki so jih po koncu vojne pomorili domači uporniki. Mar
                     je res politična manipulacija, če trdimo, da je treba vzroke za povojne poboje
                     iskati v letih 1941 in 1942, ko so komunisti začeli svojo revolucijo in jo
                     zamaskirali z uporom proti okupatorju?</p>
                  <p>Naša današnja zgodba govori o Povšetovi družini iz Goriške vasi pri Mirni Peči.
                     Videli bomo, da nikoli niso bili za okupatorja, pa so jih tako imenovani
                     uporniki že v začetku proglasili za izdajalce in kolaborante, med drugim tudi
                     zato, ker se je eden Povšetovih sinov spomladi 1942 odločil za nedovoljen način
                     upora, za upor zunaj Osvobodilne fronte.</p>
               </div>
               <div type="div3">
                  <head>Mirna Peč v prelomnem času</head>
                  <p>Za začetek poglejmo nekaj stavkov iz uvoda h knjigi Antona Pusta Mirna Peč z
                     okolico nekoč in danes, ki je izšla leta 1987. Takole piše: »V prijazni dolini
                     reke Temenice je že dolgo Mirna Peč križišče poti in upravno središče, od
                     pokristjanjevanja naprej pa tudi cerkveno središče. Vsaka vas ima svojo
                     zgodovino in svoje posebnosti. Tod so živeli veliki ljudje, ki jih nobena
                     zgodovina ne omenja. To so bili skrbni očetje, ki so nesebično garali in v potu
                     svojega obraza pridelovali vsakdanji kruh številni družini. To so bile matere
                     mučenice, ki so zmogle ob težkem kmečkem delu roditi, oskrbeti in vzgojiti tudi
                     več kot deset otrok. S tem so reševale svoj narod propada in si nekatere
                     izčrpane izkopale prerani grob.« V poglavju Težki in temni dnevi opiše Pust
                     večje naravne in druge nezgode, med katere šteje tudi prvo in drugo svetovno
                     vojno. Dodanih je nekaj podatkov o žrtvah prve in druge svetovne vojne, ki pa
                     so se avtorju že tedaj zdeli preskromni. Zato je do konca leta 1999 pripravil
                     še drugo knjigo z naslovom Da bi se jih spominjali in v njej opisal vseh 392
                     smrtnih žrtev druge svetovne vojne, revolucije in povojnih pobojev mirnopeške
                     fare, ne glede na to, kakšnega prepričanja je kdo bil in kje ga je doletela
                     nasilna smrt. Zgovoren je podatek, da je po koncu vojne izgubilo življenje 158
                     Mirnopečanov: 154 domobrancev, 2 orožnika in 2 civilista. Med 154 je bilo osem
                     ranjencev, ki so se maja 1945 – ob koncu vojne – zdravili v bolnišnici in bili
                     od tam odpeljani v zapor in v smrt.</p>
                  <figure>
                     <graphic url="slike_z_63/z_63_12.png"/>
                     <head>Kozolci pri Goriški vasi</head>
                  </figure>
                  <p>Kako je prišlo do te nerazumljive morije? Zakaj je bila ravno Mirna Peč med
                     občinami, ki so plačale tako visok krvni davek? Če pogledamo sliko živahnega
                     gospodarskega, verskega in društvenega življenja v občini in fari v zadnjih
                     letih pred drugo svetovno vojno, se nam zdi skoraj neverjetno, da se je v
                     kratkem času vse spremenilo. Leta 1924 je bilo v Mirni Peči ustanovljeno
                     Orlovsko društvo. Veliko zaslugo za to je imel kaplan Jože Poje, ki je prišel v
                     faro kmalu po prvi svetovni vojni in že prvo leto svojega kaplanovanja dosegel,
                     da so na župnijskem svetu postavili lesen in s slamo krit prosvetni dom. Ta dom
                     je kmalu postal pomembno središče mirnopeškega društvenega življenja, takorekoč
                     drugi dom mnogih mladih Mirnopečanov. V Globodolu, ki je bil od farnega
                     središča oddaljen poldrugo uro hoda, pa so prirejali igre in pevske nastope kar
                     pod kozolci. Zaradi diktature so bila orlovska društva za nekaj časa
                     prepovedana, po odpravi diktature pa se je njihovo delovanje obnovilo v Zvezi
                     fantovskih odsekov in dekliških krožkov. Ni dvoma, da je sodelovanje v teh
                     odsekih članom in članicam ter tistim, ki so se udeleževali njihovih
                     prireditev, dalo poleg splošne razgledanosti tudi svetovnonazorsko usmeritev,
                     ki je bila kasneje pomembna pri njihovi opredelitvi za revolucijo ali proti
                     njej.</p>
                  <p>7. avgusta 1938 so v Mirni Peči priredili celodnevni Prosvetni tabor. Največ
                     dela za pripravo in vodstvo tabora je opravil takratni predsednik društva Ivan
                     Makše, njegova desna roka je pa bil dijak 5. razreda gimnazije Franc Jarc iz
                     Hrastja. Jarca bomo kasneje še srečali pri skupini Mirnopečanov, ki so maja
                     1942 odšli v ilegalo.</p>
                  <p>Treba je povedati, da so v Mirni Peči v tem času imeli tudi Sokolsko društvo in
                     Društvo kmečkih fantov in deklet. Med vidnimi pripadniki in stebri teh društev
                     so bili Rupenovi, Osterčevi in Potočarjevi iz Mirne Peči, Alojz Povše in sin
                     Jože iz Podboršta, Jože Udovč iz Vohovega, Jože Šali iz Orkljevca in zlasti v
                     času diktature tudi večina učiteljev. Zaradi razumevanja takratnih razmer
                     pobrskajmo nekoliko po njihovih življenjepisih. Mara Rupena pripoveduje, da je
                     bil oče Anton Rupena istrski Hrvat, mati Marija, rojena Rutar, pa Dolenjka. Oče
                     je trgoval z lesom, pravzaprav so bili trije bratje lastniki gozda in so
                     izdelovali oglje ter ga pošiljali v Trst, zato se je menda tudi otrok držalo,
                     da so oglarji. Mati je poskrbela, da sta hčeri Mara in Katja dokončali
                     gospodinjsko učiteljišče: Mara v Novem Sadu, Katja pa v Prokuplju. Po dokončani
                     šoli je Mara nekaj časa službovala v Olovu v Bosni, kjer se je srečala z
                     naprednim gibanjem. Po dobrem letu je bila prestavljena na Koroško Belo in tako
                     prišla v krog jeseniških komunistov Jaklja, Osvalda in drugih. Leta 1940 so jo
                     zato zaprli in izgubila je službo. Do ponovnega zapora oziroma odhoda v
                     partizane, poleti 1942, je bila potem doma v Mirni Peči, povezana z Jožetom
                     Slakom, Jakljem, Povšetom, Šalijem in drugimi. (Arhiv republike Slovenije,
                     osebni fond Frančka Sajeta, šk. 45) Adolf Osterc je bil rojen leta 1918 v Št.
                     Jakobu pri Celju kot sin trgovca. Leta 1928 je prišel s starši v Mirno Peč.
                     Obiskoval je gimnazijo in bil kasneje načelnik Sokola v Mirni Peči. Preko
                     Društva kmečkih fantov in deklet se je spoznal z Jožetom Slakom, ki je bil eden
                     prvih komunistov na tem koncu. V šolskem letu 1939–40 je bil zaradi
                     prepovedanega političnega udejstvovanja izključen iz vseh šol v Jugoslaviji,
                     vendar je jeseni 1940 naredil privatno maturo in se vpisal na tehnični oddelek
                     ljubljanske univerze. (ARS, OF FS, šk. 2)</p>
                  <figure>
                     <graphic url="slike_z_63/z_63_13.png"/>
                     <head>Orliči, sinovi Leopolda Povšeta iz Goriške vasi</head>
                  </figure>
                  <p>Stane Potočar v knjigi Zvestoba takole opiše svojo mladost: »Doma smo imeli
                     kmetijo, mesarijo in gostilno. Oče in mati sta začela dom ustvarjati povsem na
                     novo. Mati je rodila trinajst otrok, deset nas je ostalo živih. Jaz sem bil
                     osmi. Oče nam je umrl, ko sem imel sedem let, najstarejši brat pa devetnajst.
                     Brez njega smo se težko prebijali. Jaz sem pomagal bratu v mesariji in mami v
                     kuhinji. Po končani osnovni šoli sem se učil za mesarja v Ljubljani. Tam sem
                     dobil pravo sliko o izkoriščanju delavcev, zato se mi pozneje v življenju ni
                     bilo težko odločiti. Včlanil sem se in deloval v Sokolu, zlasti pa v Društvu
                     kmečkih fantov in deklet. K vojakom sem šel leta 1940. Med služenjem
                     kadrovskega roka mi je umrla mama. Ko sem se leta 1941 vrnil domov, sem moral
                     prevzeti vlogo gospodarja v hiši, ker so Nemci starejšega brata odpeljali v
                     vojno ujetništvo.« (Zvestoba, Intervju s Stanetom Potočarjem, str. 19.)</p>
                  <p>Omenimo še Povšetove iz Dolenjega Podboršta. Oče Alojz se je v Podboršt
                     priženil, bil je pa doma pri Povšetovih, po domače Špančkovih v Goriški vasi. V
                     nasprotju s tradicijo rojstne hiše je bil liberalno usmerjen. Ko je bil v času
                     med obema vojnama prvič izvoljen za župana, je bila mirnopeška občina močno
                     zadolžena. Da bi omogočil normalno poslovanje, je nagovoril brata Karla, da je
                     za poravnavo dolga dal precej denarja, ki mu nikoli ni bil vrnjen. Sodeloval je
                     pri Sokolu in pri Društvu kmečkih fantov in deklet. Njegovo drugo županovanje
                     je bilo v času italijanske okupacije. Z Italijani je kar shajal, bil je pa
                     seveda povezan s partizani, saj je pri njih imel sina Jožeta, maturanta
                     novomeške gimnazije. Tudi sin je deloval pri Sokolu in v Društvu kmečkih fantov
                     in deklet in tako prišel v stik z Jožetom Slakom. V času okupacije se je skupaj
                     z že omenjenimi Mirnopečani takoj vključil v OF in postal tudi član
                     partije.</p>
                  <p>Nas seveda zanima, kako je bilo v Mirni Peči po 18. aprilu 1941, ko so kraj
                     zasedli Italijani. Prve mesece okupacije ni bilo opaziti kakih večjih sprememb.
                     Župnik Anton Petrič je ostal na svojem mestu, županske posle pa je spet prevzel
                     Alojz Povše, kot smo že omenili. Po nemškem napadu na Sovjetsko zvezo se je
                     začelo šušljati o odporu. Nekateri vidnejši člani Sokola oziroma Društva kmečih
                     fantov in deklet so se redno sestajali, večinoma kar v gostilni pri Rupenovih.
                     V gozdarski koči na Frati nad Globodolom se je zadrževal Jože Slak, od časa do
                     časa so šli tja na izlet člani Rupenove druščine, prihajali pa so tudi povsem
                     “neznani turisti”. Junija 1941 je prišel v Mirno Peč za drugega kaplana
                     novomašnik Anton Šinkar. Poleg župnika in kaplanov je bilo v fari še nekaj
                     duhovnikov, ki so pribežali z nemškega zasedbenega področja. Za versko
                     življenje je bilo tako poskrbljeno in tudi kaka protikomunistična pridiga je
                     bila tej skrbi dodana. Kaplan Šinkar, doma iz Selc nad Škofjo Loko, je bil
                     odločen nasprotnik okupatorja in je v začetku zagovarjal vsak odpor proti
                     okupatorju ter sodeloval z organizatorji OF v Mirni Peči. Konec leta 1941 je
                     pomagal pri miklavževem in božičnem zbiranju darov za partizane. Bral je
                     Slovenskega poročevalca. Njegov brat Janez je bil tedaj pri partizanih na
                     Gorenjskem. Treba je pa povedati, da je Šinkar že tedaj opozarjal na
                     previdnost, da odpor ne bi povzročil preveč žrtev. Župnik Petrič je o tem
                     takole zapisal v kroniki: »Priznajmo, da je g. kaplan silno gorel za idejo
                     osvoboditve, iskal celo zveze s partizani in jim v svoji neizkušenosti malo
                     preveč verjel. Nekaj časa je kolebal in domneval, da je v tem času narodno
                     vprašanje pred verskim.« Se je pa kaplan ves ta čas družil s fanti – nekdanjimi
                     člani Fantovskega odseka, ki se zaradi okupacije niso več sestajali v
                     Prosvetnem domu, ampak so se srečevali na različnih krajih, nekajkrat tudi v
                     Srednjem mlinu ob Temenici pri Antonu Gnidovcu. Obsojeni in zaprti Franc Pelko
                     v 15 tipkanih strani obsegajočem odgovoru na vprašanja, ki mu jih je junija
                     1950 zastavila Ozna, omenja skupino mirnopeških fantov, ki naj bi jih 4.
                     februarja 1942 poslal kaplan Šinkar v Novo mesto, da bi se dogovorili glede
                     odhoda v ilegalo – seveda v povezavi s Slovensko legijo. Pelko tudi trdi, da je
                     bila Slovenska legija v Novem mestu in okolici zasnovana že v novembru 1941,
                     potem pa o njej precej dolgo ni bilo nič slišati, kar daje misliti, da njena
                     organizacija tedaj še ni bila do konca izpeljana. (ARS, OF FS, šk. 33.)</p>
                  <p>Nismo raziskali, ali ima Pelko prav, vemo pa, da z mirnopeško nekomunistično
                     ilegalo tedaj še ni bilo nič in vemo tudi, da je dober mesec kasneje, 17. marca
                     1942, odšla k partizanom na Frato večja skupina Mirnopečanov. Število
                     partizanov se je na pomlad 1942 kar hitro večalo, predvsem pa so že v mnogih
                     vaseh imeli svoje zaupnike, svoje oči in ušesa, kar jim je omogočalo pregled
                     nad vsem dogajanjem in temu primerno ukrepanje.</p>
               </div>
               <div type="div3">
                  <head>Povšetovi iz Goriške vasi</head>
                  <p>Ko se z vaške ceste povzpnemo na prostrano dvorišče Povšetove, po domače
                     Špančkove domačije v Goriški vasi, takoj opazimo, da je bil nekoč tu trden
                     kmečki dom. Našo ugotovitev potrjuje tudi drevo Povšetove rodbine, ki nam ga s
                     ponosom pokaže sedanji gospodar 78-letni Rudi Povše. Zvemo, da je priimek Povše
                     prišel v Goriško vas s Trebelnega.</p>
                  <p>Na Povšetovem dvorišču so se pred več kot šestdesetimi leti zgodili dogodki, ki
                     spadajo v središče naše zgodbe. Prav o binkoštih 1942 – tisto leto je bil ta
                     praznik 24. maja – je od tu odšla v ilegalo skupina mirnopeških fantov, med
                     njimi tudi domači sin Jože, rojen leta 1923. Bili so oboroženi z orožjem, ki so
                     ga skrili ob razpadu jugoslovanske vojske aprila 1941. Tudi obleko in drugo
                     opremo so si sami pripravili. Organiziral jih je kaplan Šinkar, ki je do tedaj
                     temeljito spremenil svoje gledanje na OF in partizane, saj je le malo manjkalo,
                     da ga slab teden pred tem niso ubili. Nekateri so se že dva ali tri dni pred
                     tem skrivali na s slamo kriti drvarnici na koncu dvorišča.</p>
                  <p>Samo nekaj dni po njihovem odhodu je Jože Povše neki večer ves prestrašen
                     pribežal domov in povedal, da so jih tisto jutro blizu Potovega Vrha napadli
                     Italijani – menda hkrati s partizani. Enega od tovarišev, ki je ravno napajal
                     konje pri bližnjem potoku, je zadela italijanska krogla in je tam umrl, drugi
                     pa so se razbežali. Jože je naredil velik ovinek in čakal večera, da se je
                     pretihotapil do doma. Bal se je Italijanov, čutil pa je, da je v nevarnosti
                     tudi pred partizani. Res so že naslednji dan spraševali zanj, zato je odšel na
                     Hmeljčič na dom svojega dekleta. Kmalu potem so prišli partizani v Goriško vas
                     in zagrozili, da bodo pobili celo družino, če se fant ne bo javil. Ko je Jože
                     to zvedel, se je sam javil. Tri dni so ga brez hrane imeli privezanega pri
                     hmeljniškem kozolcu in ga hudo pretepali. K sreči je od nekod prišel bratranec
                     Srečko Povše, ki je tedaj že imel neko funkcijo pri partizanih. Dosegel je, da
                     so Jožeta odvezali in mu dali jesti. Potem je bil dva ali tri mesece pri njih,
                     toda puške mu niso zaupali. Jožetu so končno dovolili iti domov, ko je zdravnik
                     ugotovil njegovo slabo zdravstveno stanje. Kmalu je pa sprevidel, da doma ne bo
                     mogel biti, zato je odšel v Trebnje k vaški straži. 17. februarja 1943 je potem
                     prvič prišel na obisk. Mislil je, da se mu ne more nič zgoditi, če se za kako
                     uro oglasi doma, nato pa spet vrne v postojanko. Toda ni bilo tako, kajti
                     domača obveščevalna služba je delovala hitro in brezhibno. Neka partizanska
                     skupina, ki se je slučajno mudila v Malem Vrhu, je takoj odhitela v Goriško
                     vas. Ko jih je Jože zagledal pred domačo hišo, se je odločil za beg. Skočil je
                     skozi okno na zadnji strani hiše in nameraval steči preko dvorišča in mimo
                     drvarnice v svobodo, toda že po nekaj korakih ga je iz neposredne bližine
                     zadela dumdumka. Hiša je bila namreč obkoljena in partizan, ki je prežal na
                     dvorišču, je brez pomisleka streljal. Jože je bil smrtno zadet in čez nekaj ur
                     je umrl. Pokopali so ga v Mirni Peči.</p>
                  <figure>
                     <graphic url="slike_z_63/z_63_14.png"/>
                     <head>Člani fantovskega odseka, sinovi Leopolda Povšeta iz Goriške vasi: od
                        leve Milan, Jože, Srečko, Franci, Cvetko in Leopold</head>
                  </figure>
                  <p>Tako se je končala pot enega od članov mirnopeške nekomunistične rezistence.
                     Preden se pa lotimo pripovedi o tej rezistenci, bi radi povedali nekaj o
                     Povšetovi družini iz Goriške vasi, ki je bila že v začetku tesno povezana z
                     rezistenco. 20-letni Jože Povše, ki je imel srečo v nesreči, da ga je zadelo
                     prav na domačem dvorišču in je tako umrl v krogu domačih, je bil eden od šestih
                     sinov Karla Povšeta, po domače Špančka, in njegove žene Marije. Alojz, ki je
                     prijokal na svet isti dan kot Jože, bila sta namreč dvojčka, je edini od
                     Povšetovih sinov postal študent. Leta 1942 je dokončal gimnazijo v Novem mestu.
                     Ob razpadu Italije je z legijo Vuka Rupnika odšel v Zameško in postal
                     domobranec. Bil je v Meničaninovem bataljonu in maja 1945 odšel na Koroško. V
                     Vetrinju je bilo tedaj tudi njegovo dekle, doma iz Trebnjega. Ko je bil Alojz
                     konec maja s svojimi tovariši že na kamionu za odhod v »Italijo«, se je od
                     nekod pojavila njegova Trebanjka in ga takorekoč potegnila na tla. Ostal je na
                     Koroškem, potem študiral v Grazu in postal gradbeni inženir. Življenje je
                     naneslo, da se ni poročil z dekletom, ki ga je rešilo s kamiona, ampak z neko
                     Avstrijko. Pred petimi leti je umrl v Avstriji.</p>
                  <p>Prvorojenca so pri Povšetovih dobili leta 1921. Po očetu je dobil ime Karel.
                     Malo pred vojno je bil nekaj časa načelnik Fantovskega odseka. V času
                     italijanske okupacije je bil zaposlen v trgovini mirnopeške kmetijske zadruge.
                     Italijani so ga ob neki raciji prijeli in odpeljali v internacijo. Kasneje je
                     bil tudi on v šentviškem bataljonu, šel na Koroško in bil po pričevanju
                     nekaterih preživelih vrnjen na Teharje.</p>
                  <p>Polde je bil rojen leta 1925. Malo pred božičem 1942 so ga mobilizirali
                     partizani. Grozili so mu, da bo moral ubiti brata Jožeta, ko ga bodo dobili v
                     roke. No, potem so ga ubili sami na domačem dvorišču. Maja 1943 je Polde prišel
                     domov in se pridružil legionarjem. Septembra 1943 je z Vukom Rupnikom šel v
                     Zameško, postal nato domobranec in bil v Meničaninovem bataljonu. Konec maja
                     1945 je bil tudi on vrnjen – verjetno na Teharje.</p>
                  <p>Oče Karel je razumel, kaj pomeni revolucija in komunizem, saj je bil med prvo
                     svetovno vojno na vzhodni fronti in je več let preživel v ruskem ujetništvu.
                     Gotovo se mu je tudi smrt sina Jožeta febrauarja 1943 močno vtisnila v spomin.
                     Sicer so pa partizani večkrat šli skozi Goriško vas ali vsaj v bližini. Vedno
                     so se jih bali in skrbelo jih je, kako bodo ob tem reagirali Italijani. Ko je
                     14. marca 1943 šla preko proge cela partizanska brigada, so se Italijani v
                     bunkerjih ob progi potuhnili, kot da jih ne slišijo; ko so bili partizani že na
                     varnem, je pa začelo topništvo iz Novega mesta tolči po okolici proge in ena od
                     granat je zadela Slapničarjevo hišo v Dolenjem Podborštu. Pri tem sta bili v
                     postelji ubiti sestri 8-letna Slavka in 10-letna Zinka. Tik pred božičem 1944
                     je oče Povše nekje zvedel, da bo v kratkem šla mimo večja partizanska enota.
                     »Sedaj bo spet nevarno«, je rekel sinu Rudiju. »Najbolje bo, da se odpraviva v
                     Trško goro.« Tam so namreč imeli zidanico. Na Štefanovo dopoldne sta res odšla
                     tja, oče pa se je proti večeru vrnil, ker ga je skrbelo za dom, kjer sta ostala
                     mama in mlajši sin. Še isti večer so v Goriško vas prišli partizani. Pri
                     Povšetovih so pobrali vse: živino, živež, konje in vozove, očeta pa odpeljali s
                     seboj in ga potem v Črnomlju postavili pred sodišče. Domačim so čez precej časa
                     slučajno prišle v roke Novice, glasilo OF za Dolenjsko in Notranjsko, ki so 15.
                     februarja 1944 poročale o očetovi sodbi kot sledi:</p>
                  <p>»Dne 10. t.m. se je vršila pred vojaškim sodiščem VII. korpusa celodnevna javna
                     razprava proti štirim obtožencem, ki jim je obtožnica očitala težka zločinstva
                     zoper narod in njegovo vojsko. Razpravno dvorano je napolnilo občinstvo do
                     zadnjega kotička in z velikim zadoščenjem občudovalo demokratičnost sodnega
                     postopanja, tekom katerega je bila dana obtožencem neomejena možnost, da vpričo
                     občinstva navedejo v svojo obrambo, karkoli se jim zdi primerno.</p>
                  <p>Najprvo je sodišče razpravljalo o zadevi Povšeta Karla, posestnika iz Goriške
                     vasi, ki ga je obtožnica obtožila, da je dajal okupatorju podatke o partizanih
                     in somišljenikih OF, da je širil sovražno propagando in odvažal hrano v
                     okupatorjevo postojanko. Njegovo sovraštvo do osvobodilnega gibanja je šlo celo
                     tako daleč, da je izdal svojega lastnega brata Alojza. Povšetovi sinovi so vsi
                     zagrizeni domobranci in obtoženec pove, da nameravajo oditi z Nemci, ako bi se
                     bilo treba umakniti s tega ozemlja.« Na koncu poročila je povedano, da so bili
                     Karel Povše in še dva druga obsojeni na smrt.</p>
                  <p>Domači kljub prizadevanju niso zvedeli za očetov grob. Mati je zaradi tega še
                     posebno trpela. Neprestano je mislila na moža in tri sinove, ki so jim nasilno
                     vzeli življenje, četrti sin je pa ostal v tujini. Cele noči je prejokala in
                     premolila. Izgledalo je, da bo od žalosti shirala. Šele po nekaj letih se ji je
                     obrnilo na bolje in začela je spremljati življenje preostalih otrok. Danes sta
                     živa še dva: Rudi na rojstnem domu, kot smo že povedali, France pa v
                     Globodolu.</p>
               </div>
               <div type="div3">
                  <head>Nekomunistična rezistenca je bila že vnaprej obsojena na smrt</head>
                  <p>Ko so med poljansko vstajo na Bukovem Vrhu prav na sveti večer zaprisegali
                     novince, je bil glavni govornik predvojni komunist Stane Žagar. Možje in fantje
                     so raztreseno poslušali, saj so bili v mislih doma pri svojih družinah, vendar
                     jim ni ušlo, da je bolj kot o boju proti okupatorju govoril o delavskih
                     pravicah in o komunistični partiji. Nekateri so takoj po zaprisegi povedali, da
                     se niso prišli borit za komunizem in odšli domov. (Zaveza, št. 19, str. 15.) Ob
                     miklavževi in božični nabirki v Mirni Peči, ki jo je podpiral tudi kaplan
                     Šinkar, še ni bilo vidno, da iz ozadja vlečejo niti te akcije komunisti. Ljudje
                     na splošno niso marali Italijanov in so bili pripravljeni podpreti odporniško
                     gibanje. S približevanjem pomladi 1942 pa je postalo očitno, da imajo tisti na
                     Frati in za Hmeljnikom v načrtu še marsikaj ali predvsem kaj drugega kot pa
                     izgon okupatorja. O tem je zgovorno pričala tudi rdeča zvezda na njihovih kapah
                     in zastavi. 17. marca 1942 je odšla na Frato večja skupina mirnopeških fantov.
                     Večinoma so bili iz vrst nekdanjega Sokola oziroma Društva kmečkih fantov in
                     deklet. 27. marca so Italijani naredili pohod proti Globodolu. Do Frate sploh
                     niso prišli, so pa pri Globodolu zajeli tri mlade fante, med njimi 19-letnega
                     Lojzeta Potočarja, ki so se le nekaj dni prej pridružili partizanom. Kar tam na
                     njivah med Srednjim in Dolenjim Globodolom so jih ustrelili.</p>
                  <p>Ni dvoma, da so se fantje, ki so se zbirali okrog kaplana Šinkarja, pogovorili
                     tudi o teh in podobnih dogodkih. Baje je Šinkar vsaj nekatere zaprisegel za
                     delo v Slovenski legiji. Kakšna in čigava navodila je imel za to? V že
                     omenjenem poročilu, ki ga je leta 1950 pod pritiskom Ozne sestavil nekdanji
                     domobranec Franc Pelko, je precej govora tudi o predstavnikih Slovenske legije
                     in Slovenske zaveze v Novem mestu. Našteta so imena kot Veble, dr. Kalan,
                     Pavlič, Rataj in Benedičič, med prvimi pa dr. Kek. Pelko sam naj bi zaradi
                     spora z dr. Kekom odklonil sodelovanje. Prav dr. Kek naj bi »pred majem 1942
                     pomagal ustanoviti ali sam ustanovil razne organizacije, ki so bile v začetku
                     sovražno razpoložene proti okupatorju, ki pa so pozneje organizirale četnike in
                     bega«. (ARS, OF FS, šk. 33.) Kaj je hotel prisiljeni poročevalec s tem
                     povedati? Ali ne to, da je bil namen skupine, v katero so se za binkošti 1942
                     odpravili Mirnopečani s kaplanom Šinkarjem, odpor proti okupatorju?</p>
                  <p>Iz pisem, ki jih je dobil v arhivu kaplana Babnika, je Franček Saje sestavil
                     nekakšno kroniko Stamenkovićeve skupine. Verjamemo, da je, vsaj kar se tiče
                     datumov in številčnega stanja skupine, kolikor toliko točna. Aktivni kapetan
                     nekdanje jugoslovanske vojske Miroljub Stamenković je po nalogu majorja Novaka
                     z vlakom prišel v Novo mesto in se ustavil v šoli na Grmu pri svojem znancu
                     Pavliču. 24. maja – na binkoštno nedeljo popoldne – je v dogovoru s kapetanom
                     Debeljakom in kaplanom Babnikom odšel na dogovorjeno mesto blizu Velikih
                     Škrjanč, kjer so ga čakali fantje iz Šmihela in iz Mirne Peči. Pelko
                     pripoveduje, da je bil Stamenkovič že v Novem mestu nezadovoljen, saj so mu v
                     Ljubljani napovedali, da ga bo ob prihodu pričakal odred osemdesetih oboroženih
                     mož, dejansko pa jih je bilo komaj dvajset in še ti nekateri brez orožja. Ko so
                     mu zagotovili, da bo mobilizacija šele z njegovim prihodom zares stekla, da
                     bodo še prišli fantje iz Podgrada, Šentjerneja in drugi, se je pomiril in kljub
                     negotovosti odšel v gozd. V naslednjih dneh se je izkazalo, da je položaj še
                     bolj zapleten, kot si je novi poveljnik mogel predstavljati. Le redki
                     vpoklicani so se odzvali, pa še nekateri izmed teh so pobegnili, ko so videli
                     težke in neurejene razmere. Napovedane hrane iz Novega mesta ni in ni bilo.
                     Turkova dva – brat in sestra – sta sicer z veliko nevarnostjo pripeljala iz
                     Šmihela nekaj orožja, ki pa ni zadoščalo za vse.</p>
                  <p>V noči na 28. maj je Stamenković s svojo četico zapustil tabor pri Škrjančah in
                     odšel proti Potovemu Vrhu. Spotoma so hoteli pobrati nove soborce v Boričevem,
                     pa niso dobili niti enega. Ko so po težkem pohodu proti jutru prišli na Potov
                     Vrh, so bili spet razočarani, ker jih nihče ni čakal, čeprav je bilo
                     obljubljeno. Ivko Lah, mizarski pomočnik iz Šmihela in navdušen prosvetar, ki
                     ga je Stamenković določil za svojega pomočnika, je hotel odgnati konja k
                     bližnjemu potoku, da bi ju napojil. Prav tedaj se je nepričakovano pojavila
                     italijanska patrola in odprla ogenj na utrujeno četico, ki si je urejala
                     taborišče. Ivka je zadelo in bil je takoj mrtev. Po čudnem naključju se je v
                     bližini znašla še skupina partizanov, ki so tudi začeli streljati.
                     Stamenkovićevi fantje na kaj takega sploh niso bili pripravljeni in so se brez
                     odpora razbežali na vse strani. Največ se jih je zateklo v Novo mesto.
                     Stamenković se je preoblekel v civilno obleko in se z vlakom odpeljal v
                     Ljubljano. (F. Saje, Belogardizem, 1952, str. 279.)</p>
                  <p>Nas posebej zanima usoda mirnopeških fantov. O Jožetu Povšetu že vemo, da je še
                     isti večer po velikem ovinku prišel domov v Goriško vas in se skril. Zaradi
                     partizanskih groženj, da bodo pobili celo družino, če ga ne najdejo, se jim je
                     po nekaj dneh sam javil. 17-letni Alojz Mavec iz Čemš je na begu prišel v roke
                     partizanom. Mučili so ga, da bi od njega čimveč zvedeli, nato pa ustrelili.
                     Njegov brat Anton je bil ob napadu ranjen, vendar mu je uspelo zbežati tako
                     pred Italijani kot pred partizani. Ker pa njegova rana ni bila primerno
                     oskrbljena, se je zastrupila in dober mesec kasneje je umrl v novomeški
                     bolnišnici. Brata France in Jože Mavec – kar štirje bratje Mavec so bili v
                     skupini – sta se 28. maja rešila in se kasneje priključila Štajerskemu
                     bataljonu. Franca Jarca so aretirali Italijani in odpeljali v internacijo. Za
                     Šinkarja vemo, da se je nekaj časa skrival v Novem mestu, nato pa vstopil v
                     Štajerski bataljon.</p>
                  <p>Vprašajmo se tukaj, zakaj se je Šinkar odločil za nekomunistično rezistenco.
                     Namenoma to rezistenco tako imenujemo, ker smo prepričani, da je bil odpor
                     proti okupatorju glavni namen mirnopeških fantov, ki so na binkoštno nedeljo
                     1942 odšli v gozd, ne pa kakšen protikomunizem. »Če imajo nekdanji Sokoli in
                     Kmečki fantje svoj odpor, zakaj ga ne bi imeli tudi mi. Ko bodo komunisti
                     videli, da v gozdu niso sami, bodo začeli razmišljati in prenehali s svojo
                     izključevalno taktiko. Saj smo vendar vsi Slovenci in nam gre za obstoj našega
                     naroda.« Seveda se je kmalu izkazalo, da je to nemogoče in nekomunizem se je
                     moral spremeniti v protikomunizem. Toda vrnimo se h kaplanu Šinkarju. V začetku
                     maja so partizani izropali grad Hmeljnik in pri tem delu so jim pomagali tudi
                     nekateri domačini. 12. maja se je Šinkar odpravil na Hmeljnik, da bi iz grajske
                     kapele rešil slike, cerkvene obleke, kelihe in podobno. Vse to je nameraval z
                     vozom prepeljati v podružno cerkev na Karteljevem, toda partizani so ga prijeli
                     in odpeljali v svoje taborišče. Njegovi nekdanji dobri odnosi z njimi se niso
                     več poznali. Zasliševali so ga in nič dobrega se mu ni obetalo, potem pa so ga
                     vendarle izpustili. Ravno na praznik vnebohoda se je vrnil v Mirno Peč. O tem,
                     kaj je doživel na Hmeljniku oziroma v partizanskem zaporu, je le malo povedal,
                     ni pa mogel skriti zaskrbljenosti. Zasliševali so ga tudi Italijani. Gotovo je
                     vse to veliko pripomoglo, da se v Mirni Peči ni več počutil varnega in je s
                     fanti, ki jih je dobro poznal, odšel v ilegalo.</p>
                  <figure>
                     <graphic url="slike_z_63/z_63_15.png"/>
                     <head>Povšetova hiša v Goriški vasi</head>
                  </figure>
                  <p>V naših razmišljanjih Kako se je začelo smo večkrat omenili Odlok o zaščiti
                     slovenskega naroda, ki ga je 20. septembra 1941 objavil Slovenski poročevalec.
                     Po tem Odloku je bilo prepovedano kakršnokoli organiziranje izven OF in vsak
                     poizkus takega organiziranja je bil proglašen za narodno izdajstvo, ki bo
                     kaznovano s smrtjo. Komunisti s svojo VOS so že leta 1941 jasno pokazali, da
                     mislijo s tem odlokom popolnoma resno, medtem ko ga protirevolucionarna stran
                     do pomladi 1942 skoraj ni opazila. Mnogi ljudje so še verjeli, da je glavni
                     cilj partizanskega gibanja odpor proti okupatorju in da se bodo glede tega
                     Slovenci prej ali slej dogovorili. Niso še vedeli, da s komunisti ni možen
                     sporazum, ampak da pride v poštev le popolna podreditev. Verjeli so, da morajo
                     tudi sami nekaj pokazati v smislu rezistence, in ko bo druga stran to videla,
                     bo mogoč dogovor za sodelovanje. Partiji je medtem uspelo tako med partizani
                     kot med prebivalstvom po vaseh in mestih pridobiti somišljenike in vzpostaviti
                     kontrolo tako rekoč nad vsako hišo, nad vsakim posameznikom.</p>
                  <p>Nič čudnega torej, da je Partija spomladi 1942 takoj vedela, da se v Novem
                     mestu in okolici pripravlja nekaj, kar je treba obsoditi in kaznovati po Odloku
                     o zaščiti slovenskega naroda. Omenili smo že, da je bilo eno od zbirališč
                     nekdanjih članov Fantovskega odseka v Krevsovem mlinu pri Biški vasi. Nekega
                     zimskega dne so prišli v mlin tudi partizani in naredili preiskavo. Od tedaj so
                     bili domači fantje previdni in so le še posamično prihajali k mlinarju Tonetu.
                     V tednu pred binkoštmi, ko je mlinar že čakal na odhod v ilegalo, je sredi
                     dopoldneva opazil, da se mlinu spet bližajo partizani. Hitro je zgrabil
                     pripravljeni nahrbtnik, se spustil skozi okno na drugi strani v Temenico in
                     zlezel na drugi breg. Streljali so za njim, vendar jim je ušel in se potem
                     pridružil skupini, ki je odšla na Škrjanče. Če bi ga dobili v roke, bi njegovo
                     ime gotovo prišlo na Razglas o obsodbi in ustrelitvi članov belogardistične
                     organizacije, ki ga je v začetku junija izdal in podpisal Urban Velikonja (dr.
                     Marjan Dermastja), komandant Dolenjskega odreda.</p>
                  <figure>
                     <graphic url="slike_z_63/z_63_16.png"/>
                     <head>Poroka mamine sestre – druga levo spredaj mama Marija, desno oče Karel
                        Povše s sinčkom Karlom – zadaj stoji župnik Zore</head>
                  </figure>
                  <p>Štab Dolenjskega odreda je namreč 28. maja 1942 izdal posebno Naredbo in z njo
                     ukazal »vsem partizanom, narodnim zaščitnikom in poštenemu prebivalstvu, da
                     takoj uničijo oboroženo belogardistično tolpo, ki se je pojavila na področju
                     odreda«, hkrati pa zagrozil, da bo »vsakdo, ki bi bil član te tolpe, ki bi
                     zanjo vršil kakršnekoli usluge ali zamolčal nje pojav, po kratkem postopku
                     ustreljen, njegovo premoženje pa zaplenjeno.« (F. Saje, Belogardizem, 1952,
                     str. 290.) Zakaj je ravno 28. maj, ko so Italijani, skupaj s partizani ali vsaj
                     v prisotnosti partizanov, napadli Stamenkovićevo skupino, datum Dermastjevega
                     povelja? Ni skrivnost, da se je preganjanje »belogardistov« začelo že prej. 25.
                     maja so partizani v Dolenjskih Toplicah odpeljali 58-letnega bivšega orožnika
                     Ivana Žvana in ga nekaj dni kasneje po hudem mučenju umorili. Istega dne so
                     prijeli Jožeta Turka iz Gornjih Sušic, ki se je vračal od maše na Gorici pri
                     Kočevskih Poljanah. Bil je namreč binkoštni ponedeljek in fantje ter dekleta iz
                     Sušic so kot običajno na ta dan šli k Mariji Pomočnici na Gorico. Na povratku
                     so se ustavili v neki zidanici, le Turk je hitel domov, češ da se mora
                     pripraviti za odhod v ilegalo. Nikoli več ga niso videli. Kmečkega gospodarja
                     Antona Škedlja z Vrha pri Ljubnem in njegovega soseda Franca Jakšeta so
                     odpeljali že 24. maja. In imena vseh omenjenih so se znašla na razglasu. Poleg
                     njih je bil napisan tudi Alojz Mavec, ki je sicer bežal pred Italijani. Ubili
                     so ga, ker so ga imeli za belogardista!</p>
                  <p>V noči na 28. maj se je Stamenković spotoma ustavil na Boričevem, da bi pobral
                     fante, ki so dobili pozive. Nekateri so se poskrili, drugi so imeli kopico
                     izgovorov, z njim pa ni šel niti eden. Nekaj noči kasneje so prišli partizani
                     in odpeljali krojača Antona Mišjaka, njegovega sina Alojza in pomočnika Lojzeta
                     Kristana. Tudi ti trije so prišli na razglas. V Petanah so odpeljali
                     šmihelskega podžupana Alojza Hrovata, ker je bil baje pri njem neki sestanek v
                     zvezi z mobilizacijo za ilegalo. Na usodni razglas je prišel tudi 21-letni Miha
                     Turk iz Velikih Škrjanč. Ustrelili so ga 31. maja zjutraj v domači hiši, ko se
                     je komaj vrnil iz pripora, kamor so ga strpali Italijani zaradi suma
                     sodelovanja z ilegalo.</p>
                  <p>Čeprav so partizani v tistih tednih v Mirni Peči zagrešili še več umorov, bomo
                     tu omenili le še Marijo Makše, rojeno Mavec, z Vrhpeči, mater petih otrok. 22.
                     julija 1942 so jo prišli iskat in jo peljali po globodolski dolini. V gozdu pri
                     Dolenjem Globodolu so jo mučili in umorili. Ne vemo zakaj, saj o njeni obsodbi
                     niso napisali razglasa, vemo pa, da je Marija bila Mavčeva iz Čemš, sestra
                     štirih bratov, ki so bili konec maja v Stamenkovićevi skupini. Morda bi bil to
                     lahko odgovor na gornje vprašanje.</p>
                  <figure>
                     <graphic url="slike_z_63/z_63_17.png"/>
                     <head>Povšetova drvarnica – leta 1942 je bila še s slamo krita</head>
                  </figure>
                  <p>Še enega dejstva pri obravnavanju Stamenkovićeve rezistence ne moremo prezreti,
                     namreč kako so nanjo gledali Italijani. Znano je, da so bili v Mirni Peči
                     zlasti karabinjerji od začetka povezani s partizani. Stane Potočar v svoji
                     knjigi pove, kako je marešalo pred roško ofenzivo poslal v gozd njegovo sestro,
                     da bi jih opozorila na nevarnost. Prav gotovo pa to ni bila edina taka zveza v
                     Novem mestu in okolici. Zato res ni čudno, da so Italijani tako hitro vedeli za
                     “belo gardo”. Le nekaj ur po smrti Miha Turka v domači hiši na Škrjančah so
                     Italijani že pisali, da je bil pripadnik bele garde. Od kje jim to ime? Mar so
                     Italijanom to povedali Mihovi domači? Mar je o beli gardi govoril Jože Povše,
                     ko je 28. maja zvečer pribežal domov? Prav gotovo ne, pač pa so njegovi
                     zasliševalci pri hmeljniškem kozolcu govorili o beli gardi in nekaj dni kasneje
                     izdali Razglas o obsodbi in ustrelitvi članov belogardistične organizacije.
                     Torej sta proti Stamenkovićevemu odredu bili usmerjeni dve sili: partizanska s
                     posebno naredbo štaba Dolenjskega odreda in italijanska, ki bi prej ali slej
                     ukrepala načrtno, če morda dogodek 28. maja vzamemo bolj kot slučaj. Obstoj
                     neke nekomunistične rezistence v takih razmerah je bil torej nemogoč in mirno
                     lahko rečemo, da je bila že pred ustanovitvijo obsojena na smrt. In pri tem bi
                     še slepec lahko videl, da niti Stamenkovićeva skupina niti oni, ki so jih v
                     tistih dneh odpeljali od doma in pomorili, niso imeli prav nobene zveze z
                     Italijani. Njihov greh je bil v tem, da so bili »belogardisti«, to pomeni, da
                     niso bili za komunizem. Dermastjeva naredba od 28. maja o tem zgovorno
                     priča.</p>
               </div>
               <div type="div3">
                  <head>Veliko bi še bilo treba povedati</head>
                  <p>Komandant Dolenjskega odreda, ki je izdal razglas o ustrelitvi devetih
                     »belogardistov«, postrelil pa jih je v resnici še več, je bil najbrž prepričan,
                     da je temeljito opravil svoje delo. Ni vedel, da je le nekaj ur po razpadu
                     Stamenkovićeve skupine v bližino Novega mesta prišel odred iz Ljubljane pod
                     vodstvom Milana Kranjca in Dobrivoja Vasiljevića. Kljub težavam in razočaranju,
                     da nikjer niso dobili obljubljene okrepitve, so vztrajali in nadaljevali pot.
                     Ivan Korošec – tudi sam eden izmed njih – o tem takole piše: »V četrtek, 28.
                     maja, zjutraj je odred prečkal Krko pri Dvoru in nadaljeval pohod po cesti mimo
                     Soteske do Podturna, nato pa prek Sušic, mimo Drganjih sel in Birčne vasi do
                     Težke Vode, od tu pa v okolico Šentjošta pri Stopičah. Pri Birčni vasi je odred
                     dobil zvezo z Novim mestom in sporočilo, da je Stamenkovićeva skupina pri
                     Potovem Vrhu in da jo napadajo Italijani.« (Ivan Korošec, Prva nacionalna
                     ilegala, str. 52.)</p>
                  <figure>
                     <graphic url="slike_z_63/z_63_18.png"/>
                     <head>Kaplan Šinkar s svojimi fanti</head>
                  </figure>
                  <p>Ob prihodu v taborišče pri Šentjoštu je Kranjčev odred še vedno štel samo okrog
                     20 borcev. Ko je preko Stopič vzpostavil zvezo z Novim mestom, je lahko
                     natančneje ocenil situacijo: okrog njega na tej strani Gorjancev je bilo blizu
                     200 partizanov Dolenjskega odreda, ki so že izvajali posebni ukaz o uničevanju
                     »bele garde«, onkraj Gorjancev pa najmanj sto mož Belokranjsekga bataljona, da
                     o Italijanih niti ne govorimo. Na to področje so občasno pribežali pred Nemci
                     razbiti oddelki štajerskih partizanov in prav to je Kranjc odločil obrniti v
                     svoj prid. Natančno je poizvedel o vseh podrobnostih in posebnostih dolenjskih
                     partizanov in ukazal, da se njegove patrole izven taborišča prav tako obnašajo
                     in predstavljajo kot oddelki Štajerskega bataljona. Upal je, da bo tako nekaj
                     časa imel mir, medtem pa se bo odred okrepil. Korošec piše, da ime Štajerski
                     bataljon »ni bilo usmerjeno proti partizanom, temveč v lastno kritje zaradi
                     tedanje premoči partizanov ter ukaza njihovega poveljstva, naj uničijo vsako
                     gibanje proti okupatorju zunaj OF«. (I. Korošec, Prva nacionalna ilegala, str.
                     71.) Dodajmo, da je bilo tako maskiranje možno, ker je Kranjčeva skupina prišla
                     od drugod in bila na terenu popolnoma nepoznana. Seveda pa ni mogla živeti brez
                     povezave s terenom in vodstvom v Novem mestu. Kljub strogi konspiraciji se je
                     tako od časa do časa zgodila kaka nepazljivost in vzbudila pozornost
                     nasprotnika, ki je bil neprestano buden. Po šestih tednih zato ni bila več
                     skrivnost, kdo se skriva za imenom Štajerski bataljon.</p>
                  <p>V pripovedi o tragični usodi Jožeta Povšeta iz Goriške vasi se pojavi njegov
                     bratranec Srečko kot partizan, pripravljen pomagati »belogardistu«. Kdo je bil
                     ta nenavadni partizan in kaj je bilo kasneje z njim? Rojen je bil leta 1919 v
                     Žužemberku kot tretji od devetih otrok Leopolda Povšeta, Špančkovega iz Goriške
                     vasi in njegove žene Jožefe. Oče je najprej kot orožnik, kasneje pa kot sodni
                     uradnik služboval po raznih krajih, od leta 1924 pa je imel stalno službo na
                     sodišču v Novem mestu. Med devetimi otroci je bilo po vrsti šest sinov, nato pa
                     tri hčere. Srečko ni kazal veselja za učenje. Poslali so ga k salezijancem v
                     Veržej, pa se je kmalu vrnil domov, poskusili so v Stični, pa tudi ni šlo. Ker
                     se niti učenja obrti ni oprijel, je ostal brez poklica in opravljal razna
                     priložnostna dela. Takoj v začetku okupacije je bil zavzet za odpor proti
                     okupatorju. Povezal se je z OF, ki je do tedaj na tem področju edina nekaj
                     pokazala. V začetku marca 1942 je odšel k partizanom, vendar je kmalu postal
                     nezadovoljen, ker je spoznal, da imajo vse v rokah komunisti. V začetku junija
                     1942 je na Hmeljniku rešil bratranca Jožeta, 2. julija pa se je s še 15 drugimi
                     partizani znašel v taborišču Štajerskega bataljona pri Šentjoštu. Franček Saje
                     v Belogardizmu piše, da so »Štajerci« Srečkov vod zajeli, Korošec je prepričan,
                     da so partizani sami prišli k njim, po tretji varianti pa naj bi jih poslalo
                     partizansko poveljstvo, da bi ugotovili poreklo Štajerskega bataljona. Korošec
                     piše, da so vseh 16 partizanov razorožili. Po zaslišanju so jim pojasnili, da
                     so na preizkušnji in jim niso vrnili orožja. »Le vodniku Srečku Povšetu je bila
                     po dveh dneh vrnjena njegova karabinka in pištola. Udeleževal se je naših
                     akcij, patrulj in zased, vendar je bil ves čas pod nadzorom. Drugi možje so
                     bili dodeljeni komori.« (I. Korošec, Prva nacionalna ilegala, str. 84) Dobrih
                     deset dni kasneje so »Štajerci« Srečka Povšeta obsodili na smrt in ga pri
                     Tihaboju blizu Mirne ustrelili. Baje so dobili dokaz, da je še vedno povezan s
                     partizani.</p>
                  <figure>
                     <graphic url="slike_z_63/z_63_19.png"/>
                     <head>Na tem dvorišču je padel Jože Povše</head>
                  </figure>
                  <p>Prvorojenec družine uradnika Povšeta je bil Leopold. Po dokončani gimnaziji v
                     Novem mestu je vstopil v ljubljansko bogoslovje in leta 1943 pel novo mašo.
                     Pastiroval je po raznih župnijah, nazadnje 25 let v Soteski pri Novem mestu.
                     Drugi Povšetov sin Jože je študiral glasbo in postal operni pevec. Celih 18 let
                     je tudi poučeval slepe. Preživel je vojno. – Milan je bil rojen leta 1921 v
                     Trebnjem. Po meščanski šoli v Novem mestu je obiskoval Srednjo gradbeno šolo v
                     Ljubljani. Leta 1942 so ga Italijani odpeljali v internacijo. V jeseni 1943 je
                     postal domobranec. Njegov prejšnji profesor inženir Škof, tedanji poveljnik
                     Tehničnega oddelka Slovenskega domobranstva, ga je povabil, naj pride k njemu.
                     Potem je do konca vojne delal v njegovi pisarni v Ljubljani. Maja 1945 je imel
                     srečo, da je ostal na Koroškem in kasneje obiskoval begunsko gimnazijo. Ko je
                     zvedel za smrt brata Cvetka, se je odrekel študiju gradbeništva, ki je bilo že
                     nekaj časa njegova tiha želja, in se odločil za duhovniški poklic. Novo mašo je
                     imel leta 1952 v Argentini. Po letu 1973 vodi župnijo Mar de Ajo 420 km južno
                     od Buenos Airesa. Tudi peti sin France je postal glasbenik in preživel vojno
                     ter revolucijo. – Najmlajši sin Florijan – Cvetko je bil rojen 1924. Po
                     dokončani gimnaziji v Novem mestu se je vpisal v prvi letnik bogoslovja, vendar
                     ni začel študija, ker se je odločil za odhod k domobrancem. Ob vrnitvi iz
                     Vetrinja je bil pri poizkusu bega iz prehodnega taborišča v Kranju ranjen. Niso
                     ga dali v bolnišnico, ampak so ga še videli med drugimi jetniki v Škofovih
                     zavodih v Šentvidu, od tam pa je izginil neznano kam.</p>
                  <p>Za šestimi fanti so pri Povšetovih prijokale na svet še tri hčere: Zinka, Mara
                     in Marjeta. Skrbna oče in mama sta tudi za njihovo vzgojo in izobrazbo dobro
                     poskrbela. Naša zgodba nas seveda spet spomni na partizana Srečka. Nehote se
                     nam vzbudijo dvomi, ali je bila sodba »Štajercev« nad njim upravičena. Tem
                     dvomom pritrjuje dejstvo, da »osvoboditelji« po vojni niso pokazali nobenega
                     zanimanja za njegovo usodo in ga tudi niso napisali na spomenik svojih padlih
                     in umrlih.</p>
                  <figure>
                     <graphic url="slike_z_63/z_63_20.png"/>
                     <head>Milan Povše v Argentini</head>
                  </figure>
                  <p>Marsikaj bi lahko še povedali o Mirni Peči v letih med vojno in takoj po njej
                     ter o mirnopeških domobrancih, ki jih je bilo za najmanj dve stotniji, čeprav v
                     domačem kraju niso nikoli imeli postojanke. Lahko bi razmislili tudi o kaki
                     senci, ki je padla na njihovo delo. Vendar bomo vse to prihranili za drugo
                     priliko, današnji Kako se je začelo pa zaključili z nekaj podatki o treh
                     udeležencih prve novomeško-mirnopeške rezistence.</p>
                  <p>O Francu Jarcu smo že govorili, kako je kot petošolec novomeške gimnazije vneto
                     pomagal pri pripravi prosvetnega tabora v Mirni Peči. Bil je eden tistih, ki so
                     maja 1942 na Povšetovi drvarnici v Goriški vasi čakali na odhod v ilegalo. 28.
                     maja 1942 se je rešil tako pred Italijani kot pred partizani, vendar so ga
                     Italijani kasneje prijeli in odpeljali v internacijo. Po povratku je bil legist
                     in domobranec. Maja 1945 je šel z drugimi na Koroško, bil vrnjen in potem se je
                     njegovo mnogo obetajoče življenje končalo v enem izmed množičnih grobišč.</p>
                  <p>Kaplan Anton Šinkar je postal kurat Štajerskega bataljona. Ko bataljon ni več
                     vzdržal v ilegali in se je preimenoval v Legijo smrti, je bil Šinkar kurat na
                     njenih postojankah v Beli Cerkvi in v Gracarjevem Turnu. Avgusta 1943 je prišel
                     k Novakovemu četniškemu odredu, ki je bil spomladi 1943 ustanovljen v Dolomitih
                     in se je malo prej premaknil na Dolenjsko. V začetku septembra so partizanske
                     brigade s pomočjo italijanskih topničarjev strle četniško obrambo v Grčaricah
                     in med zajetimi četniki je bil tudi kurat Šinkar. Na kočevskem procesu je bil
                     potem obsojen na smrt in 12. oktobra 1943 z drugimi obsojenci ustreljen v gozdu
                     pri Mozlju. Zapustil je poslovilno pismo na brata Alojza, kjer je med drugim
                     zapisal: »Poslavljam se od tega sveta. Ni mi težka ta pot, saj tudi ne bom
                     nikdar tako pripravljen na smrt kot sedaj. Na tem svetu itak nisem užil posebno
                     dobrega in lepega. Rad bi samo videl bodočnost velike Slovenije in nove naše
                     države. Ne žalujte za menoj!« (Tamara Griesser Pečar, Cerkev na zatožni klopi,
                     str. 58.)</p>
                  <p>Miroljub Stamenković je proti koncu leta 1943 vstopil v Slovensko domobranstvo.
                     Nekaj časa je bil poveljnik višnjegorskega udarnega bataljona. Pred koncem
                     vojne je bil povišan v majorja in imenovan za poveljnika Zaščite okraja Novo
                     mesto. V začetku maja 1945 se je s svojo enoto umikal proti Zidanemu mostu. Ko
                     so ugotovili, da je pot naprej zaprta, je bila enota razpuščena, Stamenković pa
                     je okrog sebe zbral kakih sto prostovoljcev in se z njimi skozi gozdove in čez
                     hribe prebil na Koroško. Umrl je leta 1966 v Sao Paulu v Braziliji.
                     (Enciklopedija Slovenije, 12. zvezek.) 30. aprila 1945 je novomeški domobranski
                     list Za blagor očetnjave poročal, da so dan prej v Šmihelu pokopali Ivka Laha,
                     enega od borcev prve Stamenkovićeve skupine, ki je padel 28. maja 1942 ob
                     italijanskem napadu pri Potovem Vrhu. Ob grobu mu je spregovoril tudi njegov
                     takratni komandir Stamenković. V govoru je spomnil navzoče, kako se je pred
                     tremi leti pri Škrjančah zbrala majhna, vendar hrabra četica in Ivko je bil med
                     najboljšimi njenimi borci. Ker je vedel, da so ogrožene njegove največje
                     vrednote, je prijel za puško, pa ne tiste od okupatorja, ampak shranjeno iz
                     boljših časov. V roki je nosil puško, v srcu pa željo, da pomaga svojemu
                     narodu, da mu pokaže pravo pot.</p>
                  <p>Ob tem poslovilnem govoru nehote pomislimo tudi na Jožeta Povšeta iz Goriške
                     vasi in njegove tovariše, ki so se maja 1942 pridružili Stamenkoviću. V čem se
                     je njihov upor – pri tem seveda mislimo na upor proti okupatorju in ne na upor
                     proti veljavnemu družbenemu redu – razlikoval od upora tistih na Frati ali na
                     Hmeljniku? Do kdaj bo kljub več kot petsto uradno priznanim grobiščem še veljal
                     lažni mit, da so bili eni junaški uporniki, drugi pa obsodbe vredni
                     kolaboracionisti?!</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Zgodba družine Bernik</head>
               <docAuthor>Štefka Bernik Tomac</docAuthor>
               <div type="div3">
                  <p>Večine medvojnih dogodkov iz Škofje Loke in okolice se spominjam po
                     pripovedovanju domačih. Ko sem odraščala, sem v domačem okolju od sorodnikov in
                     znancev poslušala zgodbe o partizanih in domobrancih. Globoko so se mi vtisnile
                     v dušo in pustile sledi za vse življenje. Bolj šepetali so, kot govorili na
                     glas, da je partizanska stran že med vojno umorila veliko nedolžnih ljudi.
                     Poboji so se dogajali v samih partizanskih vrstah, po domovih in gozdovih
                     (gmajnah). Partizane so imenovali gmajnarji.</p>
                  <p>Iz pogovora o ubojih sem si zapomnila nekaj imen. Pri Bičku v Škofji Loki je
                     pod partizansko brzostrelko padlo pet ljudi, med njimi Bičkova mati in oče. Pri
                     Burjevcovih so ubili očeta in dva sinova. Ubit je bil Kernčkov Tine iz Puštala,
                     živinozdravnik Jože Okorn, Andrej Šink s Svetega Ožbolta, še nekaj fantov iz
                     Puštala, mučena in ubita je bila Jera Lukanc iz Puštala. Krožila so tudi imena
                     o ljudeh, ki so poboje naročali in izvajali.</p>
                  <p>Ropanja po domovih so zelo prizadela ljudi. Praznili so se hlevi in kašče,
                     čeprav so bile družine številne. Ljudje so živeli v strahu in negotovosti pred
                     partizani in trpeli zaradi nacističnega nasilja.</p>
                  <p>Šolarji smo obiskovali komemoracije za Kamnitnikom pri Škofji Loki. Tam so
                     Nemci ustrelili petdeset talcev, izbranih Škofjeločanov, zaradi provokacije
                     partizana Gaja, ki je ustrelil nemškega vojaka, ko je ta odhajal od krojača.
                     Zakaj so tako kruto izpostavljali in žrtvovali svoje rojake, čeprav so bili
                     opozorjeni in so dobro vedeli, kako kruto se okupator maščuje? Gaj si je po
                     vojni sodil sam, ustrelil se je sredi trga v Škofji Loki. Stric Tone mi je
                     povedal, da so Nemci na seznam vpisali tudi mojega starega očeta Franca
                     Bernika, vendar so ga z njega črtali, ker so izvedeli, da ima tri sinove v
                     nemški vojski, kot bomo spoznali v nadaljevanju zgodbe.</p>
                  <p>Ljudje, ki so si vzeli pravico ubijati svoje ljudi, so si vzeli tudi pravico,
                     da so jih ožigosali za izdajalce, čeprav so se ti uprli le njihovemu nasilju in
                     niso hoteli sodelovati z njimi na tak način. Vsak, ki je bil drugačnega mnenja,
                     je tvegal življenje. Grozno je bilo slišati, da so v Sovodnju na obrobju
                     Puštala ustrelili Zaplankarjevega Toneta z otrokom v naročju, ker ni hotel z
                     njimi v gmajno.</p>
                  <p>Opisala bom medvojno tragedijo družine Bernik, po domače Ožboltovih iz Puštala
                     pri Škofji Loki. Sem hčerka Janka, najstarejšega sina Bernikove družine, rojena
                     leta 1942.</p>
                  <p>Ganile so me predvsem zgodbe dveh ubitih stricev, Franceta in Tineta, umrlega
                     Gašperja in mojega očeta Janka.</p>
                  <p>Starim staršem, mami Luciji Hafner (r. 1884) in Francu Berniku (r. 1886) se je
                     v letih od 1911 do 1928 rodilo enajst otrok. Trije so umrli v zgodnjem
                     otroštvu, odraslo je osem sinov. Sin Pavle (r. 1917) je leta 1935 odšel v
                     Indijo, tam postal misijonar salezijanec in preživel v Indiji vse življenje.
                     Umrl je leta 2000 in je tam tudi pokopan.</p>
                  <p>Stari oče je vzdrževal družino z glavnikarstvom. Glavnike je izdeloval iz
                     živalskih rogov. Med prvimi je imel električni motor, s katerim je določena
                     dela opravljal tudi za ostale tri glavnikarje v Škofji Loki. Moj oče mu je pri
                     tem pomagal. Ni bilo vsega v izobilju, vendar je družina za tiste čase normalno
                     živela. S pridnostjo so drug za drugim prihajali do kruha.</p>
                  <p>Moj oče Janko (r. 1913) in njegov brat France (r. 1915) sta se že pred vojno
                     preselila na Hribec v mežnarijo, k cerkvici, ki je posvečena Povišanju sv.
                     Križa. Je v neposredni bližini Ožboltove domačije. Moj oče je nadomestil
                     umrlega mežnarja, se poročil in že med vojno sta se za menoj rodila še sestra
                     in brat.</p>
                  <p>Kot nobeni, tudi Bernikovi družini vojna ni prizanesla. France je šel k
                     partizanom. Določili so mu mesto, kje naj počaka nekega julijskega večera leta
                     1943. Čakal je vso noč, nihče od partizanov ga ni prišel iskat. Ponj so prišli
                     kasneje in mu očitali, da jih ni čakal. Mojemu očetu je France odsvetoval, da
                     bi šel k partizanom, ker je imel že majhne otroke, češ da je zadosti, da gre
                     on. Od petih fantov, ki so bili še doma, je zadnje leto vojne odšel k
                     partizanom še najmlajši Peter (r. 1928). Trije so morali v nemško vojsko:
                     Gašper (r. 1922), Tine (r. 1924) in Tone (r. 1926). Jože (r. 1925) se je že na
                     začetku vojne zaposlil na neki kmetiji v Avstriji in tam ostal tudi po
                     vojni.</p>
                  <p>France, ki je šel v partizane, je bil po nekaj mesecih med hajko ustreljen. To
                     je bilo v Stari Oselici v Poljanski dolini. Partizan Jurij Trnovec, Špeharjev
                     iz Škofje Loke, je po vojni Francetovemu bratu Tonetu povedal, da so Franceta
                     in njegovega prijatelja Plevnarskega Toneta ustrelili v hrbet partizani sami.
                     Da bi ta umor prikrili, je dobila mati lažno sporočilo, da je bil ubit na
                     Turjaku. Vendar je partizan Ivan Franko – Iztok iz Škofje Loke, ki je bil
                     takrat komandant na Turjaku, zagotovil, da Franceta tam ni bilo, saj nihče iz
                     Škofje Loke ni bil ubit na Turjaku. Mati je dobila spomenico in mesečno majhen
                     denarni prispevek. Kmalu so domači izvedeli, kaj se je s Francetom v resnici
                     zgodilo. Nikoli nismo izvedeli, zakaj so ga ubili in kje je zakopan. Po vojni
                     je eden od domačih borcev zagotavljal mojemu očetu, da ga pri uboju Franceta ni
                     bilo zraven in s tem potrdil resnico o umoru. France je bil pristaš ljudske
                     stranke, poštenjak, ki se ni strinjal s komunističnim nasiljem. Zveza borcev ga
                     je vpisala na spominsko ploščo padlih na pročelje zgradbe svoje
                     organizacije.</p>
                  <figure>
                     <graphic url="slike_z_63/z_63_21.png"/>
                     <head>Hribška cerkev z mežnarijo</head>
                  </figure>
                  <p>Tineta so Nemci leta 1943 poslali v Rusijo na fronto. Bil je ranjen in se je
                     prišel domov zdravit. Tri mesece pred koncem vojne se je pridružil domobrancem
                     v Škofji Loki. Po koncu vojne je odšel z njimi na Koroško, od koder je bil
                     vrnjen v škofjeloški grad. Od tu naprej ne vemo, kje in kdaj je bil ubit. Možno
                     je, da je prišel v Šentvid, ker je soseda Slavka Lukanc povedala, da ga je
                     videla v Šentvidu in da je poslal pozdrave za domače. Po nekaterih informacijah
                     je bil v skupini petdesetih domobrancev, ki so bili mučeni pri Muretu v
                     Sopotnici, nato ustreljeni in zakopani v bližnji okolici (Lovrenška grapa,
                     štirna pri Muretu). Pretresljivo je bilo slišati, da je Burjevcova mati, katere
                     družino smo že prej omenili, videla svojega sina Jakoba v koloni, ki je šla v
                     smrt.</p>
                  <p>Gašperja, po mnenju brata Toneta najbolj nadarjenega in bistrega sina Ožboltove
                     družine, so Nemci leta 1943 transportirali v Galicijo, kjer je kopal tankovske
                     rove. Ohranjena so še njegova pisma. Januarja 1944 je tam umrl za posledicami
                     meningitisa. Poslali so uradno sporočilo o smrti in vse njegove osebne
                     predmete. Ganljivo je pisemce, ki ga je družini poslal njegov tovariš, kjer
                     obžaluje smrt »dobrega in nepozabnega prijatelja, ki mu bo ostal v trajnem in
                     častnem spominu«. Spoznal je njegovo dobroto in poštenost. To bi lahko rekli za
                     vse Ožboltove sinove.</p>
                  <p>Mojega očeta Janka so iskali tisti dan, ko so partizani ubili Zaplankarjevega
                     Toneta z otrokom v naročju. Pravočasno in dobro se je skril doma na Hribcu, ker
                     je vedel, da bodo z njim naredili tako, kot so s Francetom. Prišlo je več
                     partizanov ali terencev. Preiskali so vso hišo. Z udarci po stenah so
                     ugotavljali, kje bi bil lahko skrit. Zasliševali so mojo mamo Angelo, kje ima
                     moža in jo ustrahovali. Rekla je, da je šel na Koroško k bratu Jožetu. Iz obupa
                     je celo pokleknila pred mladega fanta s prošnjo, naj dajo mir. Oče je bil skrit
                     na podstrešju pod kupom butar, v roki je tiščal Marijino svetinjico. Ko je
                     nekdo od preiskovalcev premikal butare, je imel oče občutek, da ga je videl,
                     vendar ni bil prepričan. Morda je očeta hotel zaščititi, ker butar ni razmetal.
                     Mama je po prestanem strahu izgubila mleko in ni mogla dojiti moje mlajše
                     sestre.</p>
                  <p>Po vsem tem, posebno po uboju brata Franceta in drugih sovaščanov, je imel oče
                     zadosten razlog, da se je pridružil domobrancem v Škofji Loki.</p>
                  <figure>
                     <graphic url="slike_z_63/z_63_22.png"/>
                     <head>Bernikova družina: sedita oče Franc in mama Lucija, ob njej snaha s
                        Štefko, ob njej mož Janko in njegov brat Peter: stojijo z leve Jože, France,
                        Gašper, Tine in Tone</head>
                  </figure>
                  <p>Po koncu vojne ni odšel na Koroško, kot so domobranci večinoma odšli, ampak se
                     je skrival doma. Naša hiša stoji na hribu in je nekoliko oddaljena od sosedov.
                     Oče in mama sta lahko opazila vsakega, ki se je bližal hiši. Skrival se je pred
                     vsemi, zaupal je le domačim. Mama me je odpeljala k teti v Poljansko dolino, da
                     ne bi v otroški zgovornosti izdala očeta. To mučno skrivanje je trajalo devet
                     mesecev. Različni ljudje so prihajali poizvedovati, kje je oče. Mama je trdila,
                     da je na Koroškem in na vprašanje, če kaj piše, je pritrdila. Če so spraševali
                     za pisma, je rekla, da jih sproti zažge. Starša sta prestala veliko strahu in
                     stisk, bila sta stalno v napetosti, kaj se bo zgodilo. K sreči nismo trpeli
                     prevelikega pomanjkanja. Mami je do svoje smrti l. 1946 pomagal stari oče
                     France in nekateri dobri ljudje. Po devetih mesecih se je ustavila pri nas
                     soseda. Pred njo se ni skril, ker ji je zaupal, vendar ga je izdala. Naslednji
                     dan so očeta po temeljiti preiskavi našli in odpeljali v zapor na loški grad.
                     Tu je bil nekaj časa. Povedal je, da so jetnike hodile pretepati tudi ženske. Z
                     gradu so ga premestili v zapore na Miklošičevo v Ljubljano, kjer je prestajal
                     mraz in lakoto. Mama mu je pošiljala pakete s hrano, vendar jih ni dobival. Po
                     devetih mesecih preiskovalnega zapora so ga izpustili, ker ni nihče pričal
                     proti njemu, ampak se je zanj zavzel bivši partizan Cveto Kobal. Zaposlil se je
                     kot glavnikarski pomočnik pri Kisovcu v Škofji Loki. Zaradi želodčnega obolenja
                     je prezgodaj umrl.</p>
                  <p>Tone, edini še živeči sin Ožboltove družine, je z nemško vojsko moral najprej v
                     Avstrijo, nato pa v Nemčijo. Iz Nemčije je bil transportiran v Francijo, kjer
                     je postal leta 1944 ujetnik zaveznikov. Po srečnih naključjih je preživel. Z
                     ujetniki je bil poslan v Neapelj, kjer so stražili angleške lagerje. Od tam so
                     odhajali deloma v partizane, deloma v kraljevo vojsko. Po formiranju vlade v
                     Jugoslaviji so jih Angleži razpustili. Večinoma so odšli v Argentino. Tone se
                     je preko Rima in Trsta leta 1946 vrnil domov.</p>
                  <p>Povedal je, kako skrušena je bila mati po izgubi treh sinov. Tineta je še vedno
                     čakala. Po vojni ji je umrl tudi mož France.</p>
                  <p>Skoraj izpraznjen Ožboltov dom je uredil in ohranil Tone z družino. Na
                     družinski grob je vpisal tudi brata, za katera ne vemo, kje sta zakopana.</p>
                  <figure>
                     <graphic url="slike_z_63/z_63_23.png"/>
                     <head>Otroci Janka in Angele Bernik po vojni</head>
                  </figure>
               </div>
            </div>
            <div type="div2">
               <head>Naključje ne izbira</head>
               <docAuthor>Vanja Kržan</docAuthor>
               <div type="div3">
                  <p>Naše življenje sestavljajo srečna, manj srečna in žal tudi zelo nesrečna
                     naključja in okoliščine. Ko je bilo med vojno življenje zgoščeno in so si
                     dogodki bliskovito sledili, so bili mnogi vrženi v okoliščine, ki jih niso
                     izbirali sami.</p>
                  <p>Videli bomo, kako je nesrečno naključje zaznamovalo domobranca na oklopnem
                     vlaku Cirila Musarja (1923). Njegova izpoved se bo morda v marsičem razlikovala
                     od mnogih drugih, ki jim sledimo v Zavezi. Nesreča ni v njem pustila sence
                     zagrenjenosti, nobenega 'zakaj', nobenega 'če ne bi'. Danes je prepričan je, da
                     je bilo nesrečno naključje zanj – milost.</p>
                  <p>Oče Cirila Musarja je bil učitelj in šolski upravitelj v Zidanem mostu. Leta
                     1939 se je upokojil, kupil hišico v Vodmatski ulici v Ljubljani. kjer je odslej
                     živela družina. Ciril je imel štiri sestre in brata.</p>
                  <p>V tem letu se je Ciril vpisal na učiteljišče. Vojni dogodki so puščali sledove
                     tudi med učiteljiščniki. Sprva so bili vsi proti okupatorju, ko pa so zvedeli
                     za poboje, ropanja in požige po Dolenjski, Notranjski, Suhi krajini in Beli
                     krajini, so se začeli opredeljevati. Ljubljana sama je postala žarišče nasilja
                     OF. Učiteljiščnike so pretresli umori bana Natlačena, Ehrlicha, Kiklja, Peršuha
                     in streljanje talcev – poštenih in zavednih Slovencev – in razvedelo se je, da
                     je OF posredovala sezname teh talcev italijanski policiji. Posebno močno jih je
                     prizadela smrt študenta četrtega letnika učiteljišča Ivana Pavčiča iz Bizovika,
                     ki je bil tam organist, igralec v prosvetnem domu in režiser otroških igric. S
                     petimi drugimi iz Bizovika so ga sredi maja 1942. aretirali, odgnali na Polico
                     in jih tam vse zverinsko pobili. Leto kasneje so domači našli njegove posmrtne
                     ostanke in ga pokopali na domačem pokopališču v Bizoviku. Na pogrebu so se
                     zbrali mnogi učiteljiščniki, tudi Ciril. Razumljivo, da je moral škof Rožman v
                     posebnem pismu opozoril na brezbožni komunizem OF, zato naj verni Slovenci ne
                     sodelujejo s komunisti in njihovo – za slovenski narod – pogubno ideologijo.
                     Večina učiteljiščnikov je vedela za vsebino škofovega pisma.</p>
                  <p>Med vojno je prijatelj povabil Cirila v mladinski oratorij k salezijancem na
                     Kodeljevo. Tam so igrali namizni tenis, nogomet in šahirali, pa tudi duhovnosti
                     niso zanemarjali. Njihov duhovni vodja je bil salezijanec Ludvik Novak s
                     Primorske. Ko je šel obiskat domače, so ga na Primorskem likvidirali. Kdo,
                     zakaj, so se spraševali mladi v oratoriju. Njegova smrt jih je ponovno
                     razcepila: nekateri so bili za OF, nekateri proti, mnogi pa niso vedeli, da se
                     pod krinko OF skriva komunistično nasilje in borba za oblast. Ciril z ideološko
                     opredelitvijo ni imel težav. Z OF se ni mogel strinjati, pa najsi so njeni
                     somišljeniki po ljubljanskih ulicah še tako vneto raztresali lističe z napisi:
                     Živela OF. Ljubljančani so se pokoravali njenim ukazom, ko je npr. od njih
                     zahtevala, da ob določeni uri zvečer ni nobenega na ljubljanskih ulicah.
                     Prebivalci so počasi doumeli, da s takimi ukazi komunisti preverjajo svojo
                     moč.</p>
                  <p>Razumljivo, da je na komunistično propagando in nasilje na različne načine
                     odgovorila italijanska oblast. Da bi preprečila mladim vstop v OF, je zgodaj
                     zjutraj konec junija 1942 izvedla temeljito racijo na Vodmatu in v Zeleni jami.
                     Zajeli so mnogo mladih fantov in jih poslali v Gonars, tudi Cirila. Odšel je s
                     transportom dva dni pred tistim, ki so ga partizani napadli in ustavili na
                     Verdu pod pretvezo, da osvobajajo fante in može. V Gonarsu sta se srečala z
                     bratom, ki je bil tja poslan eno leto pred Cirilom. Študente, tudi Cirila, so
                     spustili decembra domov, brata so poslali v taborišče v Arezzo.</p>
                  <p>Ciril se tudi zdaj ni mogel navdušiti za OF. V šolskih počitnicah poleti 1943
                     so salezijanci za mlade v oratoriju organizirali delo na opuščenih kmetijskih
                     posestvih kočevskih Nemcev, na t. i. Emonskem posestvu pri Stari cerkvi. Njihov
                     vodja je bil salezijanski duhovnik Blatnik. Delo je bilo še posebej dobrodošlo
                     štajerskim študentom, da bi si prislužili kakšen dinar. Tu jih je presenetila
                     italijanska kapitulacija. Partizani so jih takoj mobilizirali, le dvanajst jih
                     je odšlo proti Ljubljani, med njimi tudi Ciril.</p>
                  <p>Italijani so se umikali iz Kočevja proti Ribnici in se pri Dolenji vasi
                     zapletli v boj s partizani. Italijani jim niso hoteli izročiti orožja.
                     Dvanajsterica salezijanskih mladincev se je nehote znašla sredi napada.
                     Nekateri so prišli do Ribnice skupaj s partizani, nekaterim, tudi Cirilu, se je
                     zdelo bolj varno, da so se skupaj z vaškimi stražarji prebili do Ribnice. Čez
                     nekaj dni, ko se je italijanska vojska umaknila, so partizani »osvobodili«
                     Ribnico in »zavzeli« prazne postojanke italijanskih vojakov.</p>
                  <p>Kako oditi iz Ribnice proti Ljubljani? Blatnik, ki se je poznal s partizanskim
                     komandantom dr. Brilejem, je od njega izposloval, da je dal dovoljenja za
                     dvanajst salezijansih »tovarišev«, da so lahko odšli proti Ljubljani. Bali so
                     se, da bi morali ostati pri partizanih. Ti so jih nič kaj prijazno
                     pregovarjali: »Kaj se greste kmetijske delavce, boriti se je treba!« Nekateri
                     so se takrat pridružili partizanom, saj jih je navdušil govor partizana z
                     imenom Blisk. Govoril je o zmagi, o bratski Sovjetski zvezi, pa tudi o
                     anglo-amerikanskih zaveznikih.</p>
                  <p>Preostali salezijanski »tovariši« so se kljub dovolilnicam takoj ob odhodu iz
                     Ribnice napotili v hribe. Tudi ponoči jih niso zapustili. Tukaj so bili zdaj
                     varni, kajti partizani so se zadrževali v dolini. Previdno in skrivoma so 16.
                     septembra pripešačili do Ljubljane in spet sedli v šolske klopi.</p>
                  <p>Toda mirnega in utečenega šolskega pouka je bilo za Cirila za vedno konec.
                     Decembra 1943 je dobil poziv, da se pridruži domobrancem. Domobranski pozivi so
                     bili bolj vabilo kot ukazi, zato niso zavezovali, ampak se je vsak sam
                     prostovoljno odločil za vstop k domobrancem. Ciril je čutil dolžnost, da
                     udejani svojo protikomunistično opredelitev, zato je poziv sprejel. Brez
                     kakšnega predhodnega tečaja so ga poslali na oklopni vlak na Dolenjsko. O vlaku
                     ni vedel drugega kot to, da nadzoruje železniško progo.</p>
               </div>
               <div type="div3">
                  <head>Na oklopnem vlaku</head>
                  <p>Po kapitulaciji Italije in ustanovitvi domobranstva so Nemci oskrbeli tri
                     oklopne vlake, ki so nadzorovali proge pred partizanskim miniranjem in drugimi
                     okvarami tračnic, ki so onesposabljale promet. Večkrat so partizani tračnice
                     razstavili in jih npr. speljali v drugo smer kot nekoč pri Čušperku, da je ves
                     oklopni vlak razen lokomotive zgrmel navzdol v dolino.</p>
                  <p>En vlak je varoval progo med Ljubljano in Rakekom, drugi med Grosupljem in
                     Višnjo Goro, tretji med Ljubljano in Kočevjem. Proge niso potrebovali le Nemci
                     za oskrbovanje vojaštva, ampak tudi civilno prebivalstvo, ki je bežalo iz
                     Dolenjske, Suhe krajine in Bele krajine v Ljubljano. Velikokrat so se morali
                     potniki ob partizanskih »napadih« na vlak skriti pod klopi, da jih ne bi zadele
                     krogle in ranile razbitine šip. Progo so potrebovali tudi domobranci, da so
                     oskrbovali svoje posadke v Ribnici in Kočevju z množico pribežnikov, predvsem
                     žensk, otrok in starejših, ki so jih partizani izselili iz njihovih domačij,
                     jih povsem oropali ali zažgali. »Kar k svojim v Kočevje pojdite!« so jih
                     zasmehovali.</p>
                  <p>Za lažje razumevanje Cirilove pripovedi in nevarnega položaja domobrancev na
                     oklopnem vlaku naj na kratko opišem sestavo vlaka in dolžnosti domobranskih
                     vojakov na njem.</p>
                  <p>Parna lokomotiva je bila vedno na sredini kompozicije. Obstala je na progi,
                     čeprav so vagoni levo in desno od nje iztirili. Na skrajni levi in skrajni
                     desni kompozicije sta bila po dva nizka tovorna vagona, imenovana slepa, da sta
                     bila ob iztirjenju ali aktiviranju mine prva poškodovana in opozorila na
                     nevarnost. Sledil jima je na vsaki strani po en oklopni vagon brez strehe, da
                     so lahko vojaki videli preko. Vse stranice in dno vagona so bili obloženi z
                     debelo plastjo hrastovega lesa, čezenj so bile pritrjene močne železne plošče,
                     ki jih niso mogli prebiti niti izstrelki mitraljeza. Na vsaki strani je bila
                     odprtina za mali minomet, s katerim se je lahko streljalo dokaj nizko. Vrat
                     vagon ni imel, le odprtino v podu. Tema dvema vagonoma sta na vsaki strani
                     sledila po en oklopni vagon s streho, obložena na enak način in z več
                     strelskimi linami za težke strojnice. Služila sta tudi za prevažanje orožja:
                     strojnic, brzostrelk in zabojev s strelivom. Bila sta v celoti zaprta, odprtina
                     v podu je služila za vrata. Enako zavarovana je bila na prednjem delu tudi
                     lokomotiva, da je ščitila strojevodjo. Vlak je običajno ostal v isti sestavi,
                     najsi je vozil v eno ali drugo smer.</p>
                  <p>Oklopni vlak, ki se je premikal v obeh smereh med Ljubljano, Šmarjem,
                     Grosupljem, Ribnico in Kočevjem, se je uradno imenoval Tretji vod železniške
                     baterije. Na njem je bilo od trideset do štirideset domobranskih vojakov. Bili
                     so samostojna vojaška enota sredi partizanskega ozemlja. Progo so morali imeti
                     vedno pod nadzorom. To jim je uspevalo, ker so bili vsi zanesljivi in
                     odgovorni, pa tudi mladostno zagnani. Če je komandir vprašal: »Ali greš?« so
                     bili fantje veseli, da lahko izpolnijo povelje in v tistem trenutku na
                     nevarnost niti niso pomislili. Njihovi komandirji so bili naprej Kozina, nato
                     Miro Seibitz in na koncu vojak stare jugoslovanske vojske oficir Pipp.</p>
                  <figure>
                     <graphic url="slike_z_63/z_63_24.png"/>
                     <head>Del oklopnega vlaka – prvi z desne Stane Štrbenk</head>
                  </figure>
                  <p>Mine, ki so jih uporabljali partizani, niso bile mine v pravem pomenu besede:
                     bile so podobne topovskim kroglam, napolnjene z razstrelivom in so eksplodirale
                     samo takrat, če so bile po žici zvezane z napravo za aktiviranje, ki jo je
                     moral nekdo sprožiti. Lahko je bila žica napeljana na tir, da se je mina
                     sprožila, ko je vlak zapeljal čez žico. Kadar so na pohodu ob progi domobranci
                     naleteli na mine z žico, so zbežali, ker so vedeli, da so v bližini partizani,
                     ki jih bodo aktivirali. Če so bile brez žice, so razkopali gnezdo in tisti, ki
                     je bil tega vešč, je odstranil detonator. Pozorni so bili tudi na tračnice, ki
                     so jih partizani poškodovali tako, da je vlak iztiril. Velikokrat so ob progi
                     naleteli na lesene drogove. Na koncu so bili privezani šopi slame, namočeni z
                     nafto. A do požara na progi ni prišlo.</p>
                  <p>Običajno so domobranci vedeli, kje so mine najbolj pogosto nastavljene. To je
                     bilo v okolici Šmarja, kjer so se lahko partizani hitro razbežali in poskrili.
                     Nekoč so domobranci zvedeli, da bodo partizani zaminirali enega od obeh
                     predorov na progi med Šmarjem in Škofljico. Domobranci so se pripeljali s
                     svojim vlakom do odseka med obema predoroma. Vnela se je huda borba, domobranci
                     so naredili izpad iz vlaka, partizani so zbežali, ujeli so le konja komandanta
                     Dakija, ki je nosil njegovo usnjeno torbo z zemljevidi in poročili.</p>
                  <p>Partizani so vlak z domobranci napadali ponoči, redkokdaj podnevi. V vlaku so
                     bili domobranci omejeni v gibanju, velikokrat so morali narediti izpad kot
                     takrat, ko so jih napadli partizani iz gradu pri Mlačevem. Padli so v osir
                     partizanov, nobenega niso videli, niso prepoznali drug drugega, krogle so jim
                     dobesedno frčale nad glavami, bili so brez zaščite. Ob vsakem izpadu iz vlaka
                     ali ob vsakem koraku po progi je prežala nanje negotovost, nevarnost in smrt.
                     Konec vojne je iz tega oklopnega vlaka dočakalo le kakih deset domobrancev.</p>
                  <p>Nič čudnega ni, da so partizani tudi na oklopnem vlaku imeli svojega vohuna,
                     živahnega, mladega fanta, ki je velikokrat odhajal v vas blizu Grosuplja, češ
                     da ima tam svoje dekle. Dražili so ga s tem dekletom, nihče pa ni pomislil, da
                     v tisti vasi obiskuje terence in jim nosi poročila o premikanju vlaka. Le to se
                     jim je čudno zdelo, da kopni zaloga ročnih bomb, ki so jih malokdaj rabili.
                     Nemci so izvohali, da fant izdaja, aretirali so ga, postavili pred vojaško
                     sodišče in obsodili na smrt z ustrelitvijo. Ustreliti so ga morali domobranci z
                     oklopnega vlaka. Ustreliti sovražnika v boju je bilo nekaj čisto drugega kot pa
                     streljanje iz dolžnosti nekdanjega kolega. V vodu so izbrali štiri, ki so vanj
                     ustrelili, toda krogla je bila le v eni puški. Čigavi, niso vedeli.</p>
                  <p>Izdajal jih je tudi postajenačelnik iz Grosuplja, ki je bil komunist. Vanj so
                     kmalu posumili, saj so večkrat dobili vtis, da so se pripeljali z vlakom
                     partizanom v naročje kot naročeni.</p>
                  <p>Eden od Cirilovih kolegov na oklopnem vlaku je bil Stane Štrbenk (1927), ki je
                     sedemnajstleten pristopil k domobrancem, se izuril za minometalca in bil poslan
                     na oklopni vlak. Od njega smo izvedeli zgoraj navedene podrobnosti o vlaku in
                     življenju na njem. Do konca vojne je bil na vlaku, na tirih in v napadih.
                     Vojaško življenje je nanj močno vplivalo.</p>
                  <p>Svoje vtise o tistem času je Stane Štrbenk takole strnil: »Vojska je nekaj
                     posebnega. Vojak se kar naprej sooča s smrtjo. Privadiš se na ranjence, mrliče,
                     na nevarnosti, vedno manj si paničen, vedno manj občutljiv. Vojak se brani,
                     tako da ubija, ker je ogrožen in v nevarnosti. Svojo človečnost ponovno najde,
                     ko je nevarnost mimo in je borbe konec.</p>
                  <p>Še danes se s posebnimi občutki spominjam našega srečanja z ranjenim
                     partizanom. Po napadu s partizani med Šmarjem in Škofljico smo ob progi v cevi
                     za odtok vode opazili ranjenega partizana. Nismo ga hoteli ustreliti. Vabili
                     smo ga ven. Ni si upal. Na naše prigovarjanje je končno le prilezel ven. Takrat
                     sem prvič videl partizana od blizu. Saj je vendar običajen mlad fant kot vsak
                     od nas! Vedno bolj nas je navdajalo čustvo simpatije, naklonjenosti do fanta.
                     Kar nismo vedeli, kako bi mu čim bolje obvezali rano ali mu kako drugače
                     ustregli. Ali je morda žejen? Bi pil vodo? Ni dosti govoril, verjetno nam ni
                     zaupal. Z vlakom smo ga odpeljali v vojno bolnico v Ljubljano. Kaj je bilo
                     kasneje z njim, ne vemo.</p>
                  <figure>
                     <graphic url="slike_z_63/z_63_25.png"/>
                     <head>Ciril Musar</head>
                  </figure>
                  <p>»Škoda, da je bilo v vojni toliko sovraštva. Morda bomo prav zato do konca
                     življenja ostali vsak na svoji strani, kot da bi si bili še vedno nasprotniki v
                     boju,« razmišlja danes gospod Stane Štrbenk.</p>
                  <p>»Ciril je bil drugačen od nas. Ves čas je ostal mehak, blag, dobrosrčen,
                     sanjav, ustrežljiv in ubogljiv. Tak je še vedno. Morda so te lastnosti
                     botrovale nesrečnemu naključju, ki ga je doletelo na oklopnem vlaku.«</p>
                  <p>Prepustimo zdaj besedo Cirilu Musarju.</p>
               </div>
               <div type="div3">
                  <head>Eksplozija mine na progi</head>
                  <p>»Tiste noči, 22. marca 1944. smo šli pred vlakom štiri fantje in z baterijo
                     pregledovali progo. Vračali smo se iz Škofljice proti Grosuplju. Tam smo imeli
                     svojo postojanko s kuhinjo in nekaj ležišči. Močni žarometi vlaka so nam bili v
                     pomoč, bili pa smo zato dobro vidni iz bližnjih partizanskih zased. Z menoj so
                     šli še Kogej Pavle, Stane Štrbenk in Mrvar. Če so kje nastavljene mine, jih
                     bomo našli na odseku v okolici Šmarja. Gor grede nismo našli nobene.</p>
                  <p>Pričakovali smo, da nas bodo v Šmarju zamenjali, a so nas pregovorili, da gremo
                     še naprej do Cikave. Pričel se me je lotevati občutek, da vlak vozi hitreje.
                     Proga se na tem delu nekoliko spušča. Tudi jaz sem hitreje prestopal robove
                     pragov ob tračnicah. Ali bom zmogel tako hitro? Koliko časa še? Zdelo se mi je,
                     da nam je vlak vedno bliže za petami. Ali nas bo kar povozil, saj vseh
                     strojevodja niti ne vidi dobro.</p>
                  <p>Odločil sem se, skočil vstran in dal strojevodji znak z baterijo, tako da sem z
                     njo zaokrožil po zraku. To je bilo med nami dogovorjeno znamenje, da je na
                     progi mina. Jaz sem dal znak zato, naj vlak ustavi, ker preveč pospešuje
                     hitrost. Mina pa je resnično bila, a je nisem opazil. Nenadoma je silovito
                     počilo, me vrglo na tla in obsulo s prstjo in kamenjem. Mislil sem, da me je
                     povozil vlak. Šele potem so mi fantje povedali, da je eksplodirala mina, ker so
                     partizani mislili, da z baterijo dajem strojevodji znamenje, ker naj bi opazil
                     mino.</p>
                  <p>Sprva nisem občutil nobene bolečine. Verjetno sem bil nekaj časa v nezavesti.
                     Potem pa me je vedno bolj žgalo v obraz in v oči. Slišal sem streljanje, ne vem
                     več, kako dolgo je trajalo. Ležal sem na tleh, tudi ostali trije so zaradi
                     napada ležali. Ko se je umirilo, sem se s težavo pričel pobirati. Toda groza,
                     nič nisem videl! Povsod sama tema! Kje je vlak, kje ostali fantje? 'Ne vidim!
                     Nič ne vidim,' sem obupan ponavljal in taval proti vlaku, vsaj mislil sem tako.
                     Negotovo sem stopical, toda proč od vlaka, v smeri proti partizanom, so mi
                     potem povedali.</p>
                  <p>Pritekli so fantje in me zavlekli v vagon. Tudi Pavleta je ob eksploziji vrglo
                     v zrak, a je bil le lažje ranjen. Povedal mi je, da je na progi našel okvire
                     mojih očal.« Ob tem spominu se Ciril toplo nasmeje, saj očal ni nikoli več
                     potreboval ...</p>
                  <p>Stane Štrbenk ne more pozabiti Cirilovega pretresljivega ječanja, ko so ga
                     prinesli v vagon. »Nič ne vidim! Ne vidim! Ali bom še kdaj videl?« Kako naj mu
                     pomagajo? Tolažili so ga, naj počaka, da mu izmijejo z obraza plast zemlje in
                     prahu. Za silo so ga zmili in se z grozo zastrmeli v njegov obraz: Bil je
                     ožgan, zmaličen, ožgane so bile tudi oči, ki so mrtvo strmele vanje in
                     spraševale: Ali bom še kdaj videl? Nič ne vidim!</p>
                  <p>Z vlakom so ga odpeljali v Ljubljano, prav pred bolnico na Zaloški so se
                     ustavili. Te vožnje in prihoda v bolnico se Ciril ne spominja, ker se je
                     ponovno onesvestil. Ve le to, da se je oddahnil, ko so ga skopali in mu
                     očistili obraz. »Zdaj sem v dobri oskrbi,« se je oddahnil in upal, da mu
                     zdravniki vrnejo vid.</p>
                  <p>»V bolnici so mi skrbno zdravili obraz in vlivali upanje, da bom morda nekoliko
                     videl na eno oko. Verjetno so me s tem hoteli tolažiti. Omenili so, da so mi ob
                     eksploziji drobci leč ranili in uničili očesni zrkli.</p>
                  <figure>
                     <graphic url="slike_z_63/z_63_26.png"/>
                     <head>Ciril Musar pri učenju</head>
                  </figure>
                  <p>Maja so me premestili v Mladiko. Nihče več ni govoril o upanju, da bom še kdaj
                     videl. Dobil sem le temna očala. Moja sestra je bila zdravnica in naročili so
                     ji, naj me pripravi, da bom ostal slep. Čudila se je, da sem tako vdano
                     sprejemal slepoto. Danes se tudi sam temu čudim. Nikoli nisem očital
                     partizanom, nikoli obžaloval trenutka, ko sem se pridružil domobrancem na
                     oklopnem vlaku, nikoli krivil zle usode, ki se je znesla nad mano, in si s tem
                     grenil življenje.</p>
                  <p>Domov sem se vrnil slep in brez mature. Bilo je konec šolskega leta. Za starše
                     je bila moja slepota velik udarec, čeprav mi tega niso pokazali. Očeta sem
                     nekoč slišal, ko je rekel prijatelju, da bi namesto mene rajši on oslepel.
                     Kolegi so mi dopovedoval, da moram končati zadnji letnik in narediti maturo.
                     Ravnatelj učiteljišča Ivan Prijatelj me je prav tako spodbujal in mi veliko
                     pomagal, tudi nekateri drugi profesorji. Požrtvovalna petnajstletna sestra mi
                     je na glas prebirala učno snov. Bila je zelo nadarjena za pedagoški poklic.
                     Zelo hudo mi je bilo, ker je po vojni niso hoteli sprejeti na učiteljišče, tudi
                     ne na slavistiko, le administrativni t. i. 'Krištofov tečaj' je lahko opravila
                     in z dekretom so jo nastavili v Kropi. Moje domobranstvo je zaznamovalo vso
                     našo družino.</p>
                  <p>Pismenega dela mature sem bil oproščen. Nikoli ne bom pozabil izpita iz
                     pedagogike in psihologije pri plemenitemu človeku in velikemu strokovnjaku
                     prof. Stanku Gogalu. Ko sem pri izpitu sedel predenj, me je najprej vprašal, če
                     ga vidim. Odgovoril sem, da ga vidim, saj mi je njegov obraz takoj stopil pred
                     oči. Odgovora je bil vesel. Takoj je navezal pogovor na nepristne predstave in
                     že me je popeljal v psihologijo in me še naprej imenitno spraševal. Ves izpit
                     sem opravljal v obliki pogovora. Tega izpita se najbolj spomnim, ostalih ne
                     več. Pri matematiki smo morali obvladati metodiko poučevanja matematike in
                     sestavljati npr. uporabne naloge.</p>
                  <p>Avgusta so me poslali v gluhonemnico, v poslopje na Zaloški, ker takrat slepi
                     še nismo imeli svojega zavoda. Oddelek za kasneje oslepele je bil kar v
                     gluhonemnici. Takoj so me začeli učiti Braillove pisave in kmalu sem osvojil
                     pisanje in branje. Obiskala me je ravnateljica zavoda za slepo mladino iz
                     Kočevja in 20. septembra 1944 so me poslali s t.i. 'kolono' v Kočevje. Poleg
                     vlaka je na Dolenjsko od časa do časa vozila kolona tovornjakov, ki so jo
                     organizirali Nemci, šoferji so bili domobranci in tudi cesto so pred
                     partizanskimi napadi varovali domobranci. 1. oktobra 1944 so me nastavili kot
                     kandidata za učitelja slepih v zavodu. Za pomočnico in spremljevalko so mi dali
                     vzgojiteljico v zavodu Tilko Juvančič.</p>
                  <figure>
                     <graphic url="slike_z_63/z_63_27.png"/>
                     <head>Ciril Musar in žena Tilka Jovanovič</head>
                  </figure>
                  <p>Novembra 1944 je bil partizanski napad na Kočevje. Zadnjega novembra se je
                     celotno osebje zavoda s 'kolono' odpeljalo v Ljubljano, kjer nas je sprejela
                     gluhonemnica. Takoj smo nadaljevali s poukom, kolikor je bilo zaradi vojnih
                     razmer sploh mogoče. Tilka je prišla v Ljubljano kasneje, ker ni hotela
                     zapustiti zavoda v Kočevju. Zelo sem jo pogrešal, bila je plemenita in blaga
                     duša. Ni me motilo, da je sedem let starejša in 2. aprila 1945 sva se poročila.
                     Dobila sva podnajemniško sobo v škofijski hiši v Šenpetru. Ravnatelj
                     gluhonemnice Mirko Dermelj je bil ženina poročna priča, njegov sin violinist
                     Ali Dermelj nama je v cerkvi zaigral Ave Marijo.</p>
                  <p>Konec vojne sva oba dočakala v strahu. Vse je bežalo. »Gremo čez mejo!« je bilo
                     povsod slišati. Za naju beg ni imel smisla, tudi žena bi težko odšla. Zelo
                     tesno nama je bilo pri srcu, ko sva kar naprej poslušala kričanje s ceste: »Kri
                     za kri!« »Dol z izdajalci!« in podobno. Potem je prišel razglas, da se moramo
                     javiti »bivši domobranci bivše domobranske vojske.« V zavodu sta bila poleg
                     mene še dva domobranca, ki sta ob koncu vojne oslepela, eden je bil tudi brez
                     roke, Klobčar in Kovačič Lojze. Vedeli smo, da se nam naša slepota ne bo štela
                     za olajševalno okoliščino, pobili bi nas, kot so ranjene domobrance. Ravnatelj
                     gluhonemnice nas je vse tri poklical v svojo pisarno in nam rekel: »Ni se vam
                     treba javiti. Zdaj niste več pripadniki 'bivše vojske,' ker bivše vojske ni
                     več! Čez nekaj časa sem ponovno dobil poziv, naj se javim v neki kasarni. Zdi
                     se, da je spet nekdo posredoval zame, kajti že na poti v kasarno, ne vem v
                     katero, mi je nekdo javil, da mi nikamor ni treba hoditi. Čutil sem, kot da me
                     spremlja božja roka.</p>
                  <p>Januarja 1946 smo se slepi preselili v hišo na Mirje, ki je bila last sester
                     notredamk. Tako smo dobili svoj Zavod za slepo mladino. Sestre so smele v
                     pritličju ohraniti nekaj prostora in kapelo zase, vendar so se pred hišo
                     tolikokrat zvrstili pohodi z vpitjem: »Nune ven! Nune ven!«, da se niso
                     počutile varne in so se kmalu izselile še iz teh prostorov.</p>
                  <p>Po vojni sem takoj naredil nostrifikacijski izpit, žena pa še različne
                     izobraževalne tečaje. Izpopolnjeval sem se tudi sam, tako da sem dobil naziv
                     učitelj tiflopedagog. Na Ljudski univerzi sem opravil tečaj za tuje jezike in v
                     zavodu poučeval še angleščino in nekaj časa slovenščino.</p>
                  <p>Prišel sem v okolje, kjer sem imel mir. Nikoli nisem silil v ospredje, dobro
                     sem se zavedal, da bom vse življenje 'bivši domobranec'. Učiteljem kolegom je v
                     zavod večkrat nosil priznanja, odlikovanja in napredovanja sodnik Zoran
                     Kržišnik. Njegovo ime mi je bilo znano s kočevskega procesa. Kakšnih priznanj
                     nikoli nisem pričakoval in v svojem poklicu sem bil najbolj zadovoljen brez
                     njih.</p>
                  <p>Leta kasneje me je obiskal bivši partizan, pisal se je baje Žigon in je
                     verjetno potreboval podatke o oklopnem vlaku. Imel je domobranski zapisnik o
                     njem. Tam nisem bil omenjen, zame mu je povedal ravnatelj našega zavoda France
                     Rožanc s katerim sta bila dobra znanca. Hotel je zvedeti vse podrobnosti našega
                     življenja na oklopnem vlaku: kako smo varovali progo, kakšne zveze z Nemci smo
                     imeli itd. Ni se mogel načuditi, da smo bili brez telefonskih zvez in na kako
                     preprost način smo nadzorovali in skrbeli za progo.</p>
                  <figure>
                     <graphic url="slike_z_63/z_63_28.png"/>
                     <head>Učitelj Ciril Musar</head>
                  </figure>
                  <p>Ob tej priliki mi je tudi povedal, da ima dnevnik, ki ga je pisal moj prijatelj
                     na oklopnem vlaku Franci Šef. Le kako je prišel Žigonu v roke? To bi bili
                     domači po vojni srečni, če bi ga dobili! Žigonu se je zdel zabaven zapis v
                     Francijevem dnevniku, kako je nekje sunil jajca in sem ga potem zaradi tega
                     opomnil, da to ni prav. Kako pošteni in iskreni fantje smo bili!</p>
                  <p>Razen mladoletnih so bili vsi moji domobranski znanci po vojni pobiti, tudi
                     Franci. Jaz sem bil polnoleten, zagotovo bi bil ubit. Imel sem srečo, da sem
                     oslepel. Tako sem ostal živ in dobil zaradi slepote službo. Slepota me je
                     zaščitila. Mnogi so me pomilovali, toda sam nikoli nisem imel občutka, da sem
                     prikrajšan.«</p>
                  <p>Med pogovorom s Cirilom Musarjem, sem se sama večkrat zalotila, da bi ga
                     pomilovala ali bi namesto njega izlila srd na nesrečno naključje, ki ga je,
                     enaindvajsetletnega fanta, za vedno oropalo vida. Namesto odlikovanj, priznanj
                     in številnih bonitet, ki so si jih za pogumna dejanja in zvestobo domovini
                     podeljevali borci, so domobranci prejeli smrt in prezir, Ciril pa slepoto. Toda
                     uvidel je, kako dragocen dar je življenje in kako bogato se ga lahko izpolni.
                     »Da mi je bila dana slepota, vzamem kot neke vrste milost,« pravi s tako
                     gotovostjo, da o tem ni mogoče za hip podvomiti.</p>
                  <figure>
                     <graphic url="slike_z_63/z_63_29.png"/>
                     <head>Ciril Musar na sprehodu</head>
                  </figure>
               </div>
            </div>
         </div>
         <div type="div1">
            <head>Da dobi besedo resnica</head>
            <div type="div2">
               <head>Uvod</head>
               <docAuthor>Tine Velikonja</docAuthor>
               <div type="div3" subtype="intro">
                  <p>Ko premetavamo zapiske o dogajanjih pri nas v času druge svetovne vojne, smo
                     kljub nasprotovanju toliko napredovali, da je sicer v pogrošnih razpravah ali
                     pismih bralcev še vedno dopustno govoriti in pisati črnobelo o uporu proti
                     okupatorju na eni in narodni izdaji na drugi strani, v strokovnih krogih pa ni
                     mogoče več zanikati, da je šlo predvsem za revolucijo in zaradi
                     revolucionarnega terorja izzvano državljansko vojno. Vojna je vojna, sredi
                     bojnega hrupa in jeze nobena stran ne izbira sredstev in se za propagando
                     poslužuje neresnic, če so ji le v prid. Ko potihne orožje, spet pišejo
                     zgodovino predvsem zmagovalci, od njih pa je odvisno, koliko se bodo soočili z
                     resnico in je bodo pripravljeni sprejeti. Naši se niso!</p>
                  <p>Zdaj, ko je minilo dobrih petnajst let, odkar se je obrnil svet. Upali smo, da
                     bo šla partizanska stran vase in v želji po spravi revidirala svojo zgodovino,
                     najmanj, kar smo pričakovali od nje, pa je bilo seveda, da se bo znebila
                     najbolj gorostasnih laži in podtikanj. Žal se to ni zgodilo. Niti za milimeter
                     ni odstopila od svojega videnja in svojih zgodb. Ko primerjamo, kaj se je deset
                     let po dogodku zgodilo okrog Srebrenice, ko imamo resnico čisto kot solza,
                     krivce z izjemo Ratka Mladića kaznovane, mrtve pa popisane in spoštljivo
                     pokopane, in kaj pri nas, se upravičeno čudimo. Nenavadno je namreč, da ni bil
                     pri nas zaradi povojnih pobojev obsojen še nihče, čeprav računamo, da živi še
                     nekaj tisoč ljudi, ki so pri njih sodelovali. General Radomir Krstić je julija
                     1995 poveljeval Drinskemu korpusu. Niso ga dobili, ko bi držal v roki »smoking
                     gun«, da bi se mu kadilo iz orožja, proti njemu niso imeli nobenih direktnih
                     dokazov, vendar so haškemu sodišču leta 2000 zadoščali tudi posredni, predvsem
                     dejstvo, da je bil poveljnik enote, ki je poboje opravila. Čeprav mu je
                     priznalo, da je izvrševal samo povelja Ratka Mladića, mu je prisodilo 46 let
                     zapora. Major Mitja Ribičič je bil leta 1945 v času pobojev namestnik
                     poveljnika Ozne Ivana Mačka – Matije in vse je šlo skozi njegove roke, pa nič!
                     Sploh nismo prišli do obtožnice, sodišče je zavrnilo celo predlog tožilstva za
                     preiskavo, pri kateri bi zaslišali priče. Zavrnitev pomeni, da smo v tekmi s
                     časom pravdo izgubili, saj nobena od prič ni mlajša od 80 let!</p>
                  <p>Za nekdanje borce smo opravili opis treh dogodkov iz časa druge svetovne vojne
                     in po njej. Samo za zgled, kako je treba pisati zgodovino, če se je že lotiš.
                     Če nimaš povedati nič novega, molči. Zgodbe povezuje samo to, da je
                     komunistična stran zločine pripisala svojemu idejnemu nasprotniku, čeprav so
                     jih zagrešili italijanski okupator, nemški okupator in komunistična oblast
                     oziroma njena podaljšana roka, Ozna. Poiskali smo ljudi, ki so bili zraven ali
                     zelo blizu, in od njih izvedeli, kaj se je zares zgodilo.</p>
                  <p>V prvi zgodbi opisuje Janez Škulj iz Adamovega smrt Jožeta Bavdka, kmečkega
                     fanta iz bližnjega Kaplanovega, ki je bil ustreljen 24. julija 1942. Ko se je v
                     času Roške ofenzive italijanska vojska z Ljubljanskega Barja mimo hribov in
                     gora, ki ga obdajajo z južne strani, razlila po Dolenjski in Notranjski, se je
                     zjutraj tega dne ena od njenih enot z zahodne strani približala naselju
                     Kaplanovo v Mišji dolini pri Velikih Laščah. Bavdek je skušal uiti, pa so ga
                     ustrelili. Gre pač za to, da ga komunistična stran opisuje kot prvo žrtev »bele
                     garde« na velikolaškem koncu in skuša na neki način oprati okupatorja. V tistem
                     času je bila uradno priznana samo vaška straža v Šentjoštu nad Horjulom,
                     ustanovljena komaj deset dni prej, vendar partizanskih piscev taka podrobnost
                     ne zanima.</p>
                  <p>Druga zgodba se je odvijala dve leti kasneje na Primorskem, slabo leto po
                     italijanski kapitulaciji. O njej piše domačinka po pripovedovanju očeta, sama
                     je bila takrat stara tri leta. Zgodba je zelo znana, saj so nemški vojaki
                     ujetima partizanoma odsekali glavi in se pri svojem dejanju dali fotografirati.
                     Še več, mrtvima so v posmeh vtaknili v usta cigareto. Slike so obkrožile svet.
                     Seveda jih je objavil tudi Silvo Grgič v prvi knjigi svoje obsežne monografije
                     Zločini okupatorjevih sodelavcev (Društvo piscev zgodovine NOB, 1995, 364–365).
                     Z Grgičem je prav v zvezi s tem dogodkom polemiziral Boris Mlakar in mu dokazal
                     neresnico. Ko je Mladina poročala o knjigi, je objavila prav te fotografije,
                     izključno samo te. Skratka, manipulacija prve klase. Zločin je zagrešila nemška
                     enota imenovana Kraški lovci, izvežbana za vojskovanje proti gverili. Vojaki so
                     bili zvečine avstrijske narodnosti. Že pred leti se je v Salzburgu začel proti
                     njim proces, izida ne poznamo, kaže pa, da je zadeva potihnila. Avstrija žal še
                     ni korenito obračunala s svojo nacistično preteklostjo. Ne diši ji prati
                     umazanega perilo, raje se razglaša za vojno žrtev. Kako pomembna je resnica in
                     kakšne so posledice nedognane zgodovine, dokazuje trpljenje Slovencev na
                     avstrijskem Koroškem, ki zaradi laži še danes ne morejo uresničiti pravic, ki
                     jim jih zagotavlja 7. člen meddržavne pogodbe.</p>
                  <p>Tretja zgodba, najbolj obsežna med njimi, nam podrobno prikazuje, kakšna je
                     bila atmosfera v Titovi Jugoslaviji prva leta po »osvoboditvi«. Franca
                     Mojškerca iz Bizovika sta leta 28. aprila 1948 na njegovem domu ustrelila
                     oznovska agenta, zločin pa so pripisali protikomunistični strani. Nedavno je
                     zlagano verzijo v svoji monografiji o Matjaževi vojski lahkomiselno objavil
                     Ivan Premik, kar je spodbudilo Franca Ložarja iz Bizovika, da je dogodek
                     raziskal in nam ga opisal. Mojškerc je bil eden od številnih partijskih
                     funkcionarjev, njegov uboj sam po sebi ni bil pomemben, imel pa je hude
                     posledice za domačine, saj so zaprli polovico vasi, 24-letno Angelo Jakoš pa
                     zaradi dogodka celo obsodili na smrt in ustrelili.</p>
               </div>
            </div>
            <div type="div2">
               <head>Jožeta Bavdka niso ustrelili vaški stražarji</head>
               <docAuthor>Janez Škulj</docAuthor>
               <div type="div3">
                  <p>Ko se je to dogajalo, je bila italijanska ofenziva v polnem teku. Že nekaj dni
                     smo gledali, kako se po naši, Mišji dolini, umikajo partizani na vozilih in peš
                     ter bežijo nekam proti Sv. Gregorju. Kasneje sem bral, da se je ofenziva začela
                     16. julija 1942 ravno na severnem koncu Ljubljanskega barja ter nadaljevala z
                     obkolitvijo Mokrca in Krima. Vedeli smo, da se bodo prej ali slej za njimi
                     prikazali tudi Italijani, in res so 24. julija zjutraj preplavili našo dolino.
                     Nekaj dni prej so bili naši terenci v španoviji s partizani prisilil vaščane
                     sosednje Ulake, da so prekopali cesto med Velikimi Laščami in Mišjo dolino.
                     Domačin Franc Gruden, zaposlen na velikolaški sodniji kot sodni kurir in
                     izvršitelj je naletel na zapreko in je ljudi prepričal, da je to nevarno, ker
                     se bodo Italijani maščevali, in so jarek zasuli.</p>
                  <p>Rdeči so imeli Grudnove že dolgo na piki. Nemirni čas okrog ofenzive je jim je
                     prišel kot naročen. Prišli so 23. julija ob 10 uri zvečer. Grudnovi so spali
                     pri sosedih. Pred mesecem dni so jim namreč Italijani s topovi razdejali hišo,
                     na vas in okolico je v pol ure padlo kar 65 granat. Zakaj se partizani in
                     terenci niso spravili samo na očeta in premoženje, ne ve nihče. Ustrelili bi ga
                     lahko kar v hiši, kot so župana Tekavca v Tavžljah, ali ga odpeljali in z njim
                     opravili na skrivaj, a ne. Pobrali so vse, tako ljudi kot živino. S postelje so
                     vzeli mater, ki ni mogla hoditi, z njimi je morala tudi Anica, stara komaj 15
                     let. Samo Jožeta niso dobili, ker se je mudil na drugem koncu vasi. Ko je fant
                     opazil, da se okrog hiše, kamor so hodili spat, nekaj dogaja, se je priplazil
                     zraven, vendar ni mogel narediti nič. Do polnoči so naložili voz z družinskim
                     imetjem, vanj vpregli domača vola in zadaj privezali še drugo živino. Ni jih
                     motilo, da so Italijani že na Rašici. Ko je šel žalostni sprevod skozi Adamovo,
                     našo vas, je bila še noč. Naš Jože jih je videl, ker je bedel ob ogenjci, da ne
                     bi pregorela. Grudnovo mamo sta sinova peljala na vozičku. Odšli in odpeljali
                     so se naprej proti Karlovici. Za drugo smo izvedeli kasneje. V Pungertu, dober
                     kilometer od Karlovice, so opravili z njimi. Mudilo se jim je. Pokradeno z
                     živino vred so hitro spravili na varno, mater kar na vozičku potolkli s sekiro,
                     druge pa postrelili. Mrtvih je obležalo pet, ranjena, a živa, je ostala samo
                     Anica. Obvaroval jo je oče, ki je mrtev padel čeznjo.</p>
                  <p>Vodila sta jih Jože Bavdek s Kaplanovega in Janez Centa (Centek) z Male
                     Slevice, pomagalo pa najmanj deset partizanov. Jožeta so imeli vsi radi, po
                     italijanski okupaciji pa se je spremenil. Pomagal je že pri prejšnjih umorih po
                     dolini, ki jih je izpeljala Dakijeva skupina, zdaj so bili na vrsti Grudnovi.
                     Nedaleč od Ulake je potegnil s sprevoda Grudnovo Marijo in se z njo vrnil v vas
                     in na njihov dom. Upal je, da bosta skupaj našla denar, za katerega je bil
                     prepričan, da ga ima stari Gruden nekje skritega. Pa ni bilo nič. Razočaran in
                     utrujen ni šel za sprevodom, ampak se je z Marijo vrnil domov na Kaplanovo,
                     dekle zaklenil v klet, sam pa se kar oblečen vlegel na peč in zaspal. Kaj je
                     mislil napraviti z njo, nihče ne ve. Njegovo dekle je bila Angela Škulj, ki je
                     kasneje zaradi njegove smrti grozila z maščevanjem in so jo septembra istega
                     leta pravkar ustanovljeni vaški stražarji ustrelili.</p>
                  <p>Bil je dan pred sv. Jakobom, 24. julija, ko se je navsezgodaj z Rašice proti
                     Robu vila kolona Italijanov. Pri Kneju so se obrnili v Mišjo dolino in se
                     razcepili. Prva skupina je šla čez Podsmreko v našo vas, druga pa mimo Logarjev
                     obkolila Kaplanovo. Lahko, da so nekaj vedeli. Stali smo pred našo hišo in jih
                     opazovali, kako skačejo okrog Bavdkove kmetije. Kmalu smo zagledali ogenj.
                     Plezali so po lestvi in zažigali slamo po strehah. Kako je bilo z drugimi, so
                     nam pravili Matičkovi, njihovi sosedje, Škulj so se pisali, tako kot mi.
                     Bavdkov oče, ki je bil v hlevu, je prvi zagledal tuje vojake in Jožeta zbudil.
                     Fant je skočil skozi okno, ki je gledalo proti hribu, tam pa zagledal sovražno
                     vojsko in se zapodil na drugo stran. Tekel je po travniku proti cesti in
                     polzelskemu hribu. Ker se na poziv ni ustavil, so nanj streljali in ga, ko je
                     bil že sto metrov daleč in blizu ceste, smrtno ranili. Pustili so ga ležati kar
                     tam in se spravili na domačije. Matičkovim sta zgorela skedenj in štala,
                     Bavdkovim pa hiša, kozolec in štala. Ko je bilo že vse v ognju, so pri
                     Bavdkovih zaslišali iz kleti Marijine klice na pomoč in jo rešili. Gospodarja
                     so hoteli pri priči ustreliti, pa jih je dekle preprosilo, naj tega ne delajo,
                     in so ga skupaj s sosedom odpeljali s seboj. Čim so odšli, sta Bavdkova mama in
                     sestra prišli po mrtvega Jožeta, ga naložili na dvokolesni voziček in odpeljali
                     za štalo. Tam sta izkopali jamo in ga pokopali.</p>
                  <figure>
                     <graphic url="slike_z_63/z_63_30.png"/>
                     <head>Eden od enobejevskih praporov (zastava Kamniškega part. bat. – Iz knjige
                        Narodnoosvobodilna vojna na Slovenskem 1941–1945. 2. izdaja, 1977)</head>
                  </figure>
                  <p>Takrat ni bilo nobene bele garde in zato pri Jožetovi ustrelitvi niso mogli
                     imeti nič. Pač pa so čez dva ali tri dni domači fantje, med njimi naj bi bil
                     tudi Grudnov Jože, Bavdkovo mater in hčer odgnali v Velike Lašče in izročili
                     Italijanom, ti pa so ju ustrelili. Čez dva tedna je Gorjupov Nande iz Borovca
                     iz zasede ustrelil še Janeza Cento. Skupina fantov je šla k Italijanom po
                     orožje. Dobili so ga. Rodila se je vaška straža, Nande pa postal njen prvi
                     poveljnik.</p>
               </div>
            </div>
            <div type="div2">
               <head>Pri Sedeju ni bilo domobrancev</head>
               <docAuthor>Marija Črnilogar</docAuthor>
               <div type="div3">
                  <p>Takrat sem bila takrat stara komaj eno leto in je razumljivo, da se medvojnih
                     dogodkov ne spominjam. Vendar smo kasneje pri nas v Šebreljah o njih veliko
                     govorili, o tem namreč, kako je pogorela naša vas. Z datumi je križ, vendar so
                     mi pravili, da so Nemci prišli na planoto v petek, to pa je bilo 10. junija
                     1944, naslednjega dne, to je bilo v soboto 11. junija dopoldne, so požgali vas
                     in se popoldne pojavili v Idrijskih Krnicah in zagrešili zločin. Oče, ki so ga
                     vzeli s seboj za talca, mi je pravil, da je videl, kaj se je dogajalo pri
                     Sedeju. Pobegnil je in se v nedeljo 12. junija 1944 vrnil domov. Vem, da je z
                     datumi križ, vendar med vsemi najbolj drži sobota 11. junij, ko je bila požgana
                     naša vas. To je nedavno potrdila tudi naša soseda Cilka, por. Hvala. Če je
                     tako, z drugimi datumi ne bi smelo biti težav.</p>
                  <p>Nekaj dni prej, moralo je biti 7. junija 1944, kot lahko razberemo v kroniki
                     Gradnikove brigade na str. 252–253 (S. Petelin, Gradnikova brigada, Nova Gorica
                     1966), so na Nemce, katerih kolona je šla globoko spodaj po cesti od Idrije
                     proti Luciji, s Šebrelj s položajev pri cerkvici sv. Ivana streljali iz zasede
                     partizani Vojkove brigade. Tam piše, da naj bi imeli Nemci kar 20 mrtvih. No,
                     vem kako je s temi številkami. Če bi držale, bi bila Nemčija premagana že v
                     Sloveniji in ne bi bilo ruske fronte in invazije v Normandiji. Toliko nemških
                     vojakov naj bi padlo v boju s partizani. Nemci so se prišli maščevat. Bilo je
                     10. junija 1944, ko so se povzpeli na planoto, verjetno so prišli skozi
                     Jagršče. Pojavili so se namreč najprej v Gorenji vasi. Bila je to enota Kraških
                     lovcev (po Petelinu z njimi tudi bataljon Heine), 100 do 200 vojakov, nosili so
                     črne uniforme. Z njimi so bili tudi italijanski vojaki, bersaljeri, vendar v
                     manjšem številu. Enota je imela s seboj tolmača, ki je govoril slovensko, morda
                     je bilo med njimi tudi nekaj Slovencev iz avstrijske Koroške. Domobrancev med
                     njimi ni bilo. Kaže, da so partizani sovražno kolono pravočasno opazili in se
                     približno pol ure prej brez boja umaknili iz vasi. Nemška enota se je nastanila
                     po hišah. V soboto 11. junija zjutraj so začeli Nemci sistematično požigati
                     hiše od Dolenje vasi navzgor, tako da smo bili v Gorenji vasi med zadnjimi na
                     vrsti. Ko so naši opazovali, kaj se dogaja na vasi, in je oče vprašal
                     poveljnika, ali zares mislijo požgati vse, mu je ta odvrnil: »Alles!« Ko so
                     Nemci in njihovi spremljevalci zgodaj popoldne odhajali iz požgane vasi proti
                     Idrijskim Krnicam, niso izbrali nove ceste, ampak šli po stari. Tako sta jim
                     padla v roke dva domačina, moj oče Črnilogar Janez (1894–1977), ki se je
                     uračunal in si dal opravka na stari cesti. Ko se je nekaj obiral, je eden od
                     vojakov sprožil rafal, krogle so se ustavile tik pred njim. Za talca so vzeli
                     še enega od domačinov, ga kasneje poslali v koncentracijsko taborišče, kjer je
                     umrl. Tako so popoldne prišli v Idrijske Krnice in se ustavili pri kmetu
                     Sedeju. Oče je pravil, da so Nemcem padli v roke trije partizani. Pripeljali so
                     jih na kmetijo. Kaj je bilo s tretjim partizanom? Domačin, gozdni delavec, je
                     pozabil plenkačo. Pustil jo je naslonjeno na zid pri vhodu v hišo oz. hlev.
                     Kraški lovci so se odločili za zločinsko grdobijo. Partizanoma so enemu za
                     drugem odsekali glavo in prizor celo fotografirali. Prisotni so bili tudi
                     italijanski bersaljeri-fašisti Salojske republike. Prizor so opazovali tudi
                     domačini in oba talca iz Šebreljske planote, torej tudi moj oče Janez
                     Črnilogar. Nemci so po tem dejanju domačijo zažgali. Takrat se je že zmračilo.
                     Oče je izkoristil priložnost, se delal, kot da rešuje reči iz ognja, pograbil
                     neko odejo in izginil v noč. V nedeljo 12. junija zjutraj se je vrnil domov na
                     našo požgano domačijo v Šebreljah. Pri dejanju pri Sedeju so sodelovali
                     izključno SS vojaki, Kraški lovci, ki so prej požigali vasi. Da ponovim, med
                     njimi pa ni bilo domobrancev, pač pa tolmač, ki je znal slovensko in kot kaže,
                     nekaj Slovencev iz avstrijske Koroške. Kot je verjetno vam bolj znano kot meni,
                     teče proces proti storilcem.</p>
                  <p>Zanimivo je, da naj bi bila verodostojna priča Anton Pagon – Ogarev, v resnici
                     gre za Andreja Pagona – Ogareva (1907–1994), o katerem najdete podatke tudi v
                     Enciklopediji Slovenije. No, domačini so vedeli o tej družini marsikaj
                     povedati. Čeprav je bil oče kmet, so bili tako on, zlasti pa njegovi trije
                     sinovi, zagrizeni pristaši fašizma. S svojimi črnimi čepicami s cofki so
                     strašili po planoti do kapitulacije Italije, potem pa so se spreobrnili. Franc
                     je bil čevljar in ta je dal pred vojno krstiti svojega sina za Benita. Po vojni
                     je prišel k župniku, naj spremeni ime. Do tega cerkveno ni prišlo, so pa fantu
                     dali ime Rafko. Bil je duševno prizadet in je umrl mlad. Drugi po vrsti je
                     Andrej, ki je postal novinar in o katerem je govora, tretji pa Viktor, ki je
                     bil kasneje uradnik na občini. Vsem domačinom je seveda najbolj padla v oči
                     njihova spreobrnitev po vojni: ko je bil pogreb njihove matere, nihče o teh
                     treh ni šel v cerkev; čakali so zunaj.</p>
                  <figure>
                     <graphic url="slike_z_63/z_63_31.png"/>
                     <head>Spopad dveh totalitarizmov – Delo 1942, ponatis 1947</head>
                  </figure>
               </div>
            </div>
            <div type="div2">
               <head>Ena in ena je tri ali kdo je ubil Frenka Mojškerca</head>
               <docAuthor>Franc Ložar</docAuthor>
               <div type="div3">
                  <head>Uradno pisanje</head>
                  <p>V obsežni kroniki Sv. Urh, Borec, 1966, Ljubljana, je Štefanija
                     Ravnikar-Podbevšek napisala sledeče (609–610):</p>
                  <p>Dne 28. aprila 1948 je bil v večernih urah v Bizoviku množični sestanek v hiši
                     morilca Antona Jakoša. Večina vaščanov se ga je udeležila. Med sestankom je
                     prišel domov v Bizovik, nedaleč od kraja sestanka, Frenk Mojškerc, tajnik
                     okrajnega ljudskega odbora za ljubljansko okolico in poslanec ljudske skupščine
                     LRS. Utrujen od celodnevnega dela je z družino sedel k večerji. Komaj so sedli,
                     je stopil skozi kuhinjska vrata neznan moški z brzostrelko v rokah. »Roke
                     kvišku!« je ukazal Frenku. Frenk se je nasmehnil, misleč, da so člani notranje
                     uprave, ki so še vedno iskali zločince po vaseh. »Niste prišli na pravi
                     naslov,« je dejal. Neznanec je odgovoril, da je že pravi naslov in Frenka
                     vpričo žene, ki je v kratkem pričakovala otroka, in v navzočnosti 3-letnega
                     sinčka s strojnico prerešetal. Eden od strelov je zadel tudi ženo in ji je
                     prestrelil prsni koš. Opotekla se je za morilcem in v veži nezavestna
                     omahnila.</p>
                  <p>Morilca Jagodic in Pičman sta po izvršenem zločinu pobegnila. Nekaj dni pred
                     umorom sta se skrivala v Židanovem bunkerju in čakala na pripraven trenutek.
                     Obveščala ju je domača hči Angela Jakoš. Z njo so sodelovali še drugi
                     nasprotniki ljudske oblasti, ki jih v Bizoviku ni manjkalo.</p>
                  <p>Dne 3. julija 1948 je okrožno sodišče v Ljubljani obsodilo Angelo Jakoš in še
                     štiri sodelavce Frenkovih morilcev, ki so po Sloveniji zagrešili še več drugih
                     zločinov, na smrt z ustrelitvijo, več Bizovičanov pa na dolgoletni zapor. Mati
                     Angele Jakoš je prišla k Frenkovi ženi, ki je okrevala, in jo prisilila, naj bi
                     podpisala prošnjo za pomilostitev njene hčerke.</p>
                  <p>Tako Podbevškova. Njen zapis ni značilen samo za pisanje partizanske strani med
                     državljansko vojno, ampak tudi za čas njenega 45-letnega totalitarnega režima.
                     A zdaj imamo parlamentarno demokracije in je napočil čas, da se znebimo te
                     navlake. Razumljivo je, da so dediči totalitarnega režima proti in hočejo, naj
                     ostane zgodovina taka, kot je bila v 50-ih letih zapisana. Protestirajo proti
                     vsakemu poizkusu, da bi jo po njihovem prevrednotili. Knjiga o Urhu je izšla 20
                     let po koncu vojne in spada med deset tisoč knjig, pisanih po istem kopitu,
                     podobnih kot jajce jajcu, kot da jih je pisala ista roka. Podrobneje se bom
                     ustavil pri poročevalki in njeni različici Mojškerčevega uboja. Rekel bi lahko,
                     da je z njo podobno kot s tole šalo:</p>
                  <p>Srečata se znanca, pa prvi pobara drugega, ali je res, da je na tomboli zadel
                     sto jurjev. Odgovor: »Načeloma da, le da jih ni bilo sto ampak deset in nisem
                     jih dobil, ampak so mi jih ukradli!«</p>
                  <p>»Laž je nesmrtna duša komunizma!« je trditev poljskega filozofa Leszka
                     Kolakowskega. Ne samo, da so se laži posluževali v času totalitarne oblasti,
                     celo danes, kadar njene dediče ujamemo na čisti laži in jim predložimo dokaze,
                     niso pripravljeni priznati, da so se zmotili. Gre za zdravo pamet in nič
                     drugega. Tudi Mojškerčeva zgodba šepa. Čemu naj bi namreč trije Gorenjci,
                     nekdanji domobranci, tri leta po koncu vojne prekoračili nevarne Karavanke, se
                     prebili do Bizovika, pod varstvom teme vstopili v Mojškerčevo hišo, Frenka
                     vpriča žene pokosili z brzostrelko, potem pa odbrzeli nazaj čez mejo. Res je
                     bil Frenk Mojškerc pomemben partijski funkcionar in celo republiški poslanec,
                     vendar samo na lokalni ravni, takih pa je bilo v Sloveniji na tisoče. V zgodbi
                     gospe Štefanije drži samo to, da so Frenka Mojškerca prerešetali streli iz
                     brzostrelke, da je bila ranjena tudi njegova žena Marija, in žal tudi res, da
                     je bila Židanova Angela obsojena na smrt in ustreljena. Vse drugo je
                     izmišljija, zaradi nje pa se je sto prebivalcev Bizovika in okoliških vasi za
                     več mesecev znašlo v zaporu, 24-letna Angela pa bila postavljena pred strelski
                     vod.</p>
                  <figure>
                     <graphic url="slike_z_63/z_63_32.png"/>
                     <head>Mojškerčeva hiša v Bizoviku</head>
                  </figure>
               </div>
               <div type="div3">
                  <head>Frenka Mojškerca sta ubila udbina oficirja</head>
                  <p>Zgodilo se je takole. Podrobnosti je po obrokih in z veliko zamudo razkrila
                     edina priča dogodka, Frenkova žena Marija. Bilo je 28. aprila 1948, dan po
                     državnem prazniku OF. Tudi tega dne je podobno kot vsak dan prišel ponj in ga
                     pripeljal nazaj temni Buick, pšeničnik; tako smo pravili avtomobilom, ki so
                     bili kupljeni z denarjem, ki ga je komunistična oblast iztržala za ameriško
                     pšenico. Ob pol desetih zvečer se je z ženo usedel za mizo, da bi povečerjal.
                     Dveletni sin Franci je že spal. Kar vstopita skozi hišna vrata dva udbovca,
                     gresta skozi vežo in obstaneta na kuhinjskih vratih. Frenk ju pozdravi, saj ju
                     je poznal. Pogosto so mu hodili poročat o položaju. A v tem zavpijeta: »Roke v
                     vis!« in naperita vanj orožje. Prvi hip je mislil, da gre za neslano šalo, in
                     jima je odvrnil: »Kaj se delata norca!« Potem se je zgodilo nekaj
                     nepredvidenega, gospa Marija ni vedela povedati kaj, padli so streli in Frenk
                     je obležal mrtev, ob njem pa ona kot živa priča. »Še njo!« Takrat je že vstala
                     od mize in se naslanjala na nizko okensko polico, okno pa odprto. Čim sta
                     dvignila orožje, se je prevrnila skozi okno in padla v jarek ob hiši. Ni se
                     poškodovala, le ena od krogel jo je oplazila. Storilca sta zbežala. Njiju in
                     njunega avta ni opazil nihče. Marija je priklicala pomoč, zaslišali so jo
                     sosedje. Takoj so jo odpeljali v bolnišnico. Ko je prišla k sebi, ni vedela
                     povedati, kaj se je zgodilo in zakaj, zlasti pa ne, katera sta bila skrivnostna
                     obiskovalca, čeprav ju je njen mož poznal. Strah je bil tako velik, da je
                     onemela. Kasneje pa je počasi prihajala na dan s podrobnostmi, a samo za domačo
                     rabo. Člani Mojškerčove družine so ji verjeli. Ko je, denimo, okrog leta 1985
                     umrl Frenkov starejši brat Jaka, je njegova žena dovolila samo pogreb v
                     družinskem krogu. Čeprav je bil Jaka med vojno partizanski oficir, je zavrnila
                     ponudbo predstavnikov Zveze borcev, da bi bili zraven pri pogrebu, kaj šele, da
                     bi sodelovali z govori in godbo. Pogreb je bil ob 12 uri, na njem pa res samo
                     najbližji.</p>
                  <p>Čudna reč, saj je prav Jaka po uboju zavzel Francetov položaj in prevzel
                     njegove funkcije. Opravljal jih je do leta 1952–1953, potem pa se je nekaj
                     zgodilo. Po mojem je šele takrat izvedel za resnico o bratu. Nič nismo vedeli,
                     kaj se dogaja z njim. Potem pa me je čakalo presenečenje. Po odsluženem
                     vojaškem roku leta 1952 sem postal avtoprevoznik. Imel sem tudi lastno
                     gramoznico. Leta 1954 sem prejel naročilo za pesek, ki naj ga pripeljem v
                     Hribarjevo tovarno na Zaloški cesti. Takrat so je že prekrstili v Pletenino.
                     Nekaj so popravljali in dozidavali. Pesek sem izsul in zahteval delovodjo, da
                     mi potrdi dobavo. Odvrnili so, da ga ni, da pa to običajno opravi preddelavec.
                     Poklicali so ga in ko sem ga zagledal, sem mislil, da me bo kap. Bil je Jakob
                     Mojškerc. Tak funkcionar, zdaj pa navaden delavec! Iz bizoviškega konca je bilo
                     veliko zidarjev in skoraj vsi so simpatizirali z režimom. Za nagrado so postali
                     delovodje, čeprav so bili brez ustrezne izobrazbe. A Jakob je ostal pri svojem
                     in bil zaposlen kot delavec prav do upokojitve. Z borci ni hotel imeti nobenih
                     stikov, tudi z njihovo zvezo je opustil vsako sodelovanje. Temu podobna je bila
                     tudi ženina jeza ob njegovem pogrebu, ki sem jo že omenil. Šele nedavno sem
                     zvedel, kako je bilo z njim. Zgodilo se je 12. decembra 1984. Takrat se je že
                     govorilo in pisalo, da komunistični režimi v Sovjetski zvezi in drugih državah
                     Vzhodne Evrope, pa tudi v Jugoslaviji ne bodo dolgo zdržali in prerokovali so
                     njihov skorajšnji propad. Opazoval je, kako so se ljudje začeli obračati po
                     vetru, tisti, ki so imeli največ zoper njega in strašili po vasi s srpom,
                     kladivom in rdečo zvezdo, so začeli hoditi k maši in se križati za vsakim
                     vogalom: „Me morem gledati teh ljudi, ki se obračćajo po vetru!“ Vzel je
                     pištolo in se ustrelil.</p>
                  <figure>
                     <graphic url="slike_z_63/z_63_33.png"/>
                     <head>Prva postojanka vaške straže v Bizoviku po napadu</head>
                  </figure>
               </div>
               <div type="div3">
                  <head>Moje ječe</head>
                  <p>Takrat sem bil star 18 let. Pri Židanovih 28. aprila 1948, dan po prazniku OF,
                     zvečer ni bilo nobenega sestanka. V resnici smo se fantje in dekleta zbrali pri
                     Mežnarjevih na Lazarjevem griču. Dekleta so pletla vence in trakove, da bi z
                     njimi za Marijin praznik 1. maja okrasila cerkev, fantje smo jim pa delali
                     družbo. Zasedeli smo se in kasno odpravili domov. Naša skupina je šla na
                     dobrunjski konec vasi. Bilo je enajst, ko smo se ustavili na glavnem križišču.
                     Pogled sem vrgel tudi dol po vasi na cesto, ki pelje v Dolino, blizu tam
                     Mojškerčeva hiša na levi in kvart na desni strani ceste, vse v temi. Ko sem
                     dekleta oddal, sem se čez nekaj minut vračal in opazil, da sta Mojškerčeva
                     hiša, cesta pred njo in kvart polno osvetljeni. Čudno se mi je zdelo, a sem
                     raje odhitel domov. Nisem še dobro zaspal, ko so me vrgli iz postelje. Bila je
                     polnoč. Okrog mene udbovci v vojaških uniformah, sami oficirji. Vpili so, da
                     moram z njimi, ker da so umorili Frenka Mojškerca. Gnali so me na Babnikovo
                     dvorišče, kjer se je trlo ljudi, samih moških iz Bizovika in okoliških vasi.
                     Nabrali so nas čez sto. Postrojili so nas v dve vrsti in tam smo morali stati
                     do šeste ure zjutraj. Enega za drugim so klicali v hišo in zasliševali. Mene so
                     vpraševali, kje sta starša, oče kot bivši podžupan je bil v zaporu, sestra se
                     je bila komaj živa vrnila s Teharij, hoteli vedeti, ali sem Frenka poznal,
                     podrobno sem jih moral opisati, kje sem bil ta večer, zlasti pa, kaj smo počeli
                     Mežnarjevih. Zjutraj so nas izpustili z opozorilom, da se čez dan ne smemo
                     oddaljevati od doma.</p>
                  <p>Drugo jutro 30. aprila sta prišla ob pol petih zjutraj k nam dva udbovca v
                     oficirskih uniformah z našitki na ramenih, vstopila v mojo sobo in zahtevala,
                     naj grem z njima. Vzeli so tudi mamo in hoteli sestro Faniko, ki pa se je bila
                     začasno zatekla k maminim sestram na Ježico. Od dne, ko se je julija 1945
                     vrnila s Teharij, je niso pustili pri miru. Prisilili so jo, podobno kot tudi
                     druga dekleta, ki so bila izpuščena s Teharij, da je hodila čistit prostore v
                     vojno bolnišnico in na policijsko postajo, česar ni hotelo biti konca. Pravo
                     suženjsko zastonjsko delo. Rešila se ga je tako, da je odšla proč.</p>
                  <p>No, mene in mamo so odpeljali na kvart, tako smo rekli hiši, v kateri je bil
                     krajevni urad, in zaprli v veliko sobo. V sobo so postiskali vedno nove ljudi
                     in v eni uri je bila nabito polna. Po 7. uri so nas začeli odvažati na
                     Karlovško cesto v poslopje, kjer je bil kasneje Zavod Janeza Levca: tam je
                     imela Udba svoje prostore. Zaprli so nas v klet. Popoldne so nas začeli
                     zasliševati, mene med prvimi, tega dne dvakrat. Na prvem zasliševanju so me
                     vpraševali, kaj vem o Mojškercu, jaz pa odgovarjal, da ne vem. Za vsak odgovor
                     sem prejel klofuto, vmes pa mi je tiščal pištolo v usta in grozil s smrtjo, češ
                     da mi bo kmalu skozi nos zelje raslo, kar se je ponavljalo celi dve uri. Ko so
                     me po tistem peljali nazaj v klet, sem videl v pritličju ženske, ki so čakale
                     pred straniščem. Med njimi je bila tudi moja mama. Nisem je opazil, ona pa mene
                     je, kot je pravila kasneje, bil sem ves krvav po obrazu. Zvečer naslednjega dne
                     so nas odpeljali na Povšetovo v prostore nekdanje Prisilne delavnice. Soba št.
                     45, v katero so me dali, je bila v 1. nadstropju ravno nad glavnim vhodom.
                     Skozi okno se je dobro videla čuvajnica pri vhodu na dvorišče. Soba je bila
                     velika, vseeno pa premajhna za nas. Kar 48 ljudi so nas spravili vanjo. Ležali
                     smo na golih tleh, brez odeje ali drugega pokrivala, pri spanju smo si pod
                     glavo podložili čevlje. V kotu je stala kibla, za vodo smo imeli dve
                     italijanski porciji, nismo se umivali in ne menjavali perila, ves čas v
                     civilnih oblekah, v tistih, v katerih so nas pobrali. Za hrano smo dobivali
                     vodeno juho s kuhano špinačo, kruha, ki so nam sicer dajali vsak dan, je bilo
                     komaj za mali krof. Cigarete, kolikor smo jih imeli, smo prižigali z naočniki,
                     z očalno lečo, kar se je seveda dalo samo ob sončnem vremenu. Zaprt sem bil
                     štiri mesece, vse zaradi Mojškerca, potem pa brez opravičila izpuščen.</p>
                  <p>Poveljnik zaporov Franc Krese-Čoban je bil prava surovina. Takole sem se srečal
                     z njim. Možakar, ki so ga zaprli z nami, je prišvercal s seboj otroški pipec in
                     z njim smo si na italijanske menažke, ki smo jih imeli za vodo, zarezali svoja
                     imena in številko sobe, da bi ženske, ki so jih aretirali skupaj z nami,
                     vedele, da smo še živi. Prvi sem se podpisal jaz, za menoj Albin Dimnik, Jože
                     Hočevar je napisal na dno: »Po krivem sedim v zaporu!« in se podpisal. Na dno
                     druge porcije je Danijel Vončina posrečeno napisal po njegovem globoke misli:
                     »Narod kam glediš, krivica se godi!« Teden dni prej se je bil vrnil iz vojske.
                     Skoraj tri leta je kot vojak Knoja varoval mejo, pa so ga vseeno pobrali in
                     njegovega očeta tudi. Še to, od Dimnikovih niso zaprli samo mojega prijatelja
                     Albina, ta je bil rojen leta 1928 in je kot mladoletni domobranec preživel
                     Teharje, ampak tudi njegove brate, Pavla, letnik 1931, Feliksa, letnik 1932,
                     Rudija, letnik 1934, in njihovo mamo, tako da se je na Povšetovi znašla vsa
                     družina. Doma pa kmetija brez gospodarjev! Sosedi so poskrbeli za žival.</p>
                  <p>Ko smo menažke oddali, da bi dobili vodo, je našo pisarijo opazil paznik. Zdaj
                     pa bo nekaj. Res uprava ni oklevala. Sredi popoldneva smo se morali postrojiti
                     v sobi. Odprla so se vrata in slovesno je prišepal Čoban. V partizanih je bil
                     težko ranjen in dobil leseno nogo. Sobni starešina mu raportira, da je v stroju
                     48 mož. Zarohni: »Kakšnih mož, pripornikov!« Zahteva, da se pri priči javijo
                     tisti, ki so pisali na menažke. Stopim iz vrste, za mano še drugi štirje.
                     Zapišejo naša imena in nazaj v stroj. Čez pol ure me pokličejo v poveljniško
                     sobo. Čoban pošlje paznika ven, potem se zakadi vame, da bi me s pestjo po
                     licu. Pravočasno odskočim, izgubi ravnotežje, zadnji hip ga prestrežem, da ne
                     bi padel. Hitro pride k sebi in me udari, vendar ne več s tako silo. Pokliče
                     stražarja, ki me žene globoko v klet in po dolgem hodniku v samotno celico,
                     osem čevljev po dolgem in pet počez. Tam se mi pridružijo še drugi štirje. Tri
                     dni ob sami vodi, pol litra na dan za vseh pet.</p>
                  <figure>
                     <graphic url="slike_z_63/z_63_34.png"/>
                     <head>Bizoviška cerkev, nad njo Lazarjev grič s postojanko vaške straže</head>
                  </figure>
                  <p>Po dveh ali treh tednih so nas začeli izpuščati iz zapora, takole na dva tedna
                     nekaj žensk, med prvimi našo in Dimnikovo mamo, pa tudi moške, ne vem, zakaj
                     mene med zadnjimi, štiri mesece so me imeli notri. Za mano sta ostala v sobi
                     samo še dva, Jože Cankar in Štefan Grum iz Dobrunj. Kdaj sem izvedel za
                     Židanove. Po dveh mesecih zapora so nas začeli dvakrat na teden voditi na
                     dvorišče na sprehod. Ko smo se ob taki priliki vračali s sprehoda, vodila sta
                     nas dva paznika, eden spredaj, drugi zadaj, smo zagledali skupino žensk, ki so
                     se spuščale po stopnicah. Da se ne bi srečali z njimi, so nas potisnili pod
                     stopnišče. Za paznikovim hrbtom sem se toliko pomaknil na rob, da sem jih lahko
                     videl. Ko so se na zavoju stopnic pokazali obrazi, sem presenečen zagledal
                     Angelo Jakoš, Nado Lampič in našo sosedo Ivanko Jager. Z Angelo sva se srečala
                     z očmi in ni bila videti potrta. Ko smo prišli v sobo, sem povedal, koga sem
                     srečal. Vedel sem, da te ženske niso bile aretirane z nami, kar je pomenilo, da
                     so napravili še eno racijo po vasi.</p>
               </div>
               <div type="div3">
                  <head>Družina Jakoba Mojškerca st.</head>
                  <p>Mojškerci so bili krščanski ljudje. Pri Smukarju se je reklo pri hiši. Oče je
                     bil zidarski mojster, starejši otroci so imeli že poklic, mlajša je hodila v
                     šolo. Vse se je obrnilo na glavo, ko so Italijani ob raciji v nedeljo 27.
                     septembra 1942 ustrelili gospodarja Jakoba. Takole se je zgodilo. Partizani so
                     malo prej pobrali kmetom vse žito in ga odpeljali v mline v Podlipoglavu.
                     Ostalo ga ni niti za obvezno oddajo. Namenili so ga svojim terencem, takrat še
                     ni bilo živilskih kart in kdor ni pridelal sam, mu je trda predla. Italijani so
                     nekaj izvohali, obkolili vas in preiskovali po hišah. Mojškerčeva fanta Jakob
                     in Frenk ter njihov sosed so se zaradi varnosti skrili in prespali na
                     Žabarjevem kozolcu, na katerem so hranili seno. Tam so ostali ves dan, dokler
                     italijanske racije ni bilo konec. Opazovali so dogajanje na vasi. Zavladala je
                     groza, ko so ustrelili pet vaščanov. To so bili Jakob Mojškerc st., Rudolf
                     Loboda, Emil Hlebš in Lojze Janežič. Lado Mojškerc je ob streljanju zbežal
                     proti Dobrunjam in se skril na prvi kmetiji pod pod. Izdal ga je domači pes, ki
                     je trdovratno lajal, da so šli vojak gledat, kaj se dogaja. Našli so ga in kar
                     tam ustrelili. Mrtvega so pripeljali v Bizovik in položili poleg prej
                     ustreljenih.</p>
                  <figure>
                     <graphic url="slike_z_63/z_63_35.png"/>
                     <head>Bizoviški domobranci na Slivnici leta 1944</head>
                  </figure>
                  <p>Očetu Jakobu je namreč zmanjkalo časa in se je zatekel v prostor v hiši, ki so
                     ga bili uredili kot skrivališče. Odkrili so ga slučajno, nobenega izdajstva ni
                     bilo treba, tudi ni res, kot piše Podbevškova, da bi se po Bizoviku sprehajali
                     vaški stražarji: Ti so prišli v vas šele čez teden dni, tudi ni bilo nikogar od
                     vaščanov, ki bi bil oblečen v italijanske uniforme, in Mojškerčevi še niso bili
                     v partizanih. Očeta Jakoba in še tri so čez nekaj ur ustrelili na travniku za
                     Židanovo hišo.</p>
                  <p>Šele po tistem so šli Mojškerčevi Jaka, Marija, Frenk in njihov sosed Lojze
                     Leben v partizane, mama in Ana pa v varstvo nekam v hribe pri Javoru. Frenku v
                     partizanih ni bilo treba nositi orožja. Zanj je skrbel birt v Šmartnem pri
                     Litiji. Tam je bistri fant, sicer pleskar po poklicu, požiral klasike marksizma
                     in leninizma. Po vojni je postal velika šarža, poslanec republiške skupščine in
                     tajnik okrajnega odbora Ljubljana-okolica. Gorel je za Sovjetsko zvezo, Lenina
                     in Stalina in tega ni skrival. Ob resoluciji Informbiroja se ni znašel in še
                     naprej trdil svoje. Sploh se ni zavedal, kako nevarna je njegova igra. Udbovci
                     so ga prišli aretirat. Ker je bil na bizoviškem koncu dobro poznan in med
                     partizanskimi ljudmi priljubljen, so hoteli opraviti na skrivaj, pa jim je
                     spodletelo. Iz hude zadrege in blamaže so jih rešili Židanovi, saj so jim
                     prišli kot naročeni. Podobno, kot so bili dve leti prej obesili kurata Petra
                     Križaja in Svetka, kljub temu, da nista imela z Urhom nič, so se spravili zdaj
                     nad Židanovo Angelo, čeprav Mojškerčevih ubijalcev sploh ni poznala.</p>
               </div>
               <div type="div3">
                  <head>Skrivnostni neznanci pri Židanovih in urhovec Filip Lampič</head>
                  <p>Židanovi, kot se je reklo pri hiši, pisali so se Jakoš, so imeli večjo kmetijo
                     in z njo dobro gospodarili. Anton Jakoš, doma iz Dobrunj in kmet po poklicu, se
                     je vrnil iz Amerike z debelo mošnjo denarja in se poročil z mlado vdovo. Hiši,
                     h kateri se je priženil, je prizidal velik hlev. V njem naj bi bil slavni
                     bunker, v katerem se je skrivala prva ilegala, v resnici so spali na podu na
                     slami. Okrog 20. aprila 1948, dober teden pred napadom na Mojškerca, so se pri
                     Židanovih oglasili trije neznanci in prinesli pismo, ki jim ga je iz taborišča
                     na Koroškem poslal oče Anton. Tja se je zatekel maja 1945. Sin Tone je bil kot
                     domobranec vrnjen in je izginil na Teharjah, danes vemo, da je bil umorjen na
                     Starem Hrastniku. Doma so ostale gospodinja Marija s hčerkama Marijo in Angelo.
                     Skrivnostni prišleki so se pisali Brodar, Jagodic in Pičman, sami nekdanji
                     gorenjski domobranci. Povedali so, da so prišli po Filipa Lampiča, za katerega
                     so izvedeli, da je resno bolan.</p>
                  <p>Kdo je bil Filip Lampič? Ob koncu vojne so se na Blekarjeve, tako smo rekli
                     Lampičevim po domače, spravili z vso silo. Najstarejši sin Avgust, rojen leta
                     1923, je bil ranjenec na sanitetnem vlaku, zajet in ubit, najverjetneje ostal v
                     Koščevem breznu na Krimu, prav tako kot sodrugi z istega transporta; Nada,
                     soseda Angele Jakoš, rojena 1927, je bila na Mojškerčevem procesu obsojena na 6
                     let zpora in jih tudi odsedela, Filip Lampič, zdaj Filip Orel, o katerem bo
                     tekla naša zgodba, je bil rojen leta 1926. Z vsem žavbami je bil namazan.
                     Postal je eden najbolj razvpitih vaških stražarjev oz. domobrancev na Urhu.
                     Maja se je 1945 umaknil na Koroško, bil vrnjen in prišel na Teharje. Tam je
                     navedel lažno ime in lažno letnico rojstva, 1927. Zato so ga avgusta 1945 kot
                     mladoletnega izpustili. Na poti domov je med postajama Zalog in Devica Marija v
                     Polju skočil z drvečega vlaka in se pretihotapil domov. Skril se je v seno nad
                     hlevom. A njegov nekdanji prijatelj in sosed Franc Anžič mu je hitro prišel na
                     sled in ga prijavil. Vojaki Ozne so ga dobili in odpeljali v Podlipoglav do
                     gostilne pri Andrejčku. Zaprli so ga v drvarnico, postavili stražarja in šli
                     pit. Filip je vedel, da mu trda prede in spoznal, da zdaj ali nikoli. Prosil
                     stražarja, naj ga spusti na stranišče. Ta ni vedel, s kom ima opravka. Odpeljal
                     ga je do lesene kolibe s straniščem na štrbunk, mu odklenil lisice in se
                     postavil pred vrata. Čim so se vrata zaprla, je Filip zlezel skozi straniščno
                     odprtino in se spustil v greznico, brodil po jarku s smrdljivo godljo, neopažen
                     zlezel na skedenj, toplar, ki je stal tik ob stranišču, in se skril v seno.
                     Stražar je čakal in čakal, nazadnje odprl vrata in presenečen zagledal prazen
                     prostor. Dvignili so alarm, iskali begunca v tisti megli vsepovsod, na skedenj
                     pa pozabili.</p>
                  <figure>
                     <graphic url="slike_z_63/z_63_36.png"/>
                     <head>Domobranci in dekleta iz Bizovika na protikomunističnem zborovanju v
                        Sostrem</head>
                  </figure>
                  <p>Filip je zjutraj pred svitom pritaval domov. Računal je, da ga tam ne bodo
                     iskali, in ni se zmotil. Po vseh hišah in gospodarskih poslopjih sorodnikov in
                     znancev v Bizoviku in celo v Črni vasi so ga čakali. Preiskali so vsa poslopja,
                     da je pa tako predrzen, da se je skril doma, jim ni prišlo na um. Skril se je v
                     svinjski hlev in tam prebil tri leta. Ko so nosili hrano prašičem, so jo še
                     njemu. Niso mu prišli na sled. Nekajkrat je poskušal priti čez mejo, pa ni šlo.
                     Spomladi leta 1948 je zbolel. Začel je kašljati in hirati. Po nekih zvezah so
                     svojci sporočili na Koroško, da je slabo z njim in prosili za pomoč. Ker je ni
                     bilo od nikoder, se je Filip odločil za obupni korak. Sam mi je pravil o tem,
                     ko je prišel leta 1992 na obisk v domovino. Kasneje so se namreč širile
                     govorice, da je na poti omagal in so ga morali »v deki nesti čez mejo«. V
                     resnici je vse opravil sam. Zavedal se je, da gre za vse ali nič. Na kolesu se
                     je odpeljal na Gorenjsko, kolo spravil pri znancih, se vsedel na vlak in do
                     Jesenic. Čez Karavanke je šel kar na pamet, hodil samo ponoči, niti vedel ni
                     dobro, kdaj je prekoračil mejo. Na drugi strani se je predal avstrijskim
                     oblastem. Bil je na koncu moči. Spravili so ga v bolnišnico, kjer so hitro
                     odkrili, ima odprto pljučno tuberkulozo, ga sprejeli in zdravili celo leto. Ker
                     se prve tedne ni nikomur oglasil, kurirji seveda niso vedeli zanj in so se
                     zgrešili.</p>
               </div>
               <div type="div3">
                  <head>Usodno pismo</head>
                  <p>Židanove ženske so za prišleke poiskale skrivališče v domači štali. V tem času
                     je Angela napisala očetu pismo in po nekaj dneh so se kurirji poslovili. Vse bi
                     teklo gladko, če ne bi na prehodu čez mejo nekje na Karavankah padli v zasedo.
                     Brodar in Pičman sta ušla, Jagodica pa so smrtno ranili. Ni jasno, pri komu so
                     našli Angelino pismo, pri Jagodicu ali pri Brodarju, morda Brodarja sploh ni
                     bilo zraven. Marjan Brodar je bil kot mladoletni domobranec izpuščen iz
                     Škofovih zavodov in je kmalu pobegnil v Avstrijo, kjer sta bila njegova starša.
                     Zdaj je bežal skupaj z dekleti, dve sestri je pospremil na njun dom,
                     Majeršičevo iz Tržiča pa je peljal s seboj h Kristančevim (gostilna Na jami) v
                     Šenčur. Oznovci so izvedeli zanj in 2. maja 1948 obkolili hišo. Pozvali so ga,
                     naj se vda. Da ne bi izdal in spravil v nesrečo še drugih, pri katerih se je
                     skrival enajst mesecev in se zatekal k njim, ko je prihajal s Koroškega, se je
                     raje ustrelil. Kako lahkotno se je odmerjala pravica, nam govore zaporne kazni,
                     ki so doletele vse, ki so kakorkoli prišli z njim v stik. Tako so bile obsojeni
                     vsi Kristančevi iz Šenčurja: dekleta in mati, pet po številu, so dobile po
                     deset do petnajst let zapora, Brodarjeva Slavica je bila obsojena na štiri
                     leta, njen mož Jože Eržen na šest: Kepicevi (Avmanovi) iz Cerkelj na deset do
                     sedemnajst let. Kalanovim iz Gosteč, teti Tonci v Lipici, Žebretovemu na Klancu
                     in Forminu Novaku z Žerjavka so zaplenili tudi premoženje (Zaveza, 31, str.
                     45).</p>
                  <p>Našli so tudi pismo Matije Kepica, zato so tudi pri njih zaprli in obsodili vso
                     družino. Zgodbo o družini Kepic sem že objavil v Zavezi (33, str. 22).
                     Preiskava je zasledovalce pripeljala v Bizovik in do Židanovih. Takrat se je že
                     zgodilo tisto z Mojškercem, zaradi česar so pozaprli pol Bizovika. Kaže, da je
                     bilo šele pismo povod, da so se spravili tudi na ženske. Takrat so zaprli tudi
                     Koroščeve in jih obsodili na dolgoletne zaporne kazne: očeta Nikolaja na 16 let
                     zapora, mater Katarino na 9 let, hčerka Terezija pa na 2 leti, čeprav je bila
                     stara komaj šestnajst let. Udbovski preiskovalci so z Angelinim pismom v rokah
                     vrtali naprej in hitro izbrskali, da je vedela za Filipa. Po kolo, ki ga je
                     pustil na poti, je namreč šla skupaj s sosedo Nado Lampič. Na procesu 3. julija
                     1948 na okrožnem sodišču v Ljubljani je bila Angela obsojena na smrt, njena
                     mati, sestra Marija in Lampičeva Nada pa na 6 oz. 8 let zapora. Za 21-letno
                     Angelo ni bilo milosti. Kaj piše o njej v spisku »obsojenih oseb, nad katerimi
                     je bila izvršena smrtna kazen«:</p>
                  <p>60. J a k u s Angela, hči Antona, roj. 12. 7. 1924. na Bizoviku pri Ljubljani,
                     gospodinja, Slovenka, državljanka FLRJ, obsojena od okrožnega sodišča v
                     Ljubljani K 424/48 od 3. 7. 1948. kot belogardistična obveščevalka in ovajalka
                     članov OF na smrt s streljanjem. Kazen izvršena 25. 11. 1948. v Ljubljani.</p>
                  <p>Še to, eden od udbovcev, ki naj bi sodelovala pri uboju, se piše Janez Frank.
                     Večkrat se je hvalil, da je on tisti, ki je počil Mojškerca. Našli ga boste v
                     Zeleni jami v ljubljanskih Mostah, Društvena ulica 2. Upamo, da bo 60 let po
                     dogodku prišel z besedo na dan.</p>
               </div>
            </div>
            <div type="div2">
               <head>Pismo</head>
               <docAuthor>Dr. Božidar Fink</docAuthor>
               <div type="div3">
                  <byline>Dr. Božidar Fink nam je iz Argentine poslal naslednje pismo, ki ga z
                     veseljem objavljamo.</byline>
                  <p>Gospod urednik!</p>
                  <p>Prebral sem knjigo Slovenija 1945, ki jo v Zavezi priporočate. Tudi jaz menim,
                     da je delo pomemben prispevek k pravilnemu ocenjevanju dogajanja v bližnji
                     preteklosti, in sem vesel, da se knjiga v angleškem izvirniku in slovenskem
                     prevodu tako dobro prodaja, da je v obeh jezikih že doživela ponatis, v
                     slovenskih knjigarnah pa je sploh med najbolj prodajanimi knjigami.</p>
                  <p>Leta 2002 sem se z enim od avtorjev, Marcusom Ferrarjem, in njegovo soprogo na
                     njuno povabilo srečal v Argentini. V daljšem pogovoru se nismo dotikali
                     konkretnih dogodkov. Od mene sta želela slišati, kako ocenjujem odločitve v
                     vojni dobi na naši strani. Pogovor je tekel tako, da je vprašanja in odgovore v
                     angleščini in slovenščini gospa Evelina prevajala skoraj simultano, gospod
                     Ferrar pa je pogovor sproti beležil. Povzetki pogovora so zato v knjigi samo
                     približni, a v glavnem zadovoljivi, nekaj pa je vendar takega, da me sili k
                     pojasnjevanju.</p>
                  <p>V obliki premega govora med narekovaji se mi pripisuje stavek: »Prisega
                     zvestobe je bila škodljiva.« (Str. 296). Te formulacije tako nisem uporabil.
                     Mojemu razumevanjuje namreč povsem tuje stališče, da naj bi domobranci s
                     prisego obljubili zvestobo okupatorju. Zvestobo smo prisegli samo slovenski
                     bojni formaciji in domačim nadrejenim. Ta zaobljuba sama po sebi ni mogla biti
                     škodljiva. Res pa je, da je prisega zbudila pri zaveznikih še večje
                     nerazumevanje takratnega položaja, komunisti pa so jo izrabljali v propagandne
                     namene ter se temu niso odrekli prav do tega časa. S prisego nismo ničesar
                     zagrešili. Nikakor pa nam ni bila oportuna – posebno zaradi spremnih okoliščin
                     – a se ji nismo mogli izogniti. Samo tako bi bilo torej treba razumeti gornji
                     stavek, če bi ga bil izrekel.</p>
                  <p>Na drugem mestu (str. 301) se mi pripisuje, da sem sicer kot zagovornik
                     domobranstva skromno vprašal: »Ali mislite, da smo prav storili?« Stavek je
                     mogoče razumeti kot da dvomim o pravilnosti takratnega ravnanja. V resnici
                     vedno dopuščam resno stvarno debato o primernosti tedanjih odločitev, sam pa
                     sem prepričan, da glede na objektivne okoliščine in osebne pripravljenosti
                     vodilnih kadrov ni bilo alternative domobranskemu odporu proti terorističnim
                     akcijam komunistov. Nikoli nisem podvomil nad svojim pristopom k domobranstvu
                     in obsojam komunistično vodstvo, da nas je primoralo k skupni samoobrambi v
                     skrajno neugodnih okoliščinah, kijih nismo iskali.</p>
                  <p>S tem pojasnilom želim javno obnoviti svoje prepričanje, obenem pa ponovno
                     spomniti na nevzdržno zamegljevanje zgodovinske resnice v zavesti dela
                     slovenske javnosti.</p>
                  <p>Božidar Fink</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Pokrajina</head>
               <docAuthor>France Papež</docAuthor>
               <div type="div3">
                  <lg>
                     <l>Sklep zemlje in morja se druži z življenjem</l>
                     <l>in se mu daje v oporo</l>
                     <l>v teh letih in ob dogodkih,</l>
                     <l>ki so kot konec bogov v somraku,</l>
                     <l>v ognjih, v dimu in samoti.</l>
                     <l>Ljudje hodijo sem in tja</l>
                     <l>preko mest, ruševin in praznine.</l>
                     <l>V dalji se prelivajo barve velikega zahoda.</l>
                  </lg>
                  <lg>
                     <l>Ljudje hodijo preko obrežij, po cestah, med zidovi,</l>
                     <l>poslužujoč se zemlje, gibanja in besed.</l>
                     <l>Vse je še tukaj, v krajih,</l>
                     <l>tu in tam.</l>
                     <l>Ob poteh rumeni listje</l>
                     <l>in spominja na konec in nadaljevanje leta,</l>
                     <l>na oživljajoče zelenje,</l>
                     <l>ki vzklije iz zemlje, iz ognja in teles</l>
                     <l>ter zakrije umiranje in žalost.</l>
                  </lg>
               </div>
               <div type="div3">
                  <figure>
                     <graphic url="slike_z_63/z_63_37.png"/>
                     <head>Ljudje hodijo sem in tja <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Preživeli</head>
               <docAuthor>Terrence des Pres</docAuthor>
               <div type="div3">
                  <head>Premik onstran obupa</head>
                  <p>Šukov, preprosti junak romana <emph>En dan v življenja Ivana Denisoviča</emph>
                     <note place="foot" n="1">Alexander Solzhenitsyn, One Day in the Life of Ivan
                        Denisovich (tr. Ralph Parker, 1963)</note> je tak človek. Bil je po krivici
                     zaprt in je živel leta ob takih dnevih, ko je bilo vreme pod ničlo, brez
                     spodobne obleke ali toplega prostora za spanje, vstajal je vsak dan pred
                     sončnim vzhodom za dvanajst ur težaškega dela ob stradalni prehrani. Svoje
                     življenje krmari skozi bolezen in izčrpanost, skozi slepo brezsrčnost
                     taboriščnih postopkov ter izdajstva sojetnikov, pripravljenih prodati dušo ali
                     življenje drugega za nekaj gramov kruha. In vendar ga to ni zlomilo: »Niti osem
                     let zaporništva ga ni spremenilo v šakala – in dalj ko je prebival v taborišču,
                     močnejši je postajal.«</p>
                  <p>Šukov je voljan popuščati drugim <emph>zekom</emph>, rediti uslugo ljudem, ki
                     jih spoštuje, noče pa sklepati kupčij z oblastjo ali s premočjo, nikoli
                     ovajati, nikoli delati uslug kuharjem ali jih prositi zanje. Razvil je posebno
                     zmožnost <emph>zekov</emph>, da je izigraval uradnike in taboriščne predpise in
                     je v tem varčeval s svojo močjo in sem ter tja dobil dodatno skledo juhe (to so
                     bile glavne zmage), ni pa hotel goljufati drugih, ki so bili v enakem položaju
                     kakor on sam. In z vsem tem si je ohranjal temeljni občutek
                     samospoštovanja:</p>
                  <p>Vsak živec v njegovem telesu je bil napet, vse njegovo koprnenje je bilo
                     uperjeno v tisti ostanek cigarete – ta mu je zdaj pomenil več, tako se je
                     zdelo, kakor svoboda sama – vendar se ne bi bil nikoli ponižal kakor tisti
                     Fetjukov, nikoli ne bi gledal človeku v usta.</p>
                  <p>Šukov je zavoljo svojega položaja kakor tudi zavoljo svojega značaja močno
                     napredoval v preprosti modrosti. Naučil se je črpati neznansko zadovoljstvo –
                     nekakšen občutek živalskega ugodja, ki ga rešuje iz samopomilovanja in obupa –
                     iz drobnih in redkih trenutkov užitka. Šukova, ki dela s svojim vodom pri
                     gradnji zidu (temperatura je -17), navdaja zadovoljstvo ob delovnem ritmu in
                     vzajemni igri veščin; uživa toploto, ki se mu razliva po telesu, in pozneje še
                     globlje veselje ob dobro opravljenem delu. Skratka, naučil se je v polnosti
                     oceniti vsako ped življenja, ki je presegala bolečino in brezup. V tem pogledu
                     je daleč najpomembnejši dogodek v njegovem življenju obrok hrane, in kakor vsi
                     Solženicinovi junaki je tudi Šukov razvil neki poseben odnos do razvodenele
                     juhe in črnega kruha, s katerima se hrani. Jed postane obredna izkušnja, v
                     kateri vstajenje telesnega veselja – ali bolje, ker nikoli ne dobi dovolj,
                     napetost poželenja, stopnjevana do roba izpolnitve – postane telesna osnova za
                     vero v vrednost življenja. Čas juhe postane »posvečeni trenutek«, razodetje
                     globoko v telesnem ugodju, da je življenje v bistvu in vsemu navkljub močno in
                     vredno svoje bolečine:</p>
                  <p>Šukov je snel klobuk in si ga položil na koleno. Pokusil je iz ene sklede,
                     pokusil iz druge. Ni slabo – v njej je bilo nekaj ribe ...</p>
                  <p>Zajel je. Najprej je samo pil juho, pil je in pil. Ko je tekla navzdol in mu
                     napolnjevala celo telo s toploto, je celo drobovje zadrhtelo v njem ob srečanju
                     s to čorbo. Dobroooo!</p>
                  <p>In zdaj se ni Šukov pritoževal nad ničemer; niti nad dolžino svojega
                     zaporništva, niti nad dolžino dneva, niti nad tem, da so jim ukradli še eno
                     nedeljo. Zdajle je mislil samo to: preživeli bomo. Vzdržali bomo, če Bog da,
                     dokler ne mine.</p>
                  <p>Skrajnost okrepi izkušnjo, jo prečisti, prižene ljudi do bistva njihovih
                     srečanj s stvarnostjo. Samo spolnost (in kako podoben spolnemu vrhuncu je obred
                     Šukova) se ji približa v tem, da prav tako lahko izvira iz telesnega navdiha
                     dobrega, ki je v srcu življenja. Šukov jé svojo juho in blaženost vre na dan
                     kakor božja milost, kakor potraten blagoslov, kakor da bi bila ta druga skleda,
                     za katero je opeharil kuharje, najobilnejši božji dar. Kakor nekateri
                     Tolstojevi liki – Pierre, Levin – tudi Šukov doseže tisti najdragocenejši
                     trenutek, ko je človek preprosto in proti vsem očitnim dejstvom srečen, da
                     živi.</p>
                  <p>
                     <emph>Jasno je, kaj hoče Solženicin povedati:</emph> Niste nas zatolkli. Vsa
                     poanta <emph>Ivana Denisoviča</emph> je tem: da, tak človek obstaja na takem.
                     Če prezremo to, prezremo vse, kar preživelega drži pokonci. Ta mali preprosti
                     človek, obkrožen z združeno nečlovečnostjo ljudi in narave, si je uredil
                     življenje kljub skrajno oviranemu ravnotežju med bolečino in ugodjem, tveganjem
                     in zmago, prikrajšanostjo ter izpolnitvijo. In v majhni, vendar nadvse pomembni
                     meri je to življenje <emph>njegovo</emph>; vsaka kršitev taboriščnih predpisov,
                     vsak trenutek užitka ga vnovič vzdigne nad golo pomanjkanje, ki so mu ga hoteli
                     vsiliti povzročitelji razčlovečenja. Morda bomo to težko doumeli, ampak
                     Solženicinov junak živi na obrobju sreče. Seveda Šukov trpi; ne smemo pozabiti,
                     daje imel prav <emph>ta</emph>dan izjemno srečo, in da je pravi element, v
                     katerem živi, bolečina, tako navzoča in neusmiljeno vztrajna kakor sibirska
                     zima. Vendar se je s tem sprijaznil, presegel svoj položaj, ko je zavrnil
                     samopomilovanje ali obup ali skušnjavo, da bi upal v kar koli razen v življenje
                     samo, in potem še naprej skušal najti kar je mogoče dobrega v življenju,
                     kakršno ima. Oropan običajnih možnosti je tudi osvobojen iz spleta odgovornosti
                     in neuspehov, ki zasužnjuje in upogiba druge ljudi. In drugače kakor tisti
                     izmed nas, ki uživamo dobrine civilizacije, ima Šukov en sam problem: kako
                     preživeti, ne da bi izgubil nedolžnost.</p>
                  <figure>
                     <graphic url="slike_z_63/z_63_38.png"/>
                     <head>Težko nebo nad zimsko pokrajino <name type="author">Tamino
                           Petelinšek</name></head>
                  </figure>
               </div>
               <div type="div3">
                  <head>Človekova izbira</head>
                  <p>Nedolžnost je pogoj, ki označuje človečnega preživelca. Seveda so nedolžne
                     žrtve vedno bile; štirje jezdeci Apokalipse skrbijo za to. Toda načrtna
                     viktimizacija v velikem obsegu – od Babjega Jara in na novo poseljenega Baltika
                     do Vietnama in Biafre – je novost že samo zavoljo hitrosti, obsega in
                     natančnosti sredstev. Je novost kot načrtovana naključnost v političnih
                     odločitvah vlad, ki imajo zadostno tehnologijo. In kakor je opozoril Frederich
                        Hoffman<note place="foot" n="2">Friderick Hoffman, Death and the Modern
                        Imagination (1964).</note>, tu ni več razumskega ali čustvenega razmerja med
                     žrtvijo in napadalcem: viktimizacija je obstraktna, brezosebna, <emph>en
                        masse</emph>. Tisto, kar doživlja žrtev sama, je nasilje, ki jo obkroža,
                     onkraj doumevanja ali človeške mere, gola »pokrajina kot napadalka.« Nedolžnost
                     v pokrajini popolnega nasilja je bila usoda milijonov ljudi v našem stoletju in
                     posebna naloga preživelega je ta, da kljubuje tej usodi, ne da bi izdal svojo
                     nedolžnost.</p>
                  <p>Večina kaznjencev v Mrtvem domu Dostojevskega je žrtev, vendar niso nedolžni.
                     Morda se je proti njim grešilo bolj, kakor so grešili sami, a vendar je vsak
                     izmed njih neposredno zagrešil nasilje nad drugo osebo. Solženicinovi kaznjenci
                     pa so politični zaporniki; njihova krivda je abstraktna, opredeljena in uradno
                     razglašena s »členom 58«. Nikomur niso škodili in tudi niso, kakor tragični
                     junak, sami pripomogli k svoji usodi s kako pomanjkljivostjo v moralni zavesti.
                     Podobno kakor Solženicin sam trpijo zato, ker bolj kakor večina ljudi mislijo
                     in presojajo s svojo glavo. Taka je na primer v <emph>Rakovem oddelku</emph>
                     <note place="foot" n="3">Alexander Solzhenitsyn, Cancer Ward (tr. Rebecca
                        Frank, 1967).</note> usoda Kostoglotova, ki je bil skupaj s svojimi
                     študentskimi vrstniki obsojen na sedem let in izgnanstvo:</p>
                  <figure>
                     <graphic url="slike_z_63/z_63_39.png"/>
                     <head>Drevo po viharju <name type="author">Mirko Kambič</name></head>
                  </figure>
                  <p>Imeli smo se navado družiti, dvoriti dekletom, plesati; ampak fantje so se
                     pogovarjali tudi o politiki. In o <emph>njem</emph>. ... Dva od nas sva se
                     bojevala na fronti in sva po vojni pričakovala kaj drugega. V maju, ravno pred
                     izpiti, so nas zaprli, in dekleta tudi.</p>
                  <p>Solženicinovi <emph>zeki</emph> v taboriščih <emph>zato</emph>, ker so
                     nedolžni; se pravi, zato ker se ustrahovalni nadzor opira na naključno
                     izbiranje in ker je njihova integriteta nezdružljiva s sistemom, v katerega so
                     ujeti, in jih dela opazne kot posameznike v nasprotju z logiko njihovega
                     okolja. <emph>Prvi krog</emph> inventar viktimizacije nedolžnih: Gerasimovič
                     zaradi »namere, da zagreši izdajstvo«; Kagan, ker »ni ovajal«; Drysin zavoljo
                     »ovadbe, ki so jo zakuhali neki sosedje, ker so hoteli njegovo stanovanje in so
                     ga potem tudi dobili«.<note place="foot" n="4">The First Circle (tr. Michael
                        Guybon, 1968).</note> Prav tako se godi v <emph>Ivanu Denisoviču</emph>;
                     Šukov se je bojeval na fronti, ujeli so ga Nemci in pobegnil je nazaj na svoje
                     bojne črte, tam pa so ga pri priči zaprli zaradi naslednjega hudodelstva: »Da,
                     vdal se je Nemcem z namenom, da izda svojo domovino, in iz ujetništva se je
                     vrnil zato, da bi opravil posebno nalogo za nemško obveščevalno službo. Kakšne
                     vrste nalogo, nista vedela povedati ne Šukov ne njegov zasliševalec« Pa nič za
                     to. Iz totalitarnega zornega kota je krivda »zgodovinska« in »objektivna«; z
                     drugimi besedami, je stvar forme in teorije, ali v najboljšem primeru
                     posrednega dokaza po sklepanju iz okoliščin. Z istega stališča vsakdo, ki ga
                     izbereta naključje ali odločitev, avtomatično greši zoper ureditev, v kateri je
                     posamezna oseba že s samim dejstvom, da kot taka obstaja, subverzivna. In
                     zgodba Šukova je bila dejansko usoda tisočev ruskih vojnih ujetnikov – žrtev
                     vojne in zločinske nezadostnosti ruske obrambe, še posebej pa Stalina in
                     sistema nasploh.</p>
                  <p>Totalitarni red, utemeljen na strahovanju, je najočitnejši zgled skrajnega
                     položaja, v katerem je preživeli postal preživeli predvsem zato, ker se ni
                     hotel ločiti od svoje nedolžnosti. Dolgotrajna skrajna stiska postane za večino
                     ljudi počasna, obupana odpoved pogumu in samospoštovanju; pripravljenost
                     popuščati in molčati, gledati proč, ko drugi umirajo. Pod Stalinom je bil ta
                     proces močno razširjen, zajel je (to omenjam, ne da bi si domišljal, da bi se
                     od nas samih dalo pričakovati kaj boljšega, če bi prišli pod strahovlado) do
                     neke mere skoraj vsakogar – vsakogar razen <emph>zekov</emph>. In to je
                     Solženicinovo najvišje priznanje ljudem v taboriščih: samo oni se niso
                     uklonili. V <emph>Rakovem oddelku</emph> Šulubin, zagrenjen, ker je tudi on
                     gledal in molčal, navaja Puškina:</p>
                  <p>V tem našem gnusnem veku</p>
                  <p>... Je dano biti človeku</p>
                  <p>Tiran, izdajalec ali jetnik!</p>
                  <figure>
                     <graphic url="slike_z_63/z_63_40.png"/>
                     <head>Stari do konca <name type="author">Vlastja Simončič</name></head>
                  </figure>
                  <p>Nedvomno, nobena izbira ni bolj bridka, in vendar se tej izbiri v skrajnosti ni
                     mogoče izogniti. Kadar strahovanje in množične krivice postanejo politika
                     oblasti, kadar so ljudje pomorjeni v velikem številu, kadar so zapori polni
                     ljudi, za katere lahko vsakdo pove, da so nedolžni, tedaj civilizacijske
                     prednosti – ironija, dvoumnost, kompromis – izgubijo veljavo. Vpletenosti ni
                     mogoče uiti: ko si <emph>notri</emph>, človek počenja zlo, ga dopušča ali pa ga
                     trpi. In še posebej v totalitarnem redu je znamenje zmage nad človekovim duhom
                     ravno to, če zlo dopuščamo, se mu ogibljemo in ga pomanjšujemo, če opazujemo in
                     ne spregovorimo. V takem položaju samo preživeli, ko je pahnjen v taborišča in
                     je njegovo tveganje, da bo umrl, večje, prebije (če prebije) z nedotaknjeno
                     nedolžnostjo. To pomeni, če je človek v skrajnosti odločen, da bo ostal
                     človeško bitje, tedaj mora biti pripravljen, da sprejme nase tveganje in
                     trpljenje preživelega.</p>
                  <p>
                     <emph>Vedno lahko odkrivamo</emph> upravičene vzroke – družbene, psihološke,
                     gospodarske – da bi razložili, zakaj en človek izvaja nasilje nad drugim. Toda
                     dejstvo, da obstajajo pravi in zadostni vzroki, še ne razloži neodvisnega
                     dejstva, da se mora človek odločiti, kakršni koli že so njegovi razlogi, da se
                     bo ravnal v skladu z njimi; odloči se, da bo sprejel ali zavrnil pogoje, ki
                     naredijo nasilje za logično posledico njegovega položaja. To je morda jasno pri
                     šolskem pouku, ampak v koncentracijskih taboriščih, kjer ima človek vse
                     razloge, ki bi upravičili darwinsko vedenje, je vendarle še nekaj ljudi – David
                     Rousset je bil eden, Solženicin drugi od njih – ki si kratko malo ne dovolijo
                     kršiti svojega čuta za temeljno spodobnost. Ti ljudje pristajajo na kompromise;
                     so brezobzirni do sebe in do drugih do neke meje; ampak čez to mejo ne bodo
                     stopili, če bi namreč storili to, bi v sebi pokončali tisto globoko nedolžnost,
                     ki omogoča vero v človekovo vrednost. Sodeč po dokumentih iz taborišč, je bilo
                     število takih ljudi majhno, in vendar glede na okoliščine, čudežno veliko.</p>
                  <p>Lahko bi dejali, sklicujoč se na mit, da je človek padel iz raja, ki ga je Bog
                     ustvaril, v svet bolečine in smrti. Padel je torej iz nedolžnosti v položaj
                     žrtve, iz božje milosti v razmere izvirnega greha. Toda ta druga nujnost s tem,
                     da zanikuje prvo, odpira pot tretji možnosti. Ciklus človeštva je gibanje duha
                     od nevedne nedolžnosti skozi žalost izkušnje proti tisti višji nedolžnosti
                     svetništva. Izvirni greh je položaj izkušnje, bivanja kakor v svetu
                     ljudožerstva, v katerem eno življenje živi na račun drugega življenja.</p>
                  <p>Tu je že samo preživetje izvirni greh – mračna tema v romanih Williama
                     Goldinga. Sprejeti kot nekaj dokončnega običaje ljudožerca, pomeni živeti kot
                     žrtev in storilec, in večina od nas ostaja v večji ali manjši meri v teh mejah.
                     Vendar obstaja, vsaj tu in tam, tudi možnost za drugačno preživetje. Biti v
                     svetu, kakor je človek primoran, in vendar ne od sveta, kar človek lahko
                     izbere, pomeni, da si lasti tisto višjo nedolžnost, ki je najbolj zahtevna in
                     po kateri nekateri ljudje najbolj vroče hrepenijo</p>
               </div>
            </div>
            <div type="div2">
               <head>Pesem ob Krki</head>
               <docAuthor>Anonymus</docAuthor>
               <div type="div3">
                  <byline>Sledeči sestavek neznanega avtorja je vzet iz domobranskega lista Domovi
                     vstajajo – februar 1944</byline>
                  <p>Krka teče v krnicah počasi in leno in nič ne poje. Tam je globoka in
                     potuhnjena, težka in modra. Čez slapove teče vsa razigrana in poje. Njena pesem
                     je vedno enaka. Najmočnejša je pod večer in takrat prisluhnejo kmetje šumenju
                     valov, gledajo zvezde in ugibajo o vremenu. Včasih so fantje na mostu peli
                     globoko v noč in njihova pesem je hitela z valovi vse dalje. Zdaj ne pojo več
                     in valovi so čudno otožni.</p>
                  <p>Ob Krki sta dva bregova. Včasih v strmino in tam so poveznjene koče, tihe in s
                     slamo krite, skoraj boječe, včasih v zelene in pisane trakove, ravne in
                     rodovitne travnike, ki jih na spomlad ali na jesen tako rada poplavi in samo
                     vrhovi črnih jelš gledajo iz vode ob strugi. Če pa poplavi v poletju, je kmetom
                     hudo, da bi kleli. Uniči jim najboljšo košenino, kajti senožeti in strmine rode
                     tako slabo pašo. Ljudje ob Krki so dobri kakor pšenični hleb, ki jim ga zemlja
                     tako malo rodi, da sanjajo o njem in gredo za njim daleč, daleč ... Kdo bi jim
                     zameril, zakaj v tistih nizkih hišicah zraste polno otrok, ki hočejo kruha, in
                     zemlja iz svojih poapnenih in okamenelih prsi ne more dojiti. In ko dorastejo,
                     gredo, ustnice stisnejo, grenko jim je, a morajo iti.</p>
                  <p>Zdaj že dolgo niso šli, kajti ob Krki je polno grobov, velikih in majhnih,
                     največji je tisti štiridesetih mučenikov v Ajdovcu. Tam počivajo fantje, ki so
                     včasih prepevali na mostu, ki so prepevali dekletom pod okni, ki bi morali v
                     svet, pa so padli za vero in dom. Še edinci so med njimi. Kako hudo je materam!
                     A niso prenehale upati. Roženkranci zvečer so še toplejši, s solzami
                     spremljani, dobri Bogec v kotu še vedno visi, gleda na vse in vidi vse; tudi on
                     je trpel. Ej, nekoč bo ob Krki spet lepo, fantje bodo spet peli na vasi in na
                     mostu. Da, zdaj tudi mostu ni več. Podrli so ga partizani. Matere so črne pod
                     očmi, dekleta se nič več ne smehljajo po vasi, starci so zlezli v dve gube in
                     bi radi umrli. Fantov ni in mož, otroci so lačni. Materam je hudo, ne morejo
                     jim dati kruha. Zima je že, snega ni. Polja so pusta in mnogo je neposejanih.
                     Njive Koškega Miha so neobdelane, mrtve. Z Mihom so zamrle. Ljudem je tesno in
                     še nikoli niso tako iz srca molili. Kako čuden je ta svet in kaplja za kapljo
                     znoja in solze zarišejo globoke sledi.</p>
                  <p>Ob zadnjem napadu na Žužemberk je padel Miha. Bil je zadnji Koškega rodu,
                     edinec matere Marjete in očeta Janeza. Ni padel sam, še več jih je padlo,
                     fantov pesti in pesmi, fantov ljubezni v svojo poapneno grudo. Matije znorela
                     od žalosti, oče pa je umrl en mesec za njim. Težko je bilo z njim ob dvojni
                     bolečini. Zaprl se je v zidanico in pil, pil ... Jesti ni mogel in ga je vrglo.
                     Ležal je teden dni, potem je umrl. Se pred smrtjo je vedno ponavljal: »Miha,
                     Miha, moj sin!« Jokati ga niso nikoli videli, sam s seboj je hotel biti trd.
                     Potem je Marjeta hodila na njuna grobova, nosila jima je rož in sveč, včasih je
                     skuhala skledo žgancev in nesla na grob: »Da ne bosta lačna,« je govorila.
                     Ljudje se ji niso smejali, niso ji mogli pomagati, čutili so z njo in smilila
                     se jim je v dno duše. Ponoči se je večkrat zavila v belo rjuho in strašila po
                     vasi. Tulila je kakor razjarjen vol ali jokala na ves glas. Takrat so se otroci
                     v nemi grozi stiskali k materam, strah jih je bilo. Še matere so se bale
                     strašne noči, kadar je nora Marjeta, mati Koškega Miha, tulila na vasi.</p>
                  <p>Bog večni ve, zakaj je to prav, da kadar človek trpi, mora trpeti do konca,
                     tako dolgo, da je napolnjena čaša njegovega trpljenja. Že prej so ljudje
                     trpeli, a še ni bilo dovolj. Takrat po 8. septembru so fantje odšli, morali so
                     oditi, kajti rdeči so grozili od vseh strani. Ko je padel Turjak, so matere
                     hodile oblečene v črno, razklanih duš in izkrvavelih src, in niso se znale
                     utolažiti. Rdeči so jih zasmehovali in jim grozili. Tudi izropali so jih. Nora
                     Marjeta pa je hodila med njimi, s pestmi jim je grozila in jih psovala: »Kje
                     imate mojega sina? Ste ga ubili? Hudiči! Satan vas bo trgal z razbeljenimi
                     kleščami!« Tako jim je govorila, vpila je, da se je slišalo po vsej vasi. Rdeči
                     pa so jo zasmehovali in pretepali. A ni se dala ugnati. Nekega dne, prej je
                     bilo že dva dni deževje, so otroci na vasi strašno zavpili. Nora Marjeta je
                     planila na enega rdečih, mu s koščenimi prsti pulila lase in vpila: »Ti si ga,
                     ti!« Potem so jo rdeči podrli na tla in ustrelili. V ljudeh je vstala groza,
                     starke so se bale nove Sodome in Gomore. Govorili so, da straši na vasi, in že
                     v mraku so se zaklepali v koče. Kadar je slap najmočneje šumel, se jim je
                     zdelo, da tuli Marjeta na koncu vasi. Kadar je burja majala hraste v Prelesju
                     in bukve v Hribu, da je šumelo kot v povodnji, so videli vstajati strahove.
                     Niso mogli spati.</p>
                  <p>Krka teče počasi in leno v krnicah, čez slapove pa je vsa razigrana. Njena
                     pesem je temna in težka, grozeča. Koliko strašnejša od tiste, ki so jo fantje
                     peli na mostu: Oj zdaj gremo ... Takrat je v materah ostalo vsaj malo upanja. V
                     bregu so koče, ponižne in tople. V njih ni več smeha in pesmi. Za kočami so
                     njive, mnogo je neobdelanih. Cesta skozi vas je ravna in pelje na vse strani.
                     Tam, kjer stoji poštna hiša, se razcepi. In v ovinku je njiva, Koška je,
                     župnica so jo klicali. Tam je včasih rasla najboljša koruza, najboljši krompir.
                     Naprej so stale njive, potem vinograd, nad njim še lepa senožet in gozd. Tudi
                     to je Koško. Kdo bo obrezal trte, kdo bo oral? Nihče ne sprašuje več tako. Prej
                     je Miha tam med delom prepeval pesmi in zemlja je rodila. V procesijah je
                     župnik dajal blagoslov za vse, tudi za trto.</p>
                  <p>Zdaj župnik že dolgo ni maševal. Zbolel je in ne more vstati. Moli pa za vse,
                     za vse. Za one, ki so umrli, čedalje daljša vrsta jih je, kmalu jih več ne bo
                     mogel prešteti. Za te, ki še živijo in so kot okostnjaki. Ve, da so njegovi
                     ljudje dobri, zato mu je še težje in bi jim rad pomagal. Tako slab je, da ne
                     more. In prosi Boga, naj v odkupnino vzame njega. A Bog ve, da bo ljudem potem
                     še mnogo težje.</p>
                  <p>Vse je tako težko, samo Krka ja vedno enaka. Slapovi, krnice, jelše in vrbe,
                     šumenje. Ko bo nov most in bodo fantje zapeli in bo šla pesem na valovih daleč
                     naprej, bo v ljudeh spet dobro in luč, prižgana v njihovih zasanjanih očeh, bo
                     še lepše svetila.</p>
               </div>
            </div>
         </div>
         <div type="div1">
            <head>Predavanje v Regensburgu</head>
            <div type="div2">
               <head>Vera, razum in univerza</head>
               <docAuthor>Papež Benedikt XVI.</docAuthor>
               <div type="div3" subtype="intro">
                  <p>Pred namije besedilo, ki ga je papež Benedikt XVI. 12. septembra med obiskom v
                     domovini predstavil univerzitetni publiki v Regensburgu. Ko smo ga prebrali,
                     nas je prevzel občutek, da nam kaj tako pomembnega že nekaj desetletij ni
                     prišlo v roke. Papež je govoril o razmerju med razumom in vero, a tako, da je
                     iz tega razmišljanja nastalo fundamentalno besedilo o civilizaciji v sedanjem
                     času. Ob branju se pred nami odpre prostor, ki razpolaga z najširšo
                     obveščenostjo o tem kje stojimo in za kaj gre. Stave, ki so izklicane, so
                     velike. Če bo civilizacija – ker bo pozabila na katero od osnovnih prvin, ki jo
                     konstituirajo – padla, ne bo, po besedah konvertita Waugha, »samo konec neke
                     delniške družbe, ampak konec materialnih in duhovnih dosežkov zgodovine«. V
                     predavanjuje papež povedal – z avtoriteto človeka, ki ve – kam se je treba
                     usmeriti in na katero pot je treba stopiti, če želimo, da se to ne zgodi.</p>
                  <p>Mnogo nam je do tega, da bi slovenski katoličani papeževo analizo brali tako,
                     da bi jo razumeli in sprejeli za svojo. Veselilo nas bo zato, če bodo v branje
                     investirali svojo največjo pripravljenost in svoj najboljši čas. Enkrat, kakor
                     veste, ni nobenkrat. Najlepša hvala že vnaprej. Posebna hvala pa dr. Katarini
                     Bogataj Gradišnik, ki je papeževo predavanje na univerzi v Regensburgu, z
                     velikim občutkom za eksaktnost in jezik, prevedla.</p>
                  <p>Še enkrat: šele pri ponovnem, ponavljamo, šele pri ponovnem branju boste
                     začutili zadovoljstvo nad tem, da je nekdo te misli povedal.</p>
                  <p>Posebno zadovoljstvo pa nad tem, da jih je povedal prvi človek Cerkve, ki ji
                     pripadamo.</p>
               </div>
               <div type="div3">
                  <p>V torek je papež Benedikt XVI. predaval na univerzi v Regensburgu, kjer je
                     nekoč poučeval. Njegovo predavanje povzema stanje njegove teološke misli o
                     razmerju med vero in razumom. Poleg tega papež jemlje pojem »svete vojne« kot
                     povod, da naznači razliko med krščanstvom in islamom. In poimenuje oviro za
                     razpravljanje na Zahodu. Dokumentiramo.</p>
                  <p>To je zame ganljiv trenutek, ko smem še enkrat stati za govorniškim pultom te
                     univerze in še enkrat imeti predavanje. Moje misli se pri tem vračajo v leta,
                     ko sem po lepem obdobju na freisinški visoki šoli začel svojo dejavnost kot
                     visokošolski učitelj na univerzi v Bonnu. Bil je to – leta 1959 – še čas stare
                     univerze ordinarijev. Za posamezne stolice ni bilo ne asistentov ne
                     pisarniškega osebja, zato pa smo imeli zelo neposredne stike s študenti in
                     predvsem tudi profesorji med seboj. V prostorih za predavatelje smo se
                     srečevali pred predavanji in po njih. Stiki z zgodovinarji, filozofi, filologi
                     in seveda tudi med obema teološkima fakultetama so bili zelo živahni. Vsak
                     semester smo imeli tako imenovani <emph>dies academicus</emph>, na katerem so
                     se profesorji vseh fakultet predstavili celotni univerzi in je bilo tako mogoče
                     resnično doživeti <emph>universitas:</emph> da z vsemi specializacijami, ki nas
                     marsikdaj naredijo neme drugega za drugega, vendarle sestavljamo neko celoto in
                     delujemo v celoti enega razuma z vsemi njegovimi razsežnostmi in tako tudi v
                     skupni odgovornosti jamčimo za pravo rabo razuma – to se je dalo doživljati.
                     Vsekakor je bila univerza tudi ponosna na obe svoji teološki fakulteti. Bilo je
                     jasno, da tudi onidve, pri tem ko vprašujeta po razumnosti vere, opravljata
                     delo, ki nujno sodi k celoti <emph>universitatis scientiarum</emph>, čeprav vsi
                     niso mogli biti deležni vere, za katero si teologi prizadevajo, da bi jo
                     umestili v skupni razum. Ta notranja povezanost v kozmosu razuma se tudi ni
                     pretrgala, ko se je nekoč razvedelo, da je eden od kolegov izjavil, češ da
                     obstaja na naši univerzi nekaj čudnega: dve fakulteti, ki se ukvarjata z nečim,
                     česar sploh ni – z Bogom. Za celotno univerzo je bilo nesporno, da tudi spričo
                     tako radikalne skepse ostaja nujno in razumno, po Bogu spraševati z razumom in
                     delati to v kontekstu krščanskega verskega izročila.</p>
                  <figure>
                     <graphic url="slike_z_63/z_63_41.png"/>
                     <head>Papež Benedikt XVI. med predavanjem na univerzi v Regensburgu <name
                           type="author">Reuters</name></head>
                  </figure>
                  <p>Vsega tega sem se vnovič spomnil, ko sem pred kratkim prebiral od profesorja
                     Theodora Khouryja (iz Münstra) objavljeni del dialoga, ki ga je imel učeni
                     bizantinski cesar Manuel II. Paleolog verjetno leta 1391 v zimskem taboru v
                     Ankari z nekim izobraženim Perzijcem o krščanstvu in islamu ter o resnici teh
                     dveh. Cesar je dialog najbrž zapisal med obleganjem Konstantinopla med letoma
                     1394 in 1402; tako je tudi razumljivo, da so njegova lastna izvajanja navedena
                     dosti bolj izčrpno kakor odgovori perzijskega učenjaka. Dialog zajema celotno
                     področje verskega sistema, kakor je opisan v bibliji in koranu, in kroži še
                     posebej okrog podobe Boga in podobe človeka, pa tudi vedno znova nujno okrog
                     razmerja »treh zakonov«; Stare zaveze – Nove zaveze – Korana.</p>
                  <p>V pričujočem predavanju bi rad obravnaval samo eno točko – v zgradbi dialoga je
                     bolj obrobna – ki me je fascinirala v zvezi s temo vere in razuma, in ki mi
                     služi kot izhodišče za moje premišljanje ob tej temi.</p>
                  <p>V sedmem krogu pogovora, ki ga je objavil profesor Khoury, cesar načne temo
                     džihada (svete vojne). Cesar je nedvomno vedel, da v suri 2, 256 piše: Nobene
                     prisile v verskih zadevah – to je ena izmed zgodnjih sur iz časa, ko je bil
                     Mohamed sam še brez moči in ogrožen. Ampak cesar je kajpada poznal tudi v
                     koranu navedene – pozneje nastale – določbe o sveti vojni. Ne da bi se spuščal
                     v podrobnosti, kakor so različno obravnavanje »imetnikov pisma« in
                     »nevernikov«, se na svojega sogovornika obrne v osupljivo osornem tonu z
                     osrednjim vprašanjem o razmerju med religijo in nasiljem nasploh: »Pokaži mi
                     vendar, kaj je Mohamed prinesel novega, in našel boš samo zlo in nečlovečnost,
                     kakor na primer to, da je predpisal, naj se vera, ki jo je oznanjeval, širi z
                     mečem.« Cesar nato izčrpno utemeljuje, zakaj je širjenje vere z nasiljem
                     nesmiselno. »Bogu kri ni všečna in kdor ravna nerazumno <emph>syn logo</emph>,
                     nasprotuje božjemu bistvu. Verovanje je sad duše, ne telesa. Kdor hoče torej
                     koga pripeljati do vere, potrebuje zmožnost dobrega govora in pravo mišljenje,
                     ne pa nasilja in grožnje ... Če hočemo prepričati kako razumno dušo, ne
                     potrebujemo ne roke ne udarnih naprav in tudi sicer nobenega od pripomočkov, s
                     kakršnimi lahko komu grozimo s smrtjo.«</p>
                  <p>Odločilni stavek v tem utemeljevanju zoper nasilno spreobračanje se glasi: Kdor
                     ravna nerazumno, nasprotuje božjemu bistvu. Izdajatelj, Theodore Khoury, to
                     komentira takole: Za cesarja kot Bizantinca, ki je odraščal v grški filozofiji,
                     je ta stavek evidenten. Nasprotno pa je za muslimanski nauk Bog absolutno
                     transcendenten. Njegova volja ni vezana na nobeno od naših kategorij, tudi če
                     je to razumnost. Khoury poleg tega navaja še delo znanega francoskega
                     islamologa R. Arnaldeza, ki opozarja na to, da gre Ibn Hazn tako daleč, da Boga
                     celo za njegovo lastno besedo ni mogoče držati in da ga nič ne zavezuje k temu,
                     da bi nam razodeval resnico. Ko bi Bog tako zahteval, bi moral človek tudi
                     malikovati.</p>
                  <p>Tukaj se odpira neko razpotje v umevanju Boga in s tem tudi v konkretnem
                     udejanjanju religije, in to nas danes izziva čisto neposredno. Ali je samo
                     grško, da nerazumno ravnanje nasprotuje božjemu bistvu, ali pa to velja vselej
                     in samo na sebi? Mislim, a se na tem mestu prikaže globoko soglasje med tem,
                     kar je v najboljšem pomenu besede grško, in vero v Boga, ki temelji na bibliji.
                     Ob preoblikovanju prvega verza Geneze je Janez začel prolog svojega evangelija
                     z besedo: V začetku je bil logos. To je natanko beseda, ki jo uporablja cesar:
                     Bog deluje z logosom. Logos je hkrati razum in beseda – razum, ki je
                     ustvarjalen in se more razodevati, venar prav kot razum. Janez nam je s tem
                     podaril sklepno besedo bibličnega pojma Boga, v katerem vsa dostikrat naporna
                     in zapletene pota biblijske vere pridejo na svoj cilj in se strnejo v sintezo.
                     V začetku je bil logos in logos je Bog, tako nam govori evangelist. Srečanje
                     bibličnega sporočila z grško mislijo ni bilo naključje. Vizijo svetega Pavla,
                     ki so se mu poti v Aziji zaprle in ki je ponoči videl v prikazni nekega
                     Makedonca in ga slišal klicati: Pridi semkaj in nam pomagaj (Apd 16, 6–10) – to
                     vizijo lahko razlagamo kot zgostitev iz notranjosti izvirajočega nujnega
                     zbliževanja med biblično vero in grškimi vprašanji.</p>
                  <p>Medtem je to zbliževanje potekalo že dolgo. Že skrivnostno božje ime iz
                     gorečega trnovega grma, ki tega Boga izvzema izmed bogov z mnogimi imeni in o
                     njem preprosto izreka, da je bivajoči, zanikuje mit, in v notranji analogiji s
                     tem zanikovanjem je sokratski poskus premagati in presegati mit. Ob trnovem
                     grmu začeti proces doseže znotraj Stare zaveze novo zrelost v času izgnanstva,
                     ko se Izraelov Bog, ki je zdaj izgubil ozemlje in obredje, razglasi za Boga
                     nebes in zemlje in se predstavi s preprosto opredelitvijo, ki nadaljuje besedo
                     iz trnovega grma: »Jaz sem.« Z roko v roki s tem novim spoznavanjem Boga gre
                     neke vrste razsvetljenstvo, ki se drastično izraža v posmehu bogovom, ki so
                     samo izdelki ljudi (prim. Ps 115). Tako gre biblična vera v helenistični dobi
                     kljub ostremu nasprotovanju helenističnim oblastnikom, ki so hoteli izsiliti
                     prilagoditev grškemu načinu življenja in njegovemu kultu bogov, iz svoje
                     notranjosti naproti tistemu, kar je v grški misli najboljšega, dokler ne pride
                     med njima do stika, ki se je nato dovršil zlasti v pozni modrostni literaturi.
                     Danes vemo, da je v Aleksandriji nastali grški prevod stare zaveze –
                     Septuaginta – več kakor samo prevod hebrejskega besedila (ki ga je morda treba
                     ocenjevati manj pozitivno), da je namreč samostojno tekstovno pričevanje in
                     samosvoj pomemben korak v zgodovini razodetja, v katerem se je to srečanje
                     uresničilo na neki način, ki je dobil odločilen pomen za nastanek krščanstva in
                     njegovo širjenje. Na dnu gre pri tem za srečanje med vero in razumom, med
                     pravim razsvetljenstvom in religijo. Manuel II. je resnično lahko rekel iz
                     notranjega bistva krščanske vere in hkrati iz bistva helenizma, ki se je bil
                     spojil z vero: kdor ne ravna z logosom, nasprotuje božjemu bistvu.</p>
                  <p>Tukaj je treba zavoljo poštenosti povedati, da so se v poznem srednjem veku v
                     teologiji razvile tendence, ki razbijajo to sintezo med grštvom in krščanstvom.
                     V nasprotju s tako imenovanim avguštinskim in tomističnim intelektualizmom se
                     začenja pri Dunsu Scotu pozicija voluntarizma, ki je naposled pripeljala tako
                     daleč, da je rekla, da poznamo pri Bogu samo njegovo <emph>voluntas
                        ordinato</emph>. Onkraj tega pa naj bi obstajala svoboda Boga, s kateri bi
                     ta mogel delati in počenjati tudi nasprotno od vsega, kar je naredil. Tukaj se
                     zarisujejo stališča, ki se prav lahko zbližajo s tistimi Ibn Hazna in bi se
                     prav lahko iztekla v podobo samovoljnega Boga, ki tudi ni zavezan resnici in
                     dobremu. Transcendenca in drugačnost Boga sta prignana tako daleč, da tudi naš
                     razum, naš čut za resnično in dobro nista več pravo ogledalo Boga, katerega
                     brezdanje možnosti v ozadju njegovih dejanskih odločitev nam ostajajo večno
                     nedostopne in skrite. V nasprotju s tem pa je vera Cerkve vedno vztrajala pri
                     tem, da obstaja med Bogom in nami, med njegovim večnim stvariteljskim duhom in
                     našim ustvarjalnim razumom resnična analogija, v kateri so sicer razlike
                     neskončno večje kakor podobnosti, vendar prav ta analogija in njen jezik nista
                     izničena (prim. IV. lateranski koncil). Bog ni nič bolj božanski, če ga
                     odmaknemo v neki čisti in neprozorni voluntarizem, temveč je resnično božanski
                     Bog tisti Bog, ki se je pokazal kot logos in je kot logos za nas ljubeče
                     deloval in še deluje. Nedvomno, ljubezen »presega« spoznanje in je zavoljo tega
                     zmožna zaznati več kakor samo mišljenje (prim. Ef 3, 19), vendar ostaja to
                     ljubezen Boga logosa, in zato je krščansko bogoslužje <emph>logike
                        latreia</emph> – bogoslužje, ki je v ubranosti z večno besedo in z našim
                     razumom (prim. Rim 12, 1).</p>
                  <p>To notranje medsebojno zbliževanje, ki je bilo tu nakazano in ki je potekalo
                     med biblično vero in grškimi filozofskimi vprašanji, ni le v
                     religijskozgodovinskem, temveč tudi v svetovnozgodovinskem pogledu odločilno
                     dogajanje in nam še danes nalaga neke dolžnosti. Ko vidimo to srečanje, ni nič
                     čudnega, da je krščanstvo kljub svojemu izviru in pomembnemu razvoju v Orientu
                     naposled doživelo svoje zgodovinsko odločilno izoblikovanje v Evropi. Rečemo pa
                     lahko tudi obrnjeno: To srečanje, kateremu se pozneje pridruži še dediščina
                     Rima, je ustvarilo Evropo in ostaja temelj tega, kar moremo upravičeno
                     imenovati Evropa.</p>
                  <p>Tezi, da kritično očiščena grška dediščina bistveno sodi h krščanski veri,
                     nasprotuje zahteva po razheleniziranju krščanstva, in ta že od začetka nove
                     dobe čedalje močneje obvladuje teološke spopade. Če pogledamo pobliže, lahko v
                     programu razheleniziranja zapažamo tri valove, ki so sicer med seboj povezani,
                     vendar se v svojih utemeljitvah in ciljih jasno razločijo drug od drugega.</p>
                  <p>Razheleniziranje se prvikrat prikaže v tesni povezavi s temeljnimi hotenji
                     reformacije v 16. stoletju. Reformatorji so se spričo teološke šolske tradicije
                     znašli nasproti sistematizaciji verovanja, ki jo je bila povsem določala
                     filozofija, tako rekoč nasproti nekemu tujemu določanju verovanja z mišljenjem,
                     ki ni izviralo iz verovanja samega. Vera se pri tem ni več kazala kot živa
                     zgodovinska beseda, temveč utesnjena v neki filozofski sistem. <emph>Sola
                        scriptura</emph> v nasprotju s tem išče prvotno čisto obliko vere, kakršna
                     se izvorna nahaja v biblični besedi. Metafizika se zdi kakor smernica od nekod
                     drugod in vero je treba od nje osvoboditi, da bo lahko spet čisto ona sama. V
                     radikalnosti, kakršne reformatorji niso predvideli, je po tem programu ravnal
                     Kant s svojo izjavo, da je moral spraviti s pota mišljenje, da je naredil
                     prostor verovanju. Pri tem je vero zasidral izključno v praktičnem razumu in ji
                     odrekel dostop do celovite resničnosti.</p>
                  <p>Liberalna teologija 19. in 20. stoletja je prinesla s seboj drugi val v
                     programu razheleniziranja, katerega vidni predstavnik je Adolf von Harnack. V
                     času, ko sem študiral, kakor tudi v zgodnjih letih mojega visokošolskega
                     delovanja je ta program močno učinkoval tudi v katoliški teologiji. Kot
                     izhodišče za to je rabilo Pascalovo razločevanje med Bogom filozofov in Bogom
                     Abrahama, Izaka in Jakoba. V svojem nastopnem predavanju v Bonnu leta 1959 sem
                     poskušal razpravljati o tem. Vsega tega ne bi rad tukaj začenjal na novo. Pač
                     pa bi rad vsaj čisto na kratko poskusil opozoriti na razločujočo novost tega
                     drugega vala razheleniziranja v primerjavi s prvim. Kot miselno jedro se pri
                     Harnacku kaže vrnitev k preprostemu človeku Jezusu in k njegovemu preprostemu
                     sporočilu, ki naj bi bilo prvotnejše od vsega teologiziranja in prav tako
                     heleniziranja: To preprosto sporočilo naj bi predstavljalo resnično višino v
                     religioznem razvoju človeštva. Jezus naj bi bil odpravil kult v prid morali. Na
                     koncu je prikazan kot oče nekega človekoljubnega moralnega sporočila. Pri tem
                     gre v bistvu za težnjo, da bi se krščanstvo vnovič uskladilo z modernim
                     razumom, in sicer ravno s tem, da bi se osvobodilo navidezno filozofskih in
                     teoloških elementov, kakršni so na primer vera v Kristusovo božanskost in v
                     troedinost Boga. V tem pogledu historično-kritična razlaga Nove zaveze spet na
                     novo uvršča teologijo v kozmos univerze. Teologija je za Harnacka v bistvu
                     historična in zato strogo znanstvena. Tisto, kar na kritičen način raziskuje o
                     Jezusu, je tako rekoč izraz praktičnega razuma in zato tudi sprejemljivo za
                     celotno univerzo. Za tem stoji neka novodobna samoomejitev razuma, kakršna je
                     dobila svoj klasični izraz v Kantovih kritikah, medtem pa je bila še nadalje
                     radikalizirana z naravoznanstvenim mišljenjem. Na kratko povedano, se to
                     moderno pojmovanje razuma opira na sintezo platonizma (kartezijanstva) in
                     empirizma, potrjeno z uspehom tehnike. Na eni strani se predpostavlja
                     matematična struktura materije, tako rekoč njena notranja racionalnost, ki
                     omogoča, da jo razumemo in uporabljamo v njenem učinkovanju: Ta temeljna
                     predpostavka je tako rekoč platonski element v modernem umevanju narave. Na
                     drugi strani pa gre za možnost funkcionalne uporabe narave za naše namene, pri
                     tem pa nam daje odločujočo gotovost šele možnost preverjanja ali ponaredbe z
                     eksperimentom. Teža med tema dvema poloma se lahko prevesi zdaj na eno, zdaj na
                     drugo stran. Tako strogo pozitivističen mislec, kakor je J. Mond, je sam sebe
                     označil za prepričanega platonista oziroma kartezijanca.</p>
                  <p>To prinaša s seboj dve temeljni orientaciji, odločilni za naše vprašanje. Samo
                     tista oblika gotovosti, ki izhaja iz skladnosti med matematiko in empirijo, nam
                     dovoljuje, da govorimo o znanstvenosti. Kar hoče biti znanost, se mora podvreči
                     temu merilu. Tako se skušajo temu kanonu znanstvenosti prilagoditi tudi
                     znanosti, ki se nanašajo na človeške reči, kakor so zgodovina, psihologija,
                     sociologija, filozofija. Za naše preudarjanje pa je pomembno še to, da ta
                     metoda kot taka izključuje vprašanje Boga in dopušča, da se to vprašanje kaže
                     kot neznanstveno ali predznanstveno. S tem stojimo pred skrajšanjem radia
                     znanosti in razuma, o katerem pa moramo podvomiti.</p>
                  <p>K temu se bomo še vrnili. Ta čas nam ostaja ugotovitev, da pri poskusu, ki ga
                     določa ta način gledanja – ohraniti teologijo »znanstveno«, preostane od
                     krščanstva samo še uboren drobec. Reči pa moramo še več: Človek sam je pri tem
                     skrajšan. Tista prav človeška vprašanja namreč, tista o našem odkod in kam,
                     vprašanja religije in etosa se tedaj ne morejo umestiti v prostor skupnega, od
                     »znanosti« opisanega razuma, in morajo biti prestavljena v območje
                     subjektivnega. Subjekt s svojimi izkušnjami odloča, kaj se mu zdi religiozno
                     dopustno, in subjektivna »vest« postane nazadnje edina etična instanca. S tem
                     pa etos in religija izgubita svojo občestvotvorno moč in zapadeta v poljubnost.
                     To stanje pa je za človeka nevarno. To vidimo na patologijah religije in
                     razuma, ki nas ogrožajo in ki morajo neogibno izbruhniti tam, kjer je razum
                     tako utesnjen, da ne obsega več vprašanj religije in etosa. Tisto, kar pri
                     etičnih poskusih še ostane od pravil evolucije ali od psihologije in
                     sociologije, kratko malo ne zadostuje več.</p>
                  <p>Preden preidem k sklepnim ugotovitvam, h katerim z vsem tem merim, moram še na
                     kratko nakazati tretji val razheleniziranja, ki poteka prav zdaj. Spričo
                     srečevanja z mnoštvom kultur danes radi pravijo, da je bila sinteza z grštvom,
                     ki se je izvršila v stari Cerkvi, prva inkulturacija krščanskega, katere pa ne
                     moremo vsiljevati drugim kulturam. Te morajo imeti pravico, da se vrnejo v čas
                     pred to inkulturacijo k preprostemu sporočilu Nove zaveze in da to sporočilo
                     vsaka v svojem prostoru na novo inkulturirajo. Ta teza ni čisto napačna, vendar
                     pa je poenostavljena in nenatančna. Nova zaveza je namreč napisana v grščini in
                     nosi v sebi sami stik z grškim duhom, kakor je ta dozorel v predhodnem razvoju
                     Stare zaveze. Nedvomno so v procesu nastajanja stare Cerkve plasti, za katere
                     ni nujno, da preidejo v vse kulture. Ampak temeljne odločitve, ki se nanašajo
                     prav na to povezavo vere z iskanji človekovega razuma, te sodijo v tej veri
                     sami in so njej ustrezni razvoj.</p>
                  <p>S tem prihajam k sklepu. Samokritika modernega razuma, kakor smo jo ravnokar
                     skušali orisati v čisto splošnih potezah, nikakor ne vsebuje domneve, da bi se
                     bilo treba zdaj spet vrniti v čas pred razsvetljenstvom in zavreči spoznanja
                     moderne. Kar je velikega v modernem duhovnem razvoju, je priznano v neokrnjeni
                     obliki: Mi vsi smo hvaležni za velike možnosti, ki jih je ta razvoj odprl
                     človeku, in za napredek v človečnosti, ki nam je bil podarjen. Znanstveniški
                     etos je tudi sicer volja do pokorščine resnici in v tem pogledu izraz neke
                     temeljne drže, ki sodi k osnovnim odločitvam krščanskega. V mislih nimamo
                     preklica niti negativne kritike, temveč nam gre za razširitev našega pojma
                     razuma in njegove uporabe. Ob vsem veselju nad novimi možnostmi za človeka
                     vidimo namreč tudi ogrožanja, ki se porajajo iz teh možnosti, in vprašati se
                     moramo, kako jih bomo mogli obvladovati. To bomo zmogli samo tedaj, če bosta
                     razum in vera na nov način našla pot drug do drugega; če bomo premagali
                     samoomejitev razuma na to, kar se da v eksperimentu ponarediti, in bomo razumu
                     vnovič odprli vso njegovo širino. V tem smislu sodi teologija na univerzo in v
                     njen široki dialog med znanostmi ne le kot historična in humanistično
                     znanstvena disciplina, temveč prav kot teologija, kot vpraševanje po razumnosti
                     vere.</p>
                  <p>Le tako bomo zmožni tudi za resničen dialog med kulturami in religijami, ki ga
                     tako zelo potrebujemo. V zahodnem svetu v splošnem prevladuje mnenje, da je
                     univerzalen samo pozitivistični razum in temu pripadajoče oblike filozofije.
                     Toda v globoko religioznih kulturah sveta imajo prav to izključenost božanskega
                     iz univerzalnosti razuma za kršitev svojih najglobljih prepričanj. Razum, ki je
                     gluh za božansko in ki odkriva religijo v območje subkultur, je nezmožen za
                     dialog med kulturami. Pri tem pa, kakor sem skušal prikazati, moderni
                     naravoznanstveni razum, ki vsebuje platonični element, nosi v sebi neko
                     vprašanje, ki vodi preko njega in njegovih metodičnih zmogljivosti. Razum sam
                     mora racionalno strukturo materije kakor tudi skladnost med našim duhom in
                     racionalnimi strukturami, ki vladajo v naravi, čisto preprosto sprejeti kot
                     dejstvo, na katero se opira njegova metodična pot. Ampak vprašanje, zakaj je to
                     tako, to vprašanje pač obstaja in naravoslovje ga mora prenesti naprej na druge
                     ravni in načine mišljenja – tiste filozofije in teologije. Za filozofijo in na
                     drug način za teologijo je izvir spoznanj, če prisluhneta velikim izkušnjam in
                     spoznanjem iz religioznih tradicij človeštva, še prav posebej iz krščanskega
                     verovanja, in če bi to zavračali, bi s tem nedopustno zožili naše poslušanje in
                     odgovarjanje. Tukaj mi prihaja na misel neka Sokratova beseda Faidonu. V
                     dotedanjih pogovorih se je načenjalo več zmotnih filozofskih mnenj, in zdaj
                     Sokrat pravi: Bilo bi pač razumljivo, če bi človek iz nejevolje spričo toliko
                     zmotnega vse svoje preostalo življenje mrzil in zaničeval vsakršno govorjenje o
                     bivanju. Ampak tako bi si zapravil resnico bivajočega in bi utrpel zelo veliko
                     škodo. Zahod že dolgo ogroža ta odpor do temeljnih vprašanj njegovega razuma in
                     s tem utegne utrpeti samo veliko škodo. Pogum za širino razuma, ne odrekanje
                     njegovi veličini – to je program, s katerim teologija, zavezana biblični veri,
                     vstopa v sodobni disput. »Kdor ne ravna razumno (z logosom), nasprotuje božjemu
                     bistvu,« je rekel Manuel II. v skladu s svojo krščansko podobo Boga svojemu
                     perzijskemu sogovorniku. V ta veliki logos, v to širino razuma vabimo ob
                     dialogu med kulturami naše sogovornike. Ti širino sámo vedno znova spet najti
                     je velika naloga univerze.</p>
               </div>
            </div>
         </div>
         <div type="div1">
            <head>Teharje 2006</head>
            <div type="div2">
               <head>Uvodni pozdrav</head>
               <docAuthor>Marija Zgonc</docAuthor>
               <div type="div3">
                  <p>Dragi prijatelji! Lepo pozdravljam vse, ki ste priromali k našim mučencem na
                        <emph>Teharje</emph>. Tu nas vsako korak spominja na strašno človekovo
                     stisko, na zločin in smrt. Čeprav je naša lepa Slovenija eno samo grobišče, so
                        <emph>Teharje</emph> nekaj posebnega: so najbolj oskrunjen kraj, nikjer ni
                     bil človek tako ponižan in izničen. Zločinci so heroji, zavedni Slovenci pa kot
                     izdajalci pometani v jame, rove in jaške, prekriti z odpadki in smetmi. Bog se
                     nas usmili!</p>
                  <p>Kot vedno na naših slovesnostih, jo spremljajmo tiho in brez ploskanja.</p>
                  <figure>
                     <graphic url="slike_z_63/z_63_42.png"/>
                     <head>Teharje 2006 <name type="author">Tine Velikonja</name></head>
                  </figure>
               </div>
            </div>
            <div type="div2">
               <head>Beseda življenja na kraju trpljenja in smrti</head>
               <docAuthor>Dr. Anton Stres</docAuthor>
               <div type="div3">
                  <p>Drage sestre in dragi bratje!</p>
                  <p>Kakor vsako leto na prvo nedeljo v oktobru smo ponovno zbrani na tem žalostnem
                     kraju teharskega taborišča, odkoder so bili po koncu druge svetovne vojne
                     tisoči ljudi odpeljani na razna bližnja morišča. Tam so bili pobiti, ne da bi
                     kdo njihovo domnevno krivdo dokazal. Zato veljajo do današnjega dne za
                     nedolžne, saj ima vsak človek pravico, da velja za nedolžnega, dokler mu krivda
                     ni dokazana.</p>
                  <p>Zgodil se je zločin in krivci za ta zločin so se dobro zavedali, kaj delajo.
                     Drugače si vsa desetletja po tem ne bi tako krčevito prizadevali, da bi to
                     ostalo zakrito in prikrito za vedno. Tako se je na poseben način potrdila
                     Jezusova beseda iz evangelija po Janezu: »Kdor namreč dela húdo, sovraži luč in
                     ne pride k luči, da se ne bi pokazala njegova dela. Kdor pa se ravna po
                     resnici, pride k luči, da se razkrije, da so njegova dela narejena v Bogu.« (Jn
                     3, 20).</p>
                  <p>Evangelij, ki smo mu prisluhnili, pa nas opozarja, da je vsako tako
                     prizadevanje in prikrivanje zaman in je obsojeno na neuspeh. Seveda misli Jezus
                     najprej na poslednjo sodbo, ko bo On kot sodnik živih in mrtvih dokončno
                     vzpostavil merila pravičnosti in ljubezni za vso večnost. Merila pravičnosti in
                     ljubezni, ki jih rušijo in teptajo vsa naša velika ali majhna zla in grešna
                     dejanja.</p>
                  <p>Toda ni dovolj samo čakati na poslednjo sodbo, na sodni dan. Če so moralna
                     načela pravičnosti in spoštovanja človeškega dostojanstva sleherne osebe
                     poteptana, je treba nemudoma ponovno vzpostaviti njihovo veljavo. To je namen
                     in naloga človeških sodišč, celotne sodne veje oblasti. Ne zaradi maščevanja
                     ali sovraštva, kakor nas opozarja apostol Janez v drugem berilu, kajti
                     sovraštvo vodi v ubijanje in ponovne zločine. Pravico in resnico je treba
                     terjati zaradi naše moralne zavezanosti do spoštovanja človeškega dostojanstva
                     in življenja, ki je neprimerljivo, kakor poudarja tudi Jezus v evangeliju s
                     prispodobo o številnih vrabcih. Če Bog skrbi za sleherno živo bitje, koliko
                     bolj mu lahko zaupamo, da bo poskrbel za nas, svoje otroke. Na poslednji sodbi
                     bo Bog vzpostavil in ponovno uveljavil teptano pravičnosti in ljubezen v siju
                     svojega neskončnega usmiljenja in odpuščanja, pa tudi v siju božje vsevednosti
                     in nezmotljivosti. Na človeških sodiščih pa žal ni vedno tako, a vendar je to
                     njihov pravi namen in dolžnost. Zato je vsako prikrivanje zločina, kakor smo mu
                     bili skozi desetletja priče tukaj na Teharjah, sodelovanje z zločinom in
                     pritrjevanje zlobnemu dejanju.</p>
                  <p>
                     <emph>Teharje</emph> pa so tudi primer in dokaz, kako resnice ni mogoče
                     utišati. »Nič ni zakritega, kar se ne bo razodelo, in skritega, kar se ne bo
                     spoznalo«, pravi Jezus. Resnica in pravica sta močnejši od teme in noči, od
                     molka in pozabe, v katero bi radi zločinci zakopali svoje žrtve in svoja
                     dejanja. Toliko drugih grobišč vstaja zadnje dni iz izsiljene pozabe v
                     kristalno jasno in grozljivo svetlobo njihove nečloveškosti. Pri tem še posebej
                     mislim na grobišča, ki so bila desetletja zamolčani zadnji zemeljski dom
                     nemočnih ranjencev, invalidov in bolnikov. Ta odkritja zadnjega časa, ki samo
                     materialno potrjujejo, kar se je vseskozi vedelo, tudi dokazujejo, kako se
                     komunistična totalitarna in revolucionarna strategija ni ustavila pred nobenim,
                     še tako gnusnim dejanjem, če je šlo za doseganje njenih perverznih ciljev. Kako
                     bi mogli zdravi in mladi fantje, ki so bili tukaj na Teharjah zaprti,
                     pričakovati pravico in sočutje, če ga niti nemočni ranjenci in bolniki niso
                     mogli najti v očeh in srcih od zmage in sovraštva pijanih revolucionarjev.</p>
                  <p>To je naša zgodovina, to je naša preteklost, na katero pa se ne smemo navaditi
                     v tem smislu, da bi postali brezbrižni in moralno otopeli in se ne bi znali več
                     zgroziti nad grmado gorja in trpljenja, krivic in zločinov, ki so se dogajali
                     na naših tleh. Bojim pa se, da se ravno to dogaja. Javno mnenje je komaj
                     zaznalo nove dokaze o zločinu pobitih ranjencev, bolnikov in invalidov. Zaradi
                     naše odgovornosti za sedanjost in prihodnost, moralne zavesti in dovzetnosti za
                     to, kar je prav in kar ni prav, se ne smemo notranje sprijazniti s preteklimi
                     zločini. Naša naloga je, da pridemo do dna: ne samo do dna prepadov in brezen,
                     iz katerih še danes prinašajo raziskovalci na dan otipljive dokaze nasilja in
                     bratomornega zločina. Naša naloga je, da pridemo do dna zločina samega, da ga v
                     celoti zavržemo, da pridemo torej do dna moralne odgovornosti in tistih, ki to
                     odgovornost nosijo.</p>
                  <figure>
                     <graphic url="slike_z_63/z_63_43.png"/>
                     <head>Škof Stres blagoslavlja romarje <name type="author">Tine
                        Velikonja</name></head>
                  </figure>
                  <p>To je v prvi vrsti naloga sodne veje oblasti v naši državi. Temeljna naloga
                     vsake države vredne tega imena je, da jamči vsem državljanom – tudi mrtvim –
                     pravico do pravice in poštene razsodbe. Vendar pa v naši državi na to
                     izpolnitev njene naloge tukaj in drugod pobiti med drugo svetovno vojno in po
                     njej že predolgo čakajo.</p>
                  <p>Za srečo naših rajnih sicer ni odločilno, ali bo sodna veja oblasti zmogla
                     potrebno politično in ideološko nepristranskost in poklicno odgovornost, da bo
                     nazaj vzpostavila merila moralnosti in človečnosti, ki so bila poteptana na
                     vseh povojnih moriščih v naši domovini. Naši rajni so namreč svojo pravico že
                     našli v Božjem sočutju in Božjem usmiljenju.</p>
                  <p>Toda za našo lastno prihodnost je to usodnega pomena. Kajti z nemarnim odnosom
                     do zločinov, ki so jih zagrešili komunistični revolucionarji, bi si naše
                     pravosodje napisalo zelo hudo lastno moralno obsodbo. »Nič ni zakritega, kar se
                     ne bo razodelo, in skritega, kar se ne bo spoznalo,« pravi Jezus v evangeliju.
                     Naše pravosodje ima samo eno izbiro: ali da stori vse, da poišče, poimenuje in
                     obsodi prave krivce ali pa bo Božja in človeška obsodba padla enkrat tudi
                     nanj.</p>
                  <p>Gre za to, ali bomo ostali do konca zavezani temeljnemu moralnemu načelu, da je
                     treba absolutno spoštovati vsako človeško življenje. Na to opozarja Jezus v
                     evangeliju. »Kajti veliko več kakor mnogo vrabcev ste vredni vi ... « Vrednost
                     vsakega človeškega življenja je neprecenljiva: tudi življenje nerojenega
                     človeka in življenje ranjenca ali bolnika, invalida ali ostarelega človeka je
                     absolutna vrednota, zato ga tudi Bog ščiti z vso svojo močjo in oblastjo, če ga
                     že ljudje ne zmoremo vedno dovolj spoštovati in varovati. S svojim vstajenjem
                     od mrtvih je Jezus to potrdil na najvišji način, zato nam odpira pot v
                     nesmrtnost, v katero smo skupaj z njim poklicani vsi.</p>
                  <figure>
                     <graphic url="slike_z_63/z_63_44.png"/>
                     <head>Škof Stres in minister Drobnič <name type="author">Tine
                        Velikonja</name></head>
                  </figure>
                  <p>Od mrtvih vstali Jezus pa hkrati utemeljuje naše upanje, da bo kljub vsemu
                     zamolčevanju in izkrivljanju zgodovinskih dejstev, kljub vsemu zastraševanju in
                     krivicam nastopil dan vesoljne sprave in zmage pravičnosti nad krivico in dan
                     zmage resnice nad molkom in lažjo. V Jezusu Kristusu je smrt ob svojo najvišjo
                     moč, posebej pa še ob tisto moč, v katero upajo vsi zločinci in krivičniki tega
                     sveta, ko računajo, da bodo njihova zla dejanja enkrat dokončno pozabljena in v
                     poslednjem niču izničena, se pravi izravnana z najbolj plemenitimi in
                     občudovanja vrednimi dejanji nesebičnosti in svetosti. V interesu poštenega in
                     pravičnosti zavezanega človeka ni nihilizem, ki pravi: Boga ni, zato bo na
                     koncu koncev vse en sam nič, vse ena sama črna noč, v kateri bo vse, kar je
                     bilo najboljše in kar je bilo najslabše, enako črno, enako ena sama tema. Mi
                     kristjani, ki verujemo v Jezusa Kristusa, od mrtvih vstalega, verujemo, da bo
                     na koncu ena sam svetel dan, dan Božje pravičnosti, usmiljenja in ljubezni.
                     Zadnjo besedo bo imel živi Bog, ki je pravičen, usmiljen, ki odpušča in ljubi
                     vse, kar je ustvaril. »Tisti, ki vanj zaupajo, bodo spoznali resnico ... «, smo
                     slišali v prvem berilu. Zato nas Jezus vzpodbuja: »Ne bojte se!« Amen.</p>
               </div>
            </div>
            <div type="div2">
               <head>Zakaj prihajam v Teharje</head>
               <docAuthor>Jožica Koželjnik</docAuthor>
               <div type="div3">
                  <p>Zakaj prihajam leto za letom sem, ko ne jaz ne moji bližnji sorodniki nismo
                     neposredno občutili grozot, ki so se tu dogajale?</p>
                  <p>Za <emph>Teharje</emph> sem slišala že kot otrok – kakor za Kočevski rog in
                     Turjak in Rab ... Starši niso molčali, čeprav so se zavedali, v kako nevarno
                     tveganje se spuščajo. Skoraj šepetaje so nam govorili o grozljivih pobojih in
                     nas bolj prosili kot ukazali, naj molčimo. Še zlasti v šoli, kjer je bilo vse
                     nasičeno od pretiranega poveličevanja zmagovalcev. Ob takih pogovorih mi je
                     bilo vedno tesno pri srcu, bilo je tako strašno in nezdružljivo z mladostno
                     radoživostjo in veseljem. Vendar sem čutila in verjela, da starši govore
                     resnico. V času odraščanja sem prebrala pretresljivo lepo Mauserjevo knjigo,
                     Ljudje pod bičem. Prebrala sem jo enkrat in dvakrat, trikrat – s čudno silo me
                     je prevzela, ob njej je postajala krvava zgodovina mojega naroda tudi moja
                     zgodovina. Nenadoma sem se zavedela, da ne morem brezbrižno mimo vsega, kar se
                     je dogajalo v medvojnih in povojnih letih in se je tako krčevito zažrlo v naše
                     narodno telo, v dušo in duha naroda, ki mu tudi sama pripadam in ga srčno
                     ljubim.</p>
                  <figure>
                     <graphic url="slike_z_63/z_63_45.png"/>
                     <head>Jožica Koželjnik <name type="author">Bogomir Štefanič</name></head>
                  </figure>
                  <p>Tako sem nekoč sama obiskala Teharje. Pred mano so zaživele podobe iz knjige g.
                     Janeza Zdešarja, Spomini na težke dni. Tu je bilo torej taborišče. Mučilnica
                     nedolžnih ljudi, sestradanih, žejnih, prezeblih, bolnih, ponižanih. Trpečih do
                     skrajnih meja. Vsa njihova krivda je bila v tem, da so hoteli ostati zvesti
                     Bogu, vrednotam katoliške vere in svojemu narodu. Med njimi so bili betežni
                     starčki, zgarani od trdega dela – to je bil njihov pokoj. Tu so bili očetje –
                     vsi njihovi načrti za prihodnost so bili na silo pretrgani in ograjeni z bodečo
                     žico novega, krutega sistema. Pa matere – že brez mučenja so dovolj trpele,
                     odtrgane od svojih ognjišč, v boleči skrbi za svoje sirote, ki so ostale Bog ve
                     kje. Tu so bili duhovniki in bogoslovci, ki ob lastnem trpljenju niso pozabili
                     na svoje posebno poslanstvo. Vzpodbujali in bodrili so svoje sotrpine ter jim
                     delili božjo tolažbo. Tu so bili tudi in predvsem mladi ljudje, obetavni cvet,
                     žlahtna mladika našega naroda. Nikoli se niso vrnili na svoje domove, k svojim
                     nevestam, da bi obudili nov rod dobrih ljudi. Taborišče je pogoltno pilo njih
                     nadebudno moč, ubijalo fantovski ponos in surovo poteptalo nežno hrepenenje
                     dekliških src. O, celo dojenčkom niso prizanesli! Vzeli so jih materam iz
                     varnih, toplih naročij in pustili, da so v lakoti in vročini, zapuščeni
                     umirali.</p>
                  <p>Veter otožno potegne čez planjavo in me zdrami iz zamišljenosti. Pretresena
                     sem. Kaj je res mogoče, da so se peklenske sile razbesnele v taki meri in s
                     tako strahotno močjo, da še zemlja ne more pozabiti tega trpljenja in krivic in
                     se oglaša, kadar veter zaveje preko nje?!</p>
                  <p>Kako bi potemtakem mogli zakopati vse to brezdanje trpljenje pod debele plasti
                     strupenih odpadkov in utišati nikoli izkričane bolečine z vodami umetnega
                     jezera?! Saj ne more biti vsa ta kri, v potokih tekoča, pozabljena do sodnega
                     dne! To je vendar moja, naša kri, ki teče tudi po naših žilah in nas veže z
                     njimi, ki so tu trpeli in ostali zvesti. Ki so med petjem odhajali v smrt in so
                     umirali z molitvijo na ustih, da, celo z besedami odpuščanja.</p>
                  <p>S tem so si prislužili palmovo vejico mučeništva.</p>
                  <p>Oni so naši, slovenski mučenci. Zato je zemlja, na kateri stojimo, sveta
                     zemlja. Kraj, kjer je nekoč divjal krvavi peklenski ples, je posvetila kri teh
                     naših pogumnih ljudi, ki sta jim Bog in narod pomenila več kot lastno
                     življenje. Oni so priprošnjiki, naši varuhi in pomočniki v trdem boju za
                     vrednote, ki so nam svete in so bile svete tudi njim. Zato bom spet in spet
                     romala s svojo družino na ta sveti kraj, da jih počastimo, se jim zahvalimo in
                     jim priporočimo sebe in ves naš narod, tako zelo potreben njihove
                     priprošnje.</p>
                  <figure>
                     <graphic url="slike_z_63/z_63_46.png"/>
                     <head>Teharje 2006 <name type="author">Tine Velikonja</name></head>
                  </figure>
               </div>
            </div>
            <div type="div2">
               <head>Ime zločina – Teharje, Srebrenica, Konfin</head>
               <docAuthor>Dr. Tine Velikonja</docAuthor>
               <div type="div3">
                  <p>Danes smo prišli že sedemnajstič skupaj z namenom, da se spomnimo naših bratov
                     in sestra, ki so na tem kraju trpeli in z njega odhajali v smrt. V taborišču,
                     ki so ga leta 1943 postavili Nemci za predvojaško vzgojo in je bilo v njem
                     prostora za petsto ljudi, se je 31. maja in 1. junija 1945 zgodil svetopisemski
                     čudež, ko so v njegovo južno polovico, na prostor, ki je meril slab hektar,
                     zgnetli pet tisoč iz Vetrinja vrnjenih slovenskih domobrancev in njihovih
                     civilnih spremljevalcev. Kjer stojimo zdaj, kjer stojite zdaj, so stale počez
                     vzporedno poveljniške barake, torej glavna, kuhinja, skladišče, na ravnici pred
                     nami pa šest barak, v dveh vrstah, po tri v vsaki in med barakami levo manjše
                     dvorišče in desno večje. Tu pred nami je bilo zloglasno dvorišče C, tja so dali
                     domobrance, ki so bili določeni za smrt. Barake so bile dolge petdeset metrov,
                     široke okrog deset, in v vsaki je bilo prostora, kot sem že rekel, za največ
                     sto ljudi. Pa se je na tem prostoru, v taborišču znašlo pet tisoč ljudi.</p>
                  <p>Tu so v dvorišču C v poletnem soncu, nočnem hladu in jutranji megli čakali na
                     zadnjo pot domobranci, ki so bili v to skupino dodeljeni. Torej vemo, ležali so
                     pod milim nebom na grobem kamenju, šodru, – kot se mu reče – pod katerim je bil
                     leš; zato so njihovi obrazi postajali vedno bolj črni, kot da bi prihajali iz
                     rudnika, zaradi lakote in žeje, nočnega hladu in dežja, pa vedno bolj upadli in
                     ostri. Gledali smo, kako so jim z žico vezali roke, videli, kako so se zvezani
                     po dva skupaj vzpenjali na tovornjak, plahto videli, ki jih je zagrnila, in
                     topo opazovali, kako je konvoj izginjal v mraku. Pa se – meni vsaj – ni zdelo
                     nič čudnega. Na delo grejo, na delo grejo, da bodo odslužili za svojo krivdo.
                     Takih transportov je bilo petnajst, šest malih tovornjakov, na vsakem 40
                     ujetnikov in štirje oboroženi stražarji. Prvi je šel 2. junija, v soboto, sredi
                     noči z oficirji, potem pa na nekaj dni različno, naključno, tako je da zadnji
                     transport šel proti koncu junija in potem je bilo to dvorišče izpraznjeno.</p>
                  <figure>
                     <graphic url="slike_z_63/z_63_47.png"/>
                     <head>Govori Tine Velikonja <name type="author">Andrej Zgonc</name></head>
                  </figure>
                  <p>Pred nekaj tedni sem se na poti po Srbiji in vzhodni Bosni ustavil v
                     Srebrenici. V Potočarjih ob cesti med Bratuncem in Srebrenico so ogradili
                     prostor, skoraj tako velik kot tale teharski z odlagališčem trdnih odpadkov
                     vred, seveda, vse tole, kar vidimo pred sabo – ne samo to, kar omejuje ta
                     drevored, oziroma ta stena cipres. Na njem je tri tisoč grobov žrtev, ki so jih
                     prepoznali, na vsakem grobu nagrobnik iz belega marmorja in skupna grobnica za
                     druge; na začetku 40 metrov velik krog poševno položenih kamnitih blokov, na
                     njih pa po abecednem redu izpisana imena vseh devet tisoč žrtev pobojev leta
                     1995. V opuščeni tovarni akumulatorjev na drugi stani ceste, kjer so morili,
                     bodo uredili muzej. Srebrenica in Teharje imata veliko skupnega. Pri obeh je
                     šlo predvsem ali samo za vojake, ki so se predali in položili orožje, pri obeh
                     je sodelovala tuja vojska, ki je predajo sprejela in ki naj bi skrbela za
                     varnost ujetnikov, pri obeh je prišlo do izdaje; v Vetrinju zaradi
                     preračunljivosti britanskih vojakov, v Srebrenici zaradi strahopetnosti
                     holandskih, končno dejanje pa je opravila ista partizanska vojska, leta 1945
                     slovenska na vrhuncu svoje moči, leta 1995 jugoslovanska ob svojem zatonu.
                     Vojaki, ki so morili leta 1995, so bili prepričani, da jo bodo prav tako gladko
                     odnesli kot njihovi predhodniki pol stoletja prej in da se zločin izplača. Pa
                     so se ušteli. Medtem ko pomorjeni leta 1945 še danes niso uradno mrtvi in
                     nimajo groba ter niti eden od zločincev, ki so ga zagrešili, ni bil postavljen
                     pred sodišče, so deset let po Srebrenici mrtvi pokopani, resnica napisana,
                     zločinci pa z izjemo Radka Mladića odkriti in kaznovani. Teharje s Starim
                     Hrastnikom in Škofovi zavodi v Šentvidu z Rogom imajo s Srebrenico še nekaj
                     skupnega. Če bi bili s poboji ob koncu 2. svetovne vojne opravili na podoben
                     način, kot so v Srebrenici, se pol stoletja kasneje nihče ne bi lotil takega
                     zločina, saj bi vedel, da dejanja ne bo mogel prikriti in kazni ne uiti. Pa še
                     to, da ni v Celju nobene table, ki bi opozarjala na Teharje, ne v Kočevju, ki
                     bi nas pripeljala do grobišč pod Krenom in pod Macesnovo gorico, tudi za
                     Potočare in njihovo pokopališče ne najdeš nobene table ne v Bratuncu in ne v
                     Srebrenici. Tako občina Celje, kot Republika srbska takih spomenikov ne
                     marata.</p>
                  <p>Zato govorimo o teh dogodkih. Ob njih se namreč vprašujemo, ali smo Slovenci
                     pri sebi, ali vemo, kakšni moramo biti, da bomo obstali v svojem zgodovinskem
                     prostoru in živeli kot narod. Ali sploh vemo, kaj se pravi, živeti kot narod?
                     Najpogosteje ponavljani stavek ob letošnjih junijskih proslavah ob 15 letnici
                     slovenske državnosti, slišati ga je bilo z državnega vrha, je bil: »Ne bomo
                     največji, lahko pa smo najboljši!« Kaj se pravi, biti najboljši v sedanjem času
                     in tukaj? Upali smo, da bo narodova kulturna elita to vprašanje zgrabila in ga
                     napravila za vsenarodno temo, da bo segla do srca slehernemu Slovencu. Ali
                     pomeni biti najboljši, da imamo največji bruto proizvod, najvišji dohodek na
                     prebivalca in najvišje pokojnine, ali to pomeni, da ne bomo več hodili na morje
                     v Slovensko Istro ampak na Kanarske otoke, Sejšele in Bahame, da bomo imeli še
                     večje in hitrejše avtomobile, ali to pomeni biti najboljši, obenem pa je namreč
                     tako, kot je nedavno povedal France Bučar na televiziji, ko je med mnogimi
                     zmedenimi stavki izgovoril tudi enega zelo razumljivega in pretresljivega, »da
                     nas čez trideset let več ne bo!«. Pri tem je mislil na rodnost pri Slovencih,
                     ki je tako nizka, da zasedamo zadnje mesto v Evropi. Mar to pomeni biti
                     najboljši?</p>
                  <p>Postali smo neresnični, ne vemo več, katere reči so prve in katere druge, ne
                     vemo, katere so tiste, ki ne dovoljujejo nobene debate, kot je, denimo, da je
                     treba razveljaviti sodbo proti škofu Rožmanu in ga s tem oprati vsake krivde,
                     da je to naloga slovenske države, da to mora napraviti, sicer je ne bo več, ker
                     bo nehala biti država. Ostala bo namreč v protislovju, kakor sama v sebi
                     zanikujoča misel, taka bi bila ta država. Ali afera z Ribičičem. Pravijo, da za
                     neko državo ni toliko pomembno, kakšno vlado ima, kakšno šolstvo, kako razvito
                     gospodarstvo, važno je predvsem, kakšno je njeno sodstvo. In v tem primeru je
                     sodstvo padlo na celi črti.</p>
                  <p>Ljudje, ki poznajo Slovenijo samo od daleč, in gledajo na dvomilijonski narod
                     na južni strani Alp v duhu pod geslom »majhno je lepo«, se čudijo, ko pridejo k
                     nam na obisk, da smo tako sprti med seboj. Že tega ne razumejo, da se ne moremo
                     sporazumeti, kaj početi s tremi najbolj nepotrebnimi rečmi – denimo – v
                     Ljubljani, z vzpenjačo na grad, s spomenikoma Kidriču in Kardelju pred
                     Cankarjevim domom in s svobodnimi sindikati, celo pa jim ne gre v glavo, s
                     kakšno ihto si skočimo v lase, čim je na vrsti državljanska vojna. Skrajni čas
                     je, da pospravimo po hiši in končamo žalostno storijo o komunistični revoluciji
                     oziroma puču, o državljanski vojni, zlasti pa poglavje o povojnih pobojih.
                     Država je tista, ki bi morala priti z resnico na dan, državni zbor bi moral z
                     izjavo izenačiti obe strani, in povedati, da je bila revolucija, bila
                     državljanska vojna. Resnico je treba vnesti v učbenike od vrtca naprej, resnica
                     mora postati del našega vsakdana, da se ne bo nihče drznil strašiti z rdečo
                     zvezdo, podobno kot ni dovoljeno rogoviliti s fašistično butarico ali
                     nacistično svastiko, in da si ne bo nihče drznil zmerjati domoljubov, ki so šli
                     v smrt s tega kraja, kjer stojimo, da so izdajalci.</p>
                  <p>Vaclav Havel si je za geslo izbral »Živeti v resnici!« Žal mi še vedno živimo v
                     laži. »Laž je nesmrtna duša komunizma«, kar kar naprej ponavljamo. To je rekel
                     poljski filozof Leszek Kolakowski. »Komunizem je sistem organizirane laži!« Mi
                     to doživljamo in slovenska duša je zato zbegana, neorientirana, naša osnovna
                     labilnost, negotovost, moralna, politična in kulturna izvira iz pritiska
                     organizirane laži. Poglejte samo medije. Zakaj se v Sloveniji ne more
                     vzpostaviti resnica? Zakaj je tako? Denimo – o tem smo že slišali pri pridigi –
                     ob izkopavanjih pri Konfinu nad Grčaricami, bi morali nad najdbo ponoreti. Iz
                     brezna so vendar potegnili kosti 88 ranjencev. Junija 1945 so jih pobrali po
                     ljubljanskih bolnišnicah in tja odpeljali. Kot vemo, so ranjeni vojni ujetniki
                     najbolj krhka bitja na svetu. Samo nego jim odtegneš, samo nego nekaj dni, pa
                     se znajdejo v krvi in gnoju. Kakšen svet pa je to bil, kakšni ljudje so bili
                     to, da so nekaj takega počeli z njimi. Če niso mogli skrbeti zanje, bi jih
                     lahko predali svojcem ali pa pozvali mednarodne humanitarne organizacije, naj
                     jih prevzamejo.</p>
                  <p>Žalostno vlogo igrajo pri tem zdravniki. Pol stoletja smo poslušali hvalospeve
                     o partizanski saniteti kot najbolj svetli plati osvobodilnega boja, pred
                     kratkim je bila ponovno vložena zahteva, da se bolnišnica Franja vpiše v
                     Unescovo dediščino kot spomenik človeški humanosti. A ko je prišla za te
                     zdravnike ura preizkušnje, ko bi se morali odločati po svoji vesti in slediti
                     Hipokratovi prisegi, so odpovedali na celi črti. Dolgo smo mislili, da so samo
                     nemočno prenašali divjanje partizanske soldateske, ko se je izživljala nad
                     ranjenci in bolniki, pred nekaj leti pa smo prišli do dokumenta, ki govori
                     drugače. S pisalne mize predstojnika interne klinike dr. Igorja Tavčarja ga je
                     izmaknila glavna medicinska sestra, sestra Jedrt, Marija Kršmanec, z Bevk pri
                     Ljubljani, zmaknila, ne da bi on to zapazil, predala dokument sorodnikom, ki so
                     ga skrbno čuvali in so ga pred približno desetimi leti izročili dr. Lovru
                     Šturmu. To je s. Jedrt, zato o njej govorim. Bila je izredna žena, ki je
                     zdravila mene in brata, ko sva se vrnila s tifusom s Teharij, zdravila je tudi
                     Janeza Zdešarja, ko se je priplazil kot begunec iz Teharskega taborišča do
                     Ljubljane. In ironija, tragedija, sestre so razpustili, razgnali, šla je v
                     Bitolo in tam čez štiri leta umrla prav za tifusom.</p>
                  <p>Na tem seznamu je bilo, vidite, 65 ranjencev z najrazličnejšimi poškodbami. Od
                     tega ji je bilo 40 pobranih s stare kirurgije. Imeli so v glavnem strelne in
                     minske rane, pretežno na spodnjih udih. Sedem nadaljnih bolnikov je imelo
                     odprto tuberkulozo, pet je bilo paraplegikov in tako dalje. Vrhunec tega
                     seznama petinštiridesetih ranjencev – to so bili tisti z oznako »povodom
                     naredbe majorja Mitje« – pa je podpis predstojnika interne klinike dr. Igorja
                     Tavčarja, ki je s tem dovolil preselitev in transport.</p>
                  <p>Teh 65 ranjencev so odpeljali iz ljubljanskih bolnišnic. Odpeljali so jih
                     najprej v prisilno delavnico in so jih tam imeli nekaj časa, potem pa – kot
                     vemo – ponoči 24. junija čez Ribnico, Rakitnico h Konfinu, ampak na koncu –
                     vidite – je podpisan dr. Igor Tavčar lastnoročno, in tole piše: »Za spremstvo
                     pri prevozu težko bolnih pacientov–zapornikov sta potrebni dve sestri. Kar
                     potrjuje in dovoljuje podpisani.« Dve sestri za petdeset težkih, nepomičnih
                     ranjencev.</p>
                  <p>In kaj je ironija? Igor Tavčar je delal kariero, postal dosmrtni predstojnik
                     interne klinike, postal član Slovenske akademije, in celo kaj se dogaja?
                     Novembra letos bodo že 48. dnevi slovenskih internistov, ki nosijo naziv
                     Tavčarjevi dnevi.</p>
                  <figure>
                     <graphic url="slike_z_63/z_63_48.png"/>
                     <head>Teharje 2006 <name type="author">Tine Velikonja</name></head>
                  </figure>
                  <p>Da končam. Ponavljam, Slovenci ne bomo nikoli največji, kaže pa tudi, da ne
                     najboljši. Znano je, da sicer z mrtvimi ni težav, zadovoljni so že s skromnim
                     grobom in nagrobnim kamnom, pa da se kdo spomni njihovih vdov in sirot, težave
                     so s preživelimi, ti povzročajo zgago. Najraje bi nas ukinili. Lani je bila na
                     tem kraju državna proslava ob 60- letnici dogodkov, na katero nas niso povabili
                     ne osebno in ne skupinsko, čeprav so dobro vedeli, kje nas lahko najdejo.
                     Priznamo, da je težko gledati starčke, ki se gnetejo v prvih vrstah, pa naj
                     spremljamo prenos slovesnosti iz Dachaua, Mauthausna ali Auschwitza, kako se
                     jim iz ustnih kotov cedi slina, kako se opotekajo ob svojih berglah in se jim
                     plešaste glave svetijo kot jajčne lupine, težko poslušati, kako jim v ustih
                     šklopotajo proteze, a taka je pač manira, da se jih na take slovesnosti vabi in
                     jim celo dovoli, da zbranim izjecljajo nekaj besed.</p>
                  <p>A mi se ne damo. Ravnali bomo podobno kot gospodar, ki ga prepričujejo, naj
                     prepiše posestvo na sina. Zavrača jih in jim pred nos moli palec: »Dokler bo
                     tale migal, grunta ne dam!« In podobno kličemo mi. Hodili bomo na Teharje, pa
                     naj bomo povabljeni ali ne. Hodili bomo z občutkom, da izpolnjujemo obljubo, ki
                     smo jo dali bratom in sestram, odhajajočim v smrt, da jih ne bomo pozabili. Čas
                     je, da tudi ta prostor najde svoj mir! Hvala lepa.</p>
               </div>
            </div>
         </div>
         <div type="div1">
            <head>Intervju</head>
            <div type="div2">
               <head>Pogovor z dr. Ljubom Sircem</head>
               <docAuthor>Justin Stanovnik</docAuthor>
               <div type="div3" subtype="intro">
                  <p>Dr. Ljubo Sirc, veseli nas, da se lahko pogovarjamo z Vami. Mislimo, da pogovor
                     z Vami daje realno priložnost, da postavimo v jasnejšo luč in določimo ostrejše
                     konture nekim ključnim dejstvom, ki so oblikovala slovensko zgodovino v minulem
                     stoletju. Upam, da bomo to priložnost prav izrabili, mi s svojimi vprašanji, Vi
                     s svojimi odgovori. Vi to dobro veste, saj ste velik del svojega življenja
                     preživeli v anglosaškem svetu, ki ve, kaj pomeni »posing the right sort of
                     questions«. Odgovornostje torej tako na nas kot na Vas, na nas mogoče še
                     večja.</p>
                  <p>Odgovornost je zares velika. Sploščenost duha v naši domovini je dosegla že
                     tako stopnjo, da ne samo ne razlikuje več med tem, kar je pomembno in kar je
                     nepomembno, ampak se ne vznemirja več niti ob tektonskih premikih v načinu
                     človekovega obstajanja. Ali naj Vas spomnim na grozljivi molk Slovenije, ko so
                     iz brezna Pri konfinu prinesli na dan kosti 81 ranjencev, ki so jih vanj,
                     ustreljene, pa tudi žive, pehali partizani? Ali se je v petnajstih letih
                     zgodilo kaj večjega kot je izkop teh pobitih ranjencev? Ali so šli ljudje na
                     ulice? Ali so zabučali trgi po velikih mestih od moralnega ogorčenja? Nobeden
                     se ni zganil. Duhovna elita je še naprej neprizadeto gnala svoj kulturni
                     biznis. Zgodil se je veliki zločin, potem se je ta zločin pokazal v tem, kar je
                     bil, a se je izkazalo, da to nikogar ne zanima. O drugih simptomih, ki
                     razkrivajo duhovno krizo našega časa, ne bom govoril. S primerom, ki sem ga
                     omenil, sem hotel intonirati naš pogovor. Hotel sem mu dati značaj urgentnosti.
                     Sedaj pa bi, če dovolite, začel s prvim vprašanjem. Pojdimo in medias res.</p>
               </div>
               <div type="div3">
                  <p>Kako ste prišli v stik z inž. Črtomirom Nagodetom in s Staro in Novo pravdo?
                     Kako bi to skupino politično opredelili? Zakaj je, po Vašem mnenju, morala
                     nujno trčiti s Partijo, kar je imelo za posledico, da je bila konec januarja
                     leta 1942 izključena iz OF?</p>
                  <p>Spomladi leta 1939 sem se po dveh letih vrnil v Jugoslavijo iz Švice, kjer sem
                     zdravil pljučno tuberkulozo z ležanjem in se učil francoščine. Pripravljal sem
                     se tudi na maturo in jo opravil z letom zamude.</p>
                  <p>Nemci so vdrli na Poljsko na dan, ko sem se šel vpisat na univerzo. Spominjam
                     se kot danes, da sem korakal čez Kongresni trg, ko so zvočniki naznanjali
                     začetek vojne.</p>
                  <p>Zaradi enoletne zamude pri maturi in dolge odsotnosti posebej v Ljubljani nisem
                     imel kaj prida znancev. Morda ni bilo docela nenaravno, da sem tako zašel med
                     člane Akademskega kluba Jugoslavija, pravzaprav ne med člane marveč med
                     disidente. Kakih petindvajset članov je izstopilo, ker se jim je zdelo, da ima
                     klub preveč tesne stike s starimi liberalnimi politiki, pravzaprav z JNS.</p>
                  <p>Ta odpor proti starim je bil tisti čas na dnevnem redu. Sam se s tem
                     razpoloženjem nisem docela strinjal, toda družil sem se z disidenti vendarle.
                     Leto 1940 smo preživeli v političnih debatah, toda leta 1941 se je začelo
                     zares.</p>
                  <p>Kranj so Nemci kmalu zasedli. Vsa moja družina se je zatekla v Ljubljano in
                     Nemci so nam zaplenili vse premoženje. Mojega deda Cirila Pirca, dolgoletnega
                     kranjskega meščana, je tako prizadelo, da je maja 1941 v Ljubljani umrl.</p>
                  <p>Mladi smo naravno takoj mislili na to, da se je treba napadalcu upreti. Rado
                     Bordon in Boris Zidarič sta z menoj hotela začeti podtalno gibanje; imeli smo
                     se za trojko, ki se bo povezovala naprej. Vendar so Bordona in Zidariča
                     Italijani že čez nekaj dni aretirali, tako da bi bil ostal sam, če me ne bi
                     bila poiskala Dušan Savnik in Stane Lenardič. Nato smo se povezovali naprej in
                     pri tem prišli v stik z Milošem Lokarjem, okoli katerega se je zbralo kar nekaj
                     pravnikov iz prvega letnika in mladih pomorskih oficirjev, med katerimi je bil
                     njegov brat.</p>
                  <figure>
                     <graphic url="slike_z_63/z_63_49.png"/>
                     <head>Dr. Ljubo Sirc in urednik Zaveze Justin Stanovnik <name type="author"
                           >Tine Velikonja</name></head>
                  </figure>
                  <p>Prav kmalu je nekdo, menda Stane Lenardič, prinesel novico, da sta Savnik in on
                     dobila stik s Črtomirjem Nagodetom, ki je bil nekaj časa docent na gradbenem
                     oddelku, vendar je zašel v spor s profesorjem. Zbral je celo vrsto tehnikov,
                     novinarjev, skratka svojih prijateljev. Bil je toliko na levo, da je bil celo
                     tajnik Društva prijateljev Sovjetske zveze. Želel je planirati gospodarstvo in
                     večinoma vse podržaviti.</p>
                  <p>Z njim in z ljudmi okoli njega smo se torej povezali in začeli iskati naprej,
                     kaj bi se še dalo storiti politično, čeprav se je Nagode zavzemal predvsem za
                     načrte za prihodnost Jugoslavije.</p>
                  <p>Razpoloženje, ki je vladalo, bo morda pokazala moja lastna zgodba. Mene je
                     Nagode dodelil oddelku za propagando, ki ga je vodil moj nekdanji gimnazijski
                     profesor Kolar. Ko sem se javil pri njem, se je delal, kot da nič ne ve;
                     Nagodetu pa je dejal, da jaz ne morem biti član, ker sem »socialno nečist«,
                     namreč tovarnarjev sin.</p>
                  <p>Nagode je dejal, da bodo tudi sinovi kapitalistov morali pomagati pri novem
                     redu, saj so sposobni. Kljub temu me je prestavil v gospodarski oddelek, Kolar
                     pa je iz Pravde izginil.</p>
                  <p>Prišel je 22. junij 1941, ko so komunisti prenehali s svojo medlo akcijo in
                     začeli zahtevati borbo. Nagode je imel z njimi zvezo iz Društva prijateljev
                     Sovjetske zveze, tako da so kmalu stekli razgovori o skupnih nastopih in
                     pristopu v Osvobodilno fronto. Glavna ovira je bila, da smo imeli vtis, da
                     komunisti hočejo v nekako Srednjo Evropo, saj so govorili o dobrem nemškem
                     narodu in podobno.</p>
                  <p>Avgusta je Pravda, kakor se je imenovala Nagodetova skupina, vstopila v OF,
                     vendar so se težave začele takoj. Nekako isti čas so se začele širiti tudi
                     novice o Mihajloviću v Srbiji. Prišli so sli iz Srbije, med njimi kot posebno
                     važna oficirja Avšič in Novak.</p>
                  <p>S komunistične strani so se pojavile obtožbe, da je Mihajlović nezanesljiv in
                     pravzaprav izdajalec, vendar so bile te obtožbe povezane z zahtevami, da mora
                     OF obvladati vse. Celo tako daleč je šlo, da je OF grozila s smrtno kaznijo
                     vsem, ki bi se poskušali boriti proti okupatorjem zunaj OF.</p>
                  <p>S tem se nas večina v Pravdi ni strinjala, tako da smo protestirali in da je
                     Nagode celo napisal spomenico, na katero naj bi vodstvo OF odgovorilo. Namesto
                     odgovora so Pravdo kot skupino izključili iz OF. Ta formulacija kaže, da nas
                     takrat še niso imeli namena pobiti, kar bi po svojih pravilih morali storiti,
                     če bi nas izključili kot posameznike.</p>
                  <p>Kot je sedaj znano, je jugoslovanska KP ob koncu leta 1941 odredila prehod iz
                     osvobodilne v razredno vojno in se je temu primerno obnašala. Iz Moskve so jih
                     opozorili, da prehitevajo dogodke, tako da so se Tito in njegovi nekoliko
                     pomirili, vsaj v besedah, v dejanjih pa se ni veliko spremenilo.</p>
                  <p>Ta izključitev je razkrila značaj OF in njeno tako imenovano koalicijo. Ali se
                     s tem strinjate?</p>
                  <p>Seveda se strinjam. Povedati vendar moram, da to že prej ne bi bilo težko
                     uganiti, ako bi se ljudje pozanimali, kaj komunisti pravzaprav počnejo. Bolje
                     povedano, kako bodo taktizirali, da pridejo na oblast. Leninistična taktika je
                     bila (in je morda še), da se komunisti povežejo z drugimi v organizacijo –
                     ljudsko fronto, osvobodilno fronto – in jo zatem prevzamejo. Pri tem jim pomaga
                     propaganda o vmesnih ciljih – na primer osvoboditev – medtem ko v resnici gre
                     edino za njihovo oblast. Sam sem se šele pri partizanih in potem v zaporu
                     prikopal do te vednosti z branjem in preučevanjem komunistične literature. Leta
                     1941 je le malo ljudi imelo o tem kak pojem.</p>
                  <p>To neznanje ni bilo samo slovenska napaka. Ko sem pribežal na Zahod, sem
                     venomer ugotavljal, da ljudje ne verjamejo, kar sem pripovedoval po svojih
                     izkušnjah.</p>
                  <p>Želimo, da nam predstavite tiste predstavnike skupine, ki so Vam ostali v
                     spominu po svoji duhovni izdelanosti in človeški trdnosti in zanesljivosti.
                     Mogoče začnite kar s Črtomirom Nagodetom samim. Ali je on duhovno in politično
                     oblikoval skupino in ji dajal ton?Ali je bil predvsem on tisti, ki je vztrajal,
                     da se odnosi z OF precizirajo? To je bila za tiste razmere izredna gesta.</p>
                  <p>Nagode je bil v skupini nedvomno glavna oseba in povezovalec. Sam je bil
                     levičarsko razpoložen, toda imel je svoje zamisli. Verjetno ni niti dobro
                     vedel, kaj vsiljuje stalinizem. Ljudje okoli njega so bili bolj osebni
                     prijatelji kot resnični istomišljeniki. Resnične organizacije ni bilo.</p>
                  <p>Pač pa smo se strinjali v tem, da mora biti politika poštena, to se pravi
                     moralna. O kakšni leninistični taktiki nismo veliko vedeli, toda ko so jo
                     komunisti uporabili, jo je seveda Nagode odklonil in večina je bila istega
                     mnenja. V tistem času, to je jeseni 1941, je nekaj članov odšlo, na primer
                     Dušan Savnik in Stane Lenardič, ker so bili mnenja, da komunisti nimajo prav.
                     Nasprotno sta Svato Zupan in Komotar iz neke združbe OF prišla k Nagodetu.</p>
                  <p>Druga osrednja oseba je bil Stojan Bajič, sodnik in profesor na pravu. Spadal
                     je bolj k Novi Jugoslaviji kot k Pravdi, vendar je večkrat prihajal na
                     razgovore. Bil je za odpor, vendarle proti komunističnim mahinacijam, ki so
                     postajale vedno hujše.</p>
                  <p>Komunisti so se iz drugih tako rekoč norčevali. Ko je Pravda podpisala pristop
                     k OF, so zahtevali, naj pošljemo zastopnike v ulične odbore, niso pa nam hoteli
                     povedati kam, češ da je to konspiracija. Obenem so rekli, da nobena skupina ne
                     more ostati v OF, če ne pošlje zastopnikov v ulične odbore. Čeprav smo se
                     smejali takim potegavščinam, nam je bilo jasno, da tako ni mogoče
                     sodelovati.</p>
                  <p>Čeprav je Nagode skušal sestavljati programe, je bila skupina zelo heterogena
                     in ni imela točnih predstav, kaj naj bi bilo »po vojni«. Dvomim, da je Nagode
                     vedel, kaj bi storil. Večina podjetij naj bi bila v državnih rokah. O tem smo
                     sestavljali letake. Ob tem se je vsaj meni postavilo vprašanje, zakaj naj bi
                     gospodarstvo funkcioniralo bolje, če bo vse v državnih rokah.</p>
                  <p>Ali se je v Stari in Novi pravdi kdaj omenjalo tudi ime prof. Antona Ovna, ki
                     so ga partizani umorili na Brezovi rebri 14. maja 1942? Kako njegovo politično
                     stališče in njegova usoda odražata naravo boljševiške rezistence?</p>
                  <p>Oven je bil celo pri Nagodetu, tako da je Nagode zanj vedel, vedeli smo za
                     njegove ideje, da se je boril za veliko Slovenijo, da tako rečem. Bil je pošten
                     človek in nas je vse pretreslo, ko so ga ubili. Kdaj smo zvedeli? Takoj. V Beli
                     krajini in tam po Dolenjskem smo imeli stike in je prišlo to nazaj v Ljubljano,
                     da so ga ubili kot slovenskega imperialista. Bog se nas usmili. To je bil
                     skoraj udarec po glavi. Ampak takrat smo bili mi že izključeni. Umor smo
                     sprejeli z največjim sočutjem, ne na znanje, ampak z ogorčenjem.</p>
                  <p>Kako si razlagate dejstvo, da je boljševikom samo v okupirani Sloveniji, v
                     edini deželi v Evropi, uspelo izvesti revolucijo? Ali ni to nenavadno? Zakaj
                     samo v Sloveniji? Obstajata dve razlagi: ali je tu bila izredna sposobnost in
                     intransingentnost slovenskih boljševikov ali pa slovenska politična
                     nedoraslost. Kaj mislite? Ali obstaja še tretja možnost?</p>
                  <p>Ali je revolucija zares uspela samo v okupirani Sloveniji? Čisto samo v
                     Sloveniji ni. Res je, da ni uspela v Srbiji – tam so komunistom pomagali na
                     oblast šele Sovjeti, toda uspela je poleg Slovenije tudi v jugozahodni
                     Jugoslaviji – od Črne gore prek Hercegovine in Dalmacije do Slovenije. Prvo,
                     kar človeku pride na misel, je, da so tu bili okupatorji Italijani; drugo, da
                     so takoj po aprilu 1941 na tem področju ustaši začeli pobijati prečanske Srbe
                     ter tako v nekem smislu silili ljudi v boj, ki so ga prevzeli in organizirali
                     komunisti. V tej zvezi ne smemo pozabiti, da bi bila revolucija tudi uspela v
                     Grčiji, če ne bi bilo britanske intervencije. Morda je sredozemsko ozračje bolj
                     nagnjeno k revoluciji.</p>
                  <figure>
                     <graphic url="slike_z_63/z_63_50.png"/>
                     <head>Dr. Ljubo Sirc <name type="author">Tine Velikonja</name></head>
                  </figure>
                  <p>Vendarle taka razlaga za Slovenijo ne more veljati, saj je pri nas alpsko
                     ozračje vsaj enako vplivno. Zdi se mi, da so v Sloveniji komunistični voditelji
                     imeli veliko, če ne odločilno vlogo. Kardelj ni bil samo formalno drugi človek
                     v Jugoslaviji. Bil je dogmatski, zagnan, zadrt in ne prav pameten. Boris Kidrič
                     in Boris Kraigher sta bila inteligentnejša, vendarle kot pijana v svoji
                     oblastiželjnosti. Nekaj podobnega bi rekel o Avblju in Ribičiču.</p>
                  <p>Zakaj so bili Slovenci bolj dovzetni za komunistični nalet? Morda zato, ker
                     vodilnih ljudi niso nikoli imeli prav za svoje. »Grad gori, grof beži ... «
                     Zraven slovanska iluzija o Rusih in hud pritisk italijanskega fašizma na
                     Primorce. Pa pojmovanje znanosti kot šablone, brez potrebne mere skepse.</p>
                  <p>Hud boj s komunisti je bil tudi v Franciji, tam sem ga sam doživel. Leta 1944
                     sem bil na poti iz Švice skozi Francijo in je bilo grozno. Koliko ljudi so tam
                     komunisti pobili, ne vemo. Slišal sem številko 100.000, ki je mogoče previsoka.
                     Torej v Franciji so poskušali s svojimi triki in edino de Gaulle jih je
                     ustavil. Sam sem prišel v Visoko Savojo, kjer so imeli popolno oblast.
                     Štirinajst dni sem bil zaprt pri njih. Vem tudi, da so imeli stike z
                     jugoslovanskimi komunisti, ker je bil tam oficir za zvezo, ki je odločal, kdo
                     od Jugoslovanov bo šel naprej in kdo ne bo smel. Imeli so odlične zveze. V
                     Italiji je bilo nekaj podobnega, ampak ni bilo do te mere organizirano. Torej,
                     v Franciji ni bilo nič, ker je bil de Gaulle, ki je imel, prvič, zveze z
                     zavezniki, drugič je imel sam Armée Secrète, kot se je imenovala. To je bila
                     odporniška skupina poleg RTPF, ki je prevzela oblast in ustavila komuniste.
                     Imeli pa so še velike težave, ker ne smete pozabiti, da so pri prvih povojnih
                     volitvah v Franciji komunisti dobili četrtino glasov.</p>
                  <p>Z drugimi besedami: v Franciji komunisti niso uspeli, ker niso ostali edino
                     odporniško gibanje (čeprav bi v Jugoslaviji morali pisati »odporniško«) in ker
                     so prišli v Francijo zavezniki. To dvoje je pomagalo, da komunistična
                     brezobzirnost in zahrbtnost ni imela več uspeha. V Jugoslaviji in še posebej v
                     Sloveniji je komunistom uspelo spraviti nasprotnike v kočljiv položaj, lahko
                     rečemo s pobijanjem.</p>
                  <p>Ne smemo pozabiti, da so bili Britanci po zmagi nad Francijo v Evropi skoraj
                     sami z Grki proti Nemcem in Italijanom in da so se zgražali nad vsako
                     kolaboracijo – vendarle komunistične taktike niso poznali. Bil sem v Švici, ko
                     je polkovnik Vauhnik prišel ponujat Britancem in Američanom sodelovanje v imenu
                     domobrancev, pa se prvi zanj sploh niso zmenili. Po eni strani so se Britanci
                     zagrizeno vojskovali, po drugi ne Britanci, še manj pa Američani, niso vedeli,
                     kaj komunisti so.</p>
                  <p>Zadnje, kar je treba omeniti, je komunistična organizacija. Bili so (in morda
                     še vedno so) strumno organizirani od zgoraj navzdol. V pogledu organizacije bi
                     jim bila v Sloveniji do neke mere kos SLS, toda ni jih dosegala in jih ni mogla
                     doseči po brezobzirnosti. Tako so organizacija, fanatizem in brezobzirnost
                     prinesle zmago. Vse, ki bi se jim mogli upreti, so komunisti spretno porinili v
                     odkrito sodelovanje z okupatorji, dasi se tudi sami niso izogibali občasnih
                     pogovorov z njimi.</p>
                  <p>Preden bomo govorili o vlogi slovenskih liberalcev pri realizaciji
                     boljševiškega projekta, bi radi izvedeli Vaše misli o levih katoličanih,
                     kocbekovcih in krščanskih socialistih, in o levih intelektualcih z Vidmarjem.
                     Zakaj so se, tako nekritični in brez rezerve, dali vpreči v tuj voz? Kaj Vi
                     mislite o teh dveh skupinah?</p>
                  <p>Pri Kocbeku se v nekem smislu začne ob španski revoluciji nekakšno dodatno
                     formiranje. Mislil je levičarsko, ker ni imel pojma, kaj se v Španiji dogaja,
                     čeprav so sedaj stvari postale popolnoma jasne. Eden mojih dobrih prijateljev –
                     starejših moram reči – je bil don Salvador del Madajaga, španski liberalec, ki
                     je bil na republikanski strani, o komunistih ni hotel sploh nič več slišati. To
                     je bilo zanj konec: komunisti so razbojniki. Bil ni za Franca, ampak v Španiji
                     je bila zmeda: Stalinu je bilo čisto vseeno, če Franco zmaga; Stalinu je šlo
                     samo za to, da trockisti ne pridejo naprej.</p>
                  <p>Kocbek je seveda želel, da bi ljudje živeli bolje, kar je seveda vse lepo in
                     prav, ampak ne smete jim pomagati na tak način, da potem živijo slabše, prej pa
                     jih obkroža ubijanje in sprenevedanje. Kocbek je popolnoma zgrešil, ker se je
                     oprijel marksizma kot gospodarske rešitve. Je pa pretresljivo, da je med vojno
                     pristal na stvari, na katere je pristal. Vidmar je bil tudi levičarsko
                     razpoložen, a ne vem, če ni pri njem igrala glavno vlogo ambicija. Ko so mu
                     pokazali možnost, da postane nevemkaj, se je tega oprijel. Ker, kakor vem,
                     ideološko ni bil dejaven, nasprotno, sprejel je boljševizem kot osebno rešitev.
                     Verjetno je bil tudi član partije. Ampak vsi so šli pač v to smer in nazadnje
                     postali člani partije. To so bili čudni ljudje. Ne verjamem, da Kocbek za
                     pobijanje leta 1945 ni vedel. To je nemogoče, ker sem vedel jaz. Popolnoma od
                     vsega začetka. Ampak to so bili strahotno čudni časi. Dobro, Kocbek je zame še
                     vedno uganka. To že, da ekonomsko stran napačno razumete. Ampak, kako morete
                     trditi, da ste kristjan, pa obenem ne nastopiti proti ubijanju, pa ni
                     jasno.</p>
                  <p>Preden preidemo na vlogo liberalcev v vojnih razmerah 1941–45, bi Vas radi
                     vprašali, kaj mislite o vstopu liberalizma v slovensko kulturo v drugi polovici
                     19. stoletja? Posebej bi nas zanimalo, če je slovenski liberalizem imel kakšno
                     specifično, od evropskega različno fiziognomijo?</p>
                  <p>V Evropi imamo – smo imeli – dva liberalizma: ena vrsta je izhajala iz
                     francoske revolucije in je bila docela sekularna, druga, angleška, ki smo jo v
                     Sloveniji komaj poznali, je bila predvsem strpna in prav nič protireligiozna.
                     Do nas je prek Nemčije in Avstrije prišla francoska inačica. Morda je za to
                     inačico bolj primerna beseda »radikal«. Liberalen v nasprotju pomeni med
                     radikali skoraj konservativen, staromoden.</p>
                  <p>Slovenska zvrst se je ločila od nemške in italijanske po tem, da je bila
                     slovensko nacionalistična. Morda smemo reči, da je bila v tem pogledu za naše
                     razmere ločena od »Deutsch-National«, kakor so se radi označevali nemški
                     liberalci ali »Freisinnige«. Tudi italijanski liberali so bili nacionalisti, ki
                     so se borili za italijansko zedinjenje in so predvsem zaradi tega zašli v hud
                     spor z uradno katoliško Cerkvijo, ki je branila papeško državo. Švica je bila
                     na začetku 20. stoletja tako liberalna, da so bili tam vsi »zvezni svetniki«
                     (ministri) liberalci.</p>
                  <p>Ko se je pojavila meščanska demokracija (posebno v Nemčiji
                     katoliško-protestantska), se je v Evropi nasprotje med političnimi kristjani
                     zelo zmanjšalo – do nas ta sprememba še ni prišla. Iz lastnih izkušenj vem, da
                     se je Adenauer pogovarjal z Bretscherjem, švicarskim liberalcem, in de
                     Madariagom, španskim, več ali manj kot somišljenikoma.</p>
                  <p>Da se vrnem k nam. Moj stari oče po materini strani Ciril Pirc je bil hud
                     liberalec in kot tak najprej deželni poslanec, nato pa kranjski župan od leta
                     1922 do 1936. Niti na misel mu ni prišlo, da ne bi šel za velikonočno
                     procesijo. Procesija je bila del življenja kakor tudi to, da smo za božič po
                     hiši kropili.</p>
                  <p>Kljub temu je bila med starim očetom in kranjskimi dekani napetost. Z Mežnarcem
                     se je prepiral o imenu moje matere, o tem, ali ji sme biti ime Zdenka ali ne. S
                     Koblarjem sta se razumela precej bolje.</p>
                  <p>Hudo je prizadelo mojega deda, da so ga ob spremembi režima leta 1936 novi
                     oblastniki (to se pravi SLS v zvezi z JRZ) odstavili in mu, kolikor se spomnim,
                     celo grozili s preiskavo zaradi namišljenih malverzacij. Kakor je bil
                     protiavstrijski, je vendar dejal, da se mu v Avstriji kaj takega ne bi bilo
                     zgodilo.</p>
                  <p>Ko je moj stari oče maja 1941 iz obupa nad koncem prve Jugoslavije umrl, ga je
                     prišel kranjski dekan Škrbec, tudi begunec, pokopat v znak sprave.</p>
                  <p>Moj oče je bil v tridesetih letih že precej bolj politično pragmatičen. Ko je
                     prišla na oblast JRZ in se je ded kislo držal, mu je dejal: »Nehaj no, saj
                     morajo biti tudi klerikalci kdaj na vladi.«</p>
                  <p>Ena od bistvenih konstitutivnih prvin slovenskega liberalizma je bilo
                     antikatolištvo. Ali je to bilo tudi že antikrščanstvo? Ali se tu sploh da
                     potegniti ostra meja? Znano je, da so liberalci imeli tudi konkretne politične
                     ambicije – k temu jih je pozival predvsem dr. Ivan Prijatelj. Ali ni bilo na
                     dlani, da teh ambicij ne bodo mogli uresničiti, če bo slovenski narod duhovno
                     obvladovalo katolištvo? Ali je, poleg idejnih razlik, treba tudi tu iskati
                     razloge za njihov antagonizem?</p>
                  <p>Antikatolištvo je nedvomno bilo ena prvin kontinentalnega liberalizma, ki se je
                     večinoma naslanjal na francosko revolucijo. Pravzaprav je še tu vprašanje, ali
                     je šlo za antikatolištvo ali za antiklerikalizem, to je zahtevo, naj bi ljudje
                     v vsem sledili navodilom (naukom) katoliških duhovnikov. Ali to že vključuje
                     antikrščanstvo, je drugo, čeprav povezano vprašanje.</p>
                  <p>To drugo vprašanje meni prihaja na misel, ker že toliko let živim na Škotskem,
                     kjer je vsekakor opaziti (dasi vedno manj) antikatolištvo med protestanti,
                     pravzaprav prezbiterijanci, kalvinisti. Zato tukaj antikatolištvo ne more biti
                     antikrščanstvo.</p>
                  <p>Zdi se mi, da tudi svobodomiselstvo (Freisinnige), ki je močno med
                     kontinentalnim liberalizmom, ni nujno antikatolištvo, še manj antikrščanstvo,
                     samo do kakršne koli vere ali prepričanja hoče priti po svobodnem lastnem
                     premisleku.</p>
                  <p>Še manj je seveda antikatolištvo nujno pri političnem liberalizmu. Nikjer ni
                     rečeno, da bi stranke morali voditi duhovniki, kot je to bilo pri nas pa tudi
                     drugje pred drugo svetovno vojno. Nemška krščanskodemokratska stranka je
                     katoliško-protestantska vse do danes – ustanovitelja sta Adenauer, katolik, in
                     Erhard, protestant.</p>
                  <p>Zato se mi tudi dozdeva, da zaradi politike slovenski liberalci niso bili
                     antikatoliško razpoloženi. Saj bi verni katoličani mirno mogli biti politični
                     liberalci.</p>
                  <figure>
                     <graphic url="slike_z_63/z_63_51.png"/>
                     <head>Dr. Ljubo Sirc <name type="author">Tine Velikonja</name></head>
                  </figure>
                  <p>Ali tudi Vi vidite v slovenskem liberalizmu neko protislovje, ki je v tem, da
                     so na začetku zahtevali radikalno afirmacijo slovenstva v kulturi, gospodarstvu
                     in politiki, potem pa sopaktirali s tujci, najprej med 1896 in 1908 v kranjskem
                     deželnem zboru z Nemci, v prvi Jugoslaviji pa s Srbi, pri čemer so bili
                     pripravljeni celo na zlitje v enotno jugoslovanstvo Kaj je mogoče reči o
                     tem?</p>
                  <p>Kot sem že dejal, je bil v Srednji Evropi liberalizem nacionalistično pobarvan.
                     Liberalci so iz svoje želje po individualnosti, po mojem, izvajali tudi zahtevo
                     po narodni zavednosti. Obenem so se kot Slovenci zavedali tudi, da smo
                     potisnjeni v kot med avstrijskimi Nemci, hudimi šovinisti, in prav takimi
                     Italijani. Povrhu so se tako Nemci kot Italijani še z vso zavzetostjo
                     združevali.</p>
                  <p>Zaključek je bil, da obramba slovenske narodnosti zahteva, da se tudi Slovenci
                     povežejo z vsaj sorodnimi Hrvati in Srbi, da se bomo skupaj mogli braniti
                     napadalnih sosedov (tudi Madžarov), napadalnih tako politično kot kulturno. Da
                     se je spričo teh pritiskov pojavila misel o jezikovni povezavi in skupni
                     obrambi, je komaj predstavljivo. Realno menda nikoli ni bilo.</p>
                  <p>Pravim, komaj predstavljivo, saj so bile pod Avstrijo celo šole v 19. stoletju
                     docela, nato pa v veliki meri nemške. Pojdite pogledat zemljiško knjigo, pa
                     boste videli, da so vpisi celo na Kranjskem do leta 1918 v nemščini.</p>
                  <p>Sploh smo jo po prvi svetovni vojni zaradi skupne države, za katero so se
                     zavzemali tudi politični katoliki, zelo dobro odnesli. Prav lahko bi se nam
                     bilo zgodilo, da bi Italijani prišli dalj kot do Rakeka, ostalo bi pobrali
                     Avstrijci. Potem bi se nam zgodilo kot koroškim Slovencem. Leta 1900 jih je
                     bilo okoli 100.000 v deželi, ki je štela 400.000 prebivalcev, danes jih je
                     20.000 ob 600.000 prebivalcih.</p>
                  <p>V prvi Jugoslaviji je bila slovenščina dejansko edini uradni jezik v Sloveniji.
                     Poleg tega je nastala podstat: krepek slovenski gospodarski razvoj. Danes
                     namesto s tem napredkom Jugoslavijo mešamo s komunizmom in celo pozabljamo, da
                     smo v komunizmu prav Slovenci imeli nesorazmerno vlogo.</p>
                  <p>Tujci. Ker se še predobro spominjam starih časov, ko niso bili ne Nemci ne
                     Italijani premagani, zame Srbi niso tujci, ampak soroden narod. Tudi niso samo
                     balkanski divjaki, kot so se nam kazali pod komunizmom. V normalnih časih se je
                     človek srečaval s srbskimi izobraženci in meščani.</p>
                  <p>Kako je bilo s paktiranjem z Nemci pred sto leti, po pravici povedano, ne vem.
                     Kolikor vem, niso samo klerikalci obtoževali liberalcev, ampak tudi
                     obratno.</p>
                  <p>Preidimo na vojne razmere. Po našem vedenju obstaja, glede odnosa liberalcev do
                     boljševiškega koncepta rezistence, kakor se je udejanjil v Osvobodilni fronti,
                     naslednja dvojnost: liberalna politična in kulturna elita – za zadnjo to še
                     zdaleč ne velja v celoti – je boljševiški projekt odklanjala in včasih tudi
                     aktivno sodelovala v demokratskih forumih ilegalne Slovenije; liberalno
                     malomeščanstvo po slovenskih mestih, trgih in vaseh pa je večinsko vstopalo v
                     OF. Pogosto korporativno. Dr. Anton Komotar pripoveduje, da je neke nedelje v
                     septembru leta 1941 vsa vrhniška sokolska srenja na sestanku v neki gostilni z
                     aklamacijo vkorakala v OF. Ali ni mogoče v tem videti maščevanja za desetletja
                     trajajočo politično drugorazrednost? V njihovo dobro recimo, da se niso
                     zavedali, v kako nevarno igro se spuščajo.</p>
                  <p>Različna pota, ki so jih liberalci ubrali med vojno, niso niti najmanj
                     presenetljiva. Liberalci niso imeli strumne organizacije, ki bi jih
                     disciplinirala. Imeli so Sokola, ki je bil nekaj več kot samo telovadno
                     društvo, toda ni bil organizacija, v kateri bi zahtevali kaj več kot
                     prostovoljno sodelovanje. Tuje bila velika razlika med liberalci in klerikalci,
                     pri katerih je poleg vsega drugega tudi politično dajala trden okvir.</p>
                  <p>Čeprav se klerikalna organizacija ni mogla primerjati s komunistično, ki je
                     bila docela od zgoraj navzdol fanatična in nasilna, je bila vendarle sposobna
                     mobilizirati. Liberalci so se v tem pogledu zanašali na vojsko, ki je popolnoma
                     odpovedala. Polkovnik Avšič je kmalu pristopil h komunistom, major Novak ni bil
                     za nobeno rabo. Tudi to ni čudno: vojska mora biti disciplinirana organizacija,
                     ne more pa nuditi političnega vodstva.</p>
                  <p>Politično vodstvo morajo nuditi politiki, ti se pa na liberalni strani niso
                     znašli, oziroma jih ni nihče poslušal, ker je bil prelomen čas. Govora je bilo
                     o starih in mladih, pri čemer starih ni nihče poslušal, dasi so bili verjetno
                     precej pametnejši od mladih, samo ne udarni. Kramer se je menda že pred vojno
                     dogovarjal z Vladkom Mačkom o skupnih idejah, toda tudi Mačka so komunisti s
                     svojim nasiljem in fanatizmom povozili, dasi je imel pred vojno na Hrvaškem
                     popoln vpliv.</p>
                  <p>Povrhu je seveda vlogo igral tudi patriotizem, ki je pač imel obliko
                     vojskovanja proti Nemcem in Italijanom. Kar pravi Komotar o vrhniških
                     »malomeščanih«, je žalostno, ker so padli v komunistično past, toda kot znak
                     boja proti okupatorju je v bistvu vredno vse hvale.</p>
                  <p>Pravite, da je liberalna elita včasih sodelovala v demokratskih forumih
                     ilegalne Slovenije. Sam sem spremljal razpravo o Slovenski zavezi in imel s
                     svojimi znanci vse pomisleke: nikoli niste vedeli, ali je šlo res za »ilegalo«
                     ali bo ta ilegala vsak čas postala legala, da tako rečem. To se je ljudem
                     upiralo, dasi so se mnogi dobro zavedali nevarnosti komunizma.</p>
                  <p>Skratka, v zapletenem položaju nam ni uspelo rešiti potrebe, da se borimo proti
                     komunizmu, a se ne vežemo na okupatorja. Reči je seveda treba, da zahodni
                     zavezniki pri vsem tem niso imeli nič bolj jasnih pojmov in srečne roke.Dr.
                     Ljubo Sire Tine Velikonja</p>
                  <p>Če je na katoliški levici in na liberalni levici – ki pa je v nasprotju s
                     katoliško bila večinska – vladala takšna neprisebnost, da bi že lahko govorili
                     o politični infantilnosti, pa moramo v delovanju boljševikov videti virtuozno
                     prisebnost v upravljanju s svojimi silami in manipuliranju s tujimi? Kar nas
                     posebej intrigira, je mučenje – pravo, fizično mučenje – nasprotnikov, ki so se
                     ga boljševiki obilno posluževali – ravno boljševiki, ki so v končni analizi
                     izhajali iz evropskega razuma in so imeli izdelano ideologijo, v nasprotju s
                     fašisti, ki ideologije, ki bi bila vredna tega imena, nikoli imeli niso. Kako
                     si razlagate soobstojanje te različne dvojnosti, to monstruozno zlitje mučenja
                     in uma v enost? Mučenje kot zgolj metoda, mučenje kot čista tehnika – ob
                     oznanjevanju največjih obljub!</p>
                  <p>To je vprašanje, ki je tudi mene mučilo, ampak ne smete pozabiti, da pretirano
                     zaupanje razumu ravno tako pripelje do popolne deformacije, kot če razumu sploh
                     nič ne verjamete. Važna je zmernost v vsem, z ničimer predaleč. Če začnete
                     verjeti, da vse do kraja doumevate, je vprašanje ekonomske ureditve v
                     primerjavi z vprašanjem onstranstva precej preprosta stvar. Celo pri tem pa se
                     lahko tako urežete, kot so se oni urezali. Hayek ves čas govori o spontanosti.
                     Tega si ni nihče izmislil. Recimo, uspešnost Britanije, ali pa uspešnost
                     Amerike, povojna uspešnost Nemčije, to je spontanost. Ne morete vse do kraja
                     dojeti z razumom, niti ekonomije ne; pri ekonomiji se morate naslanjati na
                     izkušnje, ne na to, kaj fantazirate. Oni pa so mislili, da so razložili na tem
                     svetu vse, kar seveda niso, in to očitno priteguje ljudi, ki potem verjamejo,
                     da so dojeli vse, da vse razumejo in da smejo zaradi tega za svoje dobre namene
                     delati najhujše zlo. Za svoje pokvarjene dobre namene preveč zaupajo, da so vse
                     pogruntali do kraja. Ampak, edino na ta način morete razložiti, da če govorimo
                     o razumu, raciji, racionalnosti, da more iti ta racionalnost predaleč. Celo v
                     ekonomiji, kaj šele v razlagi sveta.</p>
                  <p>Ko gledamo nazaj, najtežje razumemo, kako so se ljudje mogli odločati za
                     boljševizem: za nekaj, kar je bilo absolutno tuje osnovnemu izkustvu sveta, pa
                     tudi osnovni duhovni poučenosti, ki jo je uveljavljala tradicija. Od kod so
                     vstopila v ljudi nerealna pričakovanja, ki jih označujemo z besedami utopija in
                     utopizem? Na misel mi prihaja stavek iz knjige Francoisa Fureta Preteklost neke
                     iluzije, ki tako velikopotezno in zgoščeno, a resnično označuje nastalo
                     situacijo. Furet v enem stavku v uvodu takole to pove: »V 19. stoletju je
                     namesto Boga in njegove vsemogočnosti, ki določa človekovo usodo, vstopila
                     zgodovina. V 19. stoletju je zgodovina zamenjala Boga in njegovo moč. V 20.
                     stoletju pa se je pojavilo politično brezumje, ki je nastalo iz te zamenjave.«
                     Iz navedenega sledi, da bi se morali ravnati po načelu, ki ga je v knjigi
                     Princip odgovornosti priporočil Hans Jonas: »Hevristika strahu, hevristika
                     previdnosti.« Kaj menite o tem?</p>
                  <p>Stoletja so ljudje živeli na robu lakote. Štiri petine ljudi je moralo
                     obdelovati zemljo, da so prehranili človeštvo. Ena petina je izdelovala še kaj
                     povrhu in upravljala. Obrtniki so živeli po mestih, plemiči so bili upravljavci
                     in vojaki, malo ljudi je bilo študiranih, večinoma duhovniki.</p>
                  <p>Nato je začel delovati razum, racionalnost v naravnih znanostih. Zemljiški
                     pridelek se je dvigal, tako da danes ponekod zemljo obdeluje le še 5% ljudi.
                     Drugo je najprej šlo v materialno proizvodnjo, nato v storitve. Blaginja se je
                     tako dvignila, da je niti ne opazimo več.</p>
                  <p>Opazimo pa, da je nekaj ljudi zaostalo. Zakaj so zaostali, niti ni popolnoma
                     jasno. Nekatere more rešiti socialna politika, druge pa celo ta ne, ker niso za
                     nobeno rabo. Toda ni nam všeč, da del ljudi zaostaja. Nekaterim je to tako
                     nerazumljivo, da so si začeli izmišljati načrte, kako skonstruirati družbo,
                     kjer bo vsem šlo dobro.</p>
                  <p>Marx in njemu podobni imajo izhodišče: privatno lastnino. Če ne bo privatne
                     lastnine, bo vsem šlo odlično. Vendarle je današnja blaginja večinoma prav
                     rezultat privatne lastnine in podjetništva.</p>
                  <p>Tako se utopija zaplete in izmišljena pot k utopiji zapelje v pomanjkanje, še
                     več: v totalitarizem. Zmernost in previdnost sta zares nujna, če naj ne
                     zaidemo. Še enkrat: razum pomaga pri mnogih vprašanjih, toda včasih človek
                     preprosto ne more pregledati celotnega položaja in ne vseh premis. Zmota pri
                     sklepanju je seveda tudi mogoča.</p>
                  <p>Obrambo civilizacije pred boljševiško agresijo so vzeli nase katoličani To ni
                     bila nobena osebna odločitev, ampakje izhajalo iz logike, ki jo je izkazoval
                     paralelogram obstoječih duhovnih in političnih sil. Kar nas sedaj zanima, je
                     to, da bi nam kot poznavalec teh razmer, povedali kako so katoličani stali in
                     kako so ta svoj boj bojevali. Zlasti kot opazovalec, ki je bil zunaj teh sil.
                     Kar želimo, je resnično in kritično mnenje.</p>
                  <p>Začel bom s stvarjo, ki sem jo našel v Bevčevi knjigi. Ko je umrl msgr. Korošec
                     (tega se še dobro spomnim) decembra 1940, je ban Natlačen pozval Bevca, naj gre
                     za pogrebom tudi četa Sokolov. Kaže, da smo takrat vsi občutili, da se bližajo
                     hudi časi. Potem je ban Natlačen sam, pač z najboljšimi nameni, skušal doseči,
                     da bi celo Slovenijo zasedla ena država. Ne smemo pozabiti, celo severno
                     Slovenijo so zasedli Nemci, ki so razlaščevali ravno tako kot komunisti, samo
                     po drugih kriterijih, in vsiljevali nemščino. Saj niste smeli več slovensko
                     govoriti. Vidite, s kom je imel ban Natlačen in pa tudi seveda njegova okolica,
                     opraviti. To so takoj začeli izrabljati komunisti, kar bi itak delali, ne glede
                     na to, kaj je ban naredil. Začeli so podtikati in podtikati. In namesto da bi,
                     ko je prišel medsebojni spopad, prišel kot spopad med slovenskimi komunisti in
                     slovenskimi katoličani ali slovenskimi domobranci, je prišel spopad med
                     slovenskimi komunisti, povezanimi prek Tita s Churchillom in ne vem s kom še
                     vse, ter katoličani, ki so jih komunisti izrinili.</p>
                  <p>Niti za trenutek ne verjamem, da so bili domobranci izdajalci. Domobrance so
                     komunisti zrinili v situacijo, v kateri so se znašli. Imel sem dobrega
                     prijatelja, saj je še živ v Argentini, Mita Kraigherja, ki je bil domobranski
                     oficir na Rakeku. To je bilo nerazumevanje situacije. Koliko je k temu
                     prispeval tudi položaj potem leta 1940, ko se je zahodna Evropa zrušila.
                     Francije ni bilo več, Angleži so ostali sami in samo čakali, kje bodo dobili
                     koga, da se bo še boril, ker so bili sami izrinjeni iz Evrope. In Roosevelt je
                     bil neverjeten. Mislil je, da se bo lažje dogovoril s Stalinom kot s
                     Churchillom. To je huda stvar. Delno je bila slaba obveščenost. Tu sta bila
                     glavna dva oficirja za zvezo. Kaj je tema dvema prišlo na misel? Zelo zanimiva
                     knjiga, ki vam jo priporočam. Berite Heather Williamsa, ki med drugim pravi:
                     »Churchill je obtoževal slovenske domobrance (in tako naprej), da imajo zveze z
                     Nemci, ni pa vedel, da je istočasno, ko jih je obtoževal, Tito poslal
                     delegacijo v Zagreb, da bi se z Nemci pomenili.« Kdo je to zakrivil? Kdo? Kaj
                     je Churchill vedel, česa ni vedel? Za Churchilla v glavnem poudarjajo, da je
                     skušal – ampak tudi Churchill še ni popolnoma razumel boljševizma – preprečiti
                     Stalinu, da bi prišel v Jugoslavijo. Bil je celo tako nepoučen, da je Ruse
                     obveščal, kaj Tito dela v Jugoslaviji, ker je mislil, da nimajo zveze. To je
                     vedno ista štorija. Ljudje ne vedo in ne verjamejo, tudi če jim kdo
                     pripoveduje, kaj so komunisti. In tako je tudi pri Angležih trajalo kar nekaj
                     časa, da so pogruntali, kaj komunizem je, čeprav so še vedno nekateri, ki ne
                     vedo in ne verjamejo.</p>
                  <p>Povedati hočem, da so katoličani nase zares vzeli borbo proti komunistom, toda
                     da so bili preveč enostranski, ker so pozabili, da se Zahod tisti čas bori
                     proti nacizmu. Tako so se znašli v položaju, ko jih niso proglašali za
                     izdajalce le komunisti, ampak so se kazali kot izdajalci celo tistim, ki bi se
                     komunistov morali bati prav kakor slovenski katoličani.</p>
                  <p>Slovenski katoličani niso razumeli ogorčenosti in resnosti predvsem
                     britanskega, pa tudi ameriškega boja proti Hitlerju. Nasprotno so bili
                     zahodnjaki nepoučeni o komunizmu, kolikor so pa razumsko vedeli, kaj komunizem
                     je, čustveno niso mogli sprejeti, da je tako grozen, kot je bil (pozno nastali)
                     njihov zaveznik proti Hitlerju.</p>
                  <p>Ta zmeda je vzrok katastrofe v Sloveniji (in Jugoslaviji). Vprašanje je, ali bi
                     zelo spretni politik, kot je bil monsignor Korošec, našel rešitev, ali bi tudi
                     njega komunisti speljali na tanek led.</p>
                  <p>Pogosto se srečujemo z ljudmi, katerih različna gledanja ne vzdržijo nobene
                     kritike. Sem štejemo tudi ljudi, ki so opremljeni z vsemi akademskimi atributi
                     in bi morali biti, če sploh kdo, kompetentni. Nemalo se temu čudimo. Poglavitni
                     razlog za razna čudaštva, ki nam jih servirojo, vidimo v tem, da je iz zavesti
                     evropskega človeka skoraj brez sledu izginil pojem civilizacije, ki je beseda
                     za najširši duhovni prostor evropskega človeka. Tako se stvari najdevajo in
                     ocenjujejo zunaj prostora. Stvari pa ne moremo razumeti zunaj prostora, mar ne?
                     Neznanske tujosti in arogantnosti boljševizma na primer, ne moremo dojeti, če
                     ga ne opazujemo in presojamo znotraj civilizacije, ki se je razvila iz
                     določenih začetnih aksiomov. Kako, mislite, je s tem?</p>
                  <p>Pri boljševizmu je ta nadutost še posebno čudaška zato, ker oni sami hočejo
                     graditi vedno višje in vedno boljše. Civilizacija ni izmišljen napredek, ampak
                     resničen napredek, prigaran napredek, ki ga ustvarjamo vsi ljudje skupaj z
                     medsebojnim sodelovanjem, z medsebojnim vplivanjem. Materialno je mogoč
                     napredek, v kakšnem obsegu pa mi sami napredujemo moralno, je drugo vprašanje,
                     ker če bi moralno zares napredovali, se ne bi zmeraj vračali na začetek, od
                     koder včasih izvemo več kot od sedanjih filozofov. Takrat, ko so začeli misli
                     razvijati in jih spajati ter urejati, pri Grkih, se je očitno stvar morala
                     razvijati. Kot vi pravite, so bile nekatere revolucije vključene v ta napredek,
                     boljševiška revolucija pa ga je skušala presekati. To je pač proti
                     civilizaciji. In potem, da si dovoljujejo, recimo, da imate imena vseh narodnih
                     herojev po ulicah, zraven so pa brisali imena, ki so bila veliko bolj zaslužna
                     za slovenski napredek kot vsa druga. To je tista nadutost, ki v civilizacijo ne
                     sodi. Niti ni treba iti nazaj. Aksiomi, ki zmeraj veljajo, se bodo uveljavili
                     sedaj tako, kot smo jih poznali. Sicer v filozofiji nimate do konca rešenih
                     vprašanj, ker jih ne morete imeti rešenih. Marx je mislil, da je rešil vsa
                     vprašanja, da je prinesel filozofski sistem, ki velja povsod in vedno. S tem se
                     seveda ne strinjam. Je pa res, da imamo človeške misli, ki veljajo zmeraj.</p>
                  <p>Kaj mislite, kot ekonomist in filozof in človek ekstremnih izkušenj, o
                     možnostih, ki jih ima za prihodnost liberalna država? Ni dvoma, da je liberalna
                     država najširša politična ustanova, ki se je razvila v skladu s civilizacijo in
                     civilizacijo zagotavlja. A kako bo ostala? Kakšne adaptacije bo morala
                     doživeti?</p>
                  <p>To vprašanje, moram priznati, se je meni postavljalo prav zadnje dni, večkrat.
                     V zvezi z islamskimi izpadi je jasno, da se bo liberalna država morala začeti
                     resno braniti. In zdaj, kako obrambo organizirati, ne da bi obenem pokvarili
                     liberalno državo, je veliko vprašanje. Po moje, edino s človeško skupnostjo.
                     Proti nacizmu smo nastopili složno in je bil konec dosežen. Boljševizem je bil
                     tako slabo zamišljen, da se je do neke mere zrušil sam. Samo, na kakšen način
                     pa isti boljševiki še vedno ženejo svoje, je pa zame drugo vprašanje. Kako je
                     mogoče, da ljudje, ki se jim je vse podrlo, še vedno silijo s svojimi
                     »rešitvami«. Obdržati hočejo oblast. Kaj bo zdaj? Ali pristajajo na liberalno
                     državo ali ne pristajajo? Po mojem ne pristajajo, ker jo ves čas kvarijo. Ko je
                     Janša dal definicijo slovenskega sodstva v Demokraciji, je zadel žebelj na
                     glavo: »To je sodstvo, ki smo ga mi podedovali od totalitarnega režima in je še
                     zmeraj totalitarno.« To je grozno. Ampak, kaj naj bi po njihovem bil cilj? Samo
                     grabljenje oblasti.</p>
                  <p>To je pa edino mogoče, po mojem, preprečevati tako, da prosvetlimo ljudi.
                     Poglejte, to, kar se danes godi, s tem je tudi liberalna država šla predaleč.
                     Ker zdaj pri nekaterih velja za liberalno samo tisto, kar je perverzno.</p>
                  <p>Demokracija, kakršna se je razvila v razvoju zadnjih dvesto let, je danes večja
                     vrednota, kot si svet misli. Nam tega ni treba dokazovati. Mi vemo, da njena
                     alternativa ni kak razsvetljeni absolutizem, ampak totalitarna diktatura. Ali
                     pa kakšna oblast, ki je, sklicujoč se na različne zgodovinske realizacije, še
                     ne moremo ilustrirati s primerom. Nekaj, kar presega izkustvo zgodovinskega
                     človeka. Kaj mislite, kako je treba utrjevati demokracijo? Kdo bo vzgojil
                     demokratskega človeka? Kdo bodo naši novi učitelji? Ali intelektualci, ki so
                     zamenjali klerike?Ali medijski ljudje, ki so zamenjali intelektualce? Ali bodo
                     naši novi učitelji na pol izobraženi novinarji? Demokracija je tako krhka, tako
                     potrebna nenehnega uravnoteževanja, da ta umetnost ne pride sama od sebe, ampak
                     se je je treba učiti. Kdo ima danes to vednost in to duhovno moč, da bi izdelal
                     lik demokratskega človeka in ga uveljavil? Kako doseči, da skupnost ne postane
                     »slučajni proizvod družbenega gibanja«? Kaj mislite? Kaj priporočate? Šli smo
                     skozi hude plavže in ne bi smeli biti lahkomiselni!</p>
                  <p>Hudo vprašanje. Novinarji so pravzaprav samo posredniki, mediji so nam
                     sredstvo. Morali bi doseči, da bi mediji prenašali ideje, ki so utemeljene.
                     Časopisi postajajo vedno slabši. Včasih so bili časopisi, recimo Times, pred
                     katerim je človek snel klobuk. Zaradi širjenja naklade so se lotili stvari, ki
                     škodujejo kvaliteti. Kako se bomo tega senzacionalizma znebili, ne vem. Hudo je
                     tudi to, da univerze niso več tisto, kar so bile. Univerze so poskušale veliko
                     preveč ljudi navaditi na mišljenje na skrajnem robu razumnega. V Britaniji že
                     40% vsake generacije gre na univerze in univerze se spreminjajo v poučevanje
                     nerazumskega, včasih nesmiselnih stvari. Kako se bomo pa tukaj ustavili, je
                     resno vprašanje. Vsekakor je odvisno od nas vseh. Predvsem od tistih, ki imamo
                     več izkušenj ali pa po naključju več izobrazbe v nekem smislu, če hočete. Zelo
                     težko je, da se moramo obenem boriti proti – dobro, boljševizem še vedno nekje
                     visi, kot ideal. Tukaj je treba pokazati na tisto vašo previdnost, na tisto bi
                     se jaz vedno vračal z dodatkom zmernosti.</p>
                  <p>Na univerzah so včasih ljudje tako čudnega mišljenja, da več ne veste, pri čem
                     ste. Vsakogar, ki misli malo bolj naravnost, proglasijo za dogmatika. Saj
                     verjamem, da je zmeraj treba imeti vrata odprta, ampak nekatera vrata je tudi
                     treba zapreti. In sicer so to tista vrata, kjer se razum spremeni v nerazum
                     zaradi tega, ker se loteva stvari, ki jih razumeti ni mogoče, ampak jih lahko
                     samo slutite. Oprostite mi, ta trenutek praktičnega odgovora ne vem. Ne vem,
                     ali ga bomo vsi skupaj pogruntali ali ga ne bomo. Je pa nujno imeti vprašanje
                     pred očmi in se z njim ukvarjati. Mogoče bomo le našli način, da se množica
                     nekako prosvetli in sicer predvsem v tem smislu, da ne sili čez rob. Da nam ne
                     uhaja tja, kjer poštenje postane fantaziranje.</p>
                  <p>Skrb je beseda, kateri se pridružujem z največjo odločnostjo. Skrb za človeka
                     je naša glavna stvar, samo paziti moramo, da nas skrb za človeka ne premaga, ne
                     zapelje v fantaziranje. Ali je to mogoče? Vprašanje, ki se postavlja, je: ali
                     bo to samo zraslo? Ne vidim, na kakšen način bi se to dalo organizirati. Ker do
                     sedaj smo grešili, ta liberalna država greši v tem, da ne podpira sama sebe.
                     Tukaj pa nastanejo velike težave, ker potem nastopijo različni mešalci štren in
                     govorijo vse mogoče, ne posebno resne stvari.</p>
                  <p>Prepričani smo, da veliko mislite na Slovenijo in Slovence, kadar ste v tujini
                     in kadar ste doma. Kaj nam bi lahko povedali?</p>
                  <p>Kaj naj vam povem o Sloveniji? Slovenija se je zdaj lepo uvrstila v Evropo.
                     Slovenija v Evropi nastopa vodilno, včasih celo preveč vodilno, ker se mi zdi,
                     da tega popolnoma ne zmore. Kako bo Evropa te stvari sama reševala, meni še ni
                     popolnoma jasno, ker je v Evropi še vedno preveč trenja, včasih tudi skokov
                     nekoliko predaleč. Slovenci smo spravljeni v temle kotu med Avstrijo,
                     Madžarsko, Hrvaško in Italijo. Hrvati nam v nekem smislu niso naklonjeni,
                     obnašajo se nemogoče. Oni niso velika nevarnost. Kaj se bo sploh v Evropi
                     zgodilo? Ljudje se selijo sem in tja, tako da človek več ne ve, kako bo z
                     jeziki. Angleži kupujejo v Španiji in v Bolgariji hiše in se na starost selijo
                     ven. In v Prekmurju. Kaj v Prekmurju iščejo, ne vem, ampak tja hodijo, to jih
                     veseli, poceni je. Da bi od njih pričakovali, da se bodo slovenščine naučili,
                     je iluzija, ker se je niso niti sposobni naučiti. Kako bomo mi, v tej
                     situaciji, sami sebe varovali, ne vem. Tu rešuje edino zavest oz. samozavest,
                     da pač moramo vztrajati. Saj se nekaj tujcev uči slovenščine, nekateri se celo
                     zelo zanimajo za naš jezik. Z jezikovnega stališča samo ne smemo pozabiti, da
                     nas je le dva milijona in da kakšne prav velike vloge, razen znanstvene,
                     slovenščina ne bo imela. Tako da moramo zelo paziti, kaj počenjamo. Mene zelo
                     moti to, da so zdaj naenkrat začeli s takim navdušenjem vsi pisati »ja«. To
                     imate zdaj povsod. Namesto »da« pišejo »ja«. Nisem prav navdušen za take
                     stvari.</p>
                  <figure>
                     <graphic url="slike_z_63/z_63_52.png"/>
                     <head>Dr. Ljubo Sirc in dr. Tine Velikonja, podpredsednik NSZ</head>
                  </figure>
                  <p>Kako ohraniti slovensko identiteto v tem prerivanju evropskih narodov, ki bo
                     vedno večje in bo jemalo vedno širše zamahe? Kako ohraniti? Kaj je tisto, kar
                     bi Slovenca držalo, ga fiksiralo v identiteto?</p>
                  <p>Poglejte. Meni nekaj ni popolnoma jasno. Jasno mi ni Haiderjevo divjanje, ker
                     ima v sosednji državi, v Švici, primer treh narodov. Tisto njihovo
                     retoromanščino jih govori 40.000, povrhu pa obstajata še dva različna načina
                     govorjenja. Kaj bi Haiderja stalo, če bi pustil slovenske ostanke v miru? Vam
                     povem primer. Moja žena je poučevala nemško literaturo na glasgowski univerzi.
                     Tam je sistem tak, da gredo študentje za tretje ali četrto leto v tisto deželo,
                     katere jezik študirajo. In tako je bilo nekaj njenih študentk na Koroškem. In
                     so se vračale z vprašanjem: »Zakaj pa ti ljudje tako sovražijo ljudi na drugi
                     strani meje?« Tuje študentke, ki nimajo z nami nobene zveze, to opazijo. Zakaj
                     Avstrijci tako sovražijo Slovence?</p>
                  <p>Imate sicer ljudi, ki so dovolj civilizirani, da so se tega znebili ali pa vsaj
                     tega ne kažejo. Avstro-Ogrska je bila čudna država, kjer ste imeli – zdajle se
                     čisto ne spomnim, kako so se imenovali – štiri vodilne narode pa proletarce.
                     Vzemite naša mesta: Maribor, Celje, Ptuj. Edino v Kranju, mislim, ni bilo
                     nobenih nemškutarjev. V Ljubljani ste jih že imeli. Meni je oče zmeraj rekel:
                     »Poslušaj, če je Slovenec postal čevljar, malo bolj imeniten, smo bili vsi
                     navdušeni.« Ker je bilo vse, kar je bilo kaj vrednega, v nemških rokah. To je
                     groza. Je sicer bilo tako, upajmo, da ne bo nikoli več, ampak je opomin. Tudi
                     razmere so nam šle na roko. Ne smete pozabiti, moj stari oče je hodil v
                     popolnoma nemške šole. V Kranju, prosim. To je bilo leta 1870–1880. Moja mati
                     je hodila že v napol slovenske šole. V prvi Jugoslaviji smo imeli dva velika
                     napredka. Eden je bil, da je v Sloveniji postala uradni jezik slovenščina in
                     nič drugega. Drugi napredek je pa bil, da so se začeli pojavljati slovenski
                     podjetniki, ker je bilo prej vse v nemških rokah. Slovence more rešiti samo
                     vztrajnost. Je pa vprašanje, kaj se bo sploh v Evropi zgodilo s to mešanico
                     jezikov. Vztrajnost bo nujna.</p>
                  <p>V življenju ste doživeli tudi to, da ste bili obsojeni na smrt. Biti obsojen na
                     smrt, pomeni, vrniti se z nekega neznanskega potovanja. Kaj človek na takem
                     potovanju vidi in doživi? Kaj od tam prinese? Niste bili edini. Koliko
                     milijonov je v stoletju, ki je minilo, tako pot opravilo. Ali ne mislite, da bi
                     svet po vsem tem, kar se je zgodilo, moral biti drugačen?</p>
                  <p>Jaz sem bil obsojen na smrt takrat, ko je bil obsojen tudi moj oče. Moram reči,
                     da je mene v prvem trenutku očetova obsodba prizadela bolj kot moja lastna.
                     Tudi zato, ker sem bil jaz v vsem življenju tako neumno optimističen, da nikoli
                     nisem verjel, da se mi bo kaj slabega zgodilo. Čeprav so se mi kar naprej
                     godile slabe stvari. Potem so nas peljali nazaj v samico, mene so celo peljali
                     nazaj na OZNO, na Poljanski nasip. Bil sem dve leti v samici. Začelo se je maja
                     1947, do junija 1949 sem bil v samici. Saj jih je bilo veliko, ki so bili
                     veliko dlje v samici, ne smete tega pozabiti. Samica mene ni nič ganila. Dobro
                     sem jo prenašal. Meni je bilo skoraj žal, ko so me dali iz samice. Svojo mamo,
                     nesrečnico, sem skoraj prestrašil, ko sem rekel: »To je zame šele prava
                     univerza. Ker začnete razmišljati o vsem.« Meni ni bilo dolgčas, tudi trenutek
                     ne. Tega časa se spominjam kot dobe premišljevanja. In ker so me zraven
                     uporabljali tudi za prevajalca, so me pustili v miru in sem tudi imel
                     najnujnejše pripomočke. Meni je bila ena glavnih zabav branje časopisov. Vsi
                     drugi so se časopisov bali kot hudič križa, jaz sem pa vse prebral, od prve do
                     zadnje črke, ker sem iskal protislovja. Časopis je bil del prevzgoje. Zato jih
                     drugi niso marali, jaz sem se pa že od vsega začetka odločil, da bom bral vse
                     po vrsti in pripravljal disertacijo. »Pa zakaj citirate iz časopisov?« »Ja,«
                     sem rekel, »kakšnega hudiča drugega pa naj vam citiram?« V časopisu je bilo vse
                     napisano. V časopisu se ohranijo protislovja, v 14 dneh je bilo vse čisto nekaj
                     drugega. Disertacijo v tujini sem dejansko pisal na podlagi teme, ki sem jo
                     sestavil iz naših časopisov. Začelo se je seveda s tem, da sem imel težave, ker
                     mi niso verjeli, ko sem jim razložil, kaj je namen komunističnih sprememb v
                     gospodarstvu in kakšne metode za to uporabljajo. Profesorji mi nikakor niso
                     verjeli in so rekli, da pretiravam. To je tudi Evropa, vidite!</p>
                  <p>Gospod doktor, hvala lepa.</p>
               </div>
            </div>
         </div>
         <div type="div1">
            <head>Slovenske teme</head>
            <div type="div2">
               <head>Vaške straže</head>
               <docAuthor>Anton Drobnič</docAuthor>
               <div type="div3" subtype="intro">
                  <p>»Vsi vaščani so se dvignili, celo vaške straže so pripravili, kot da gre za ne
                     vem kakšno nevarnost.«</p>
                  <p>Dr. Janez Drnovšek, 28. 11. 2006</p>
               </div>
               <div type="div3">
                  <p>Nenadoma so v Dečji vasi, v Ambrusu, v Zagradcu, v Ivančni gorici, v Šentvidu,
                     v Grosupljem, v Sostrem, v Kočevju, v Trebnjem, na Igu, v Grčaricah in še kje
                     nastale nove vaške straže. Fantje in možje so zaprli ceste, ki vodijo v njihov
                     kraj, zastavili so jih s traktorji in s svojimi telesi. Pridružili so se jim
                     starci, žene, otroci, vsi, ki so začutili nevarnost. Nevarnost za svoje domove,
                     za svoje premoženje in za svoje vasi, celo nevarnost za svoje zdravje in
                     življenje hočejo odpraviti s svojimi dejanji.</p>
                  <p>Da, razlog za nastanek vaških straž je nevarnost, ogrožanje. Tudi predsedniku
                     Janezu Drnovšku se je končno posvetilo. Nobeni škofje niso bili potrebni, nič
                     organizatorjev iz Ljubljane, nobeni tuji agenti, še Mahničevega kulturnega boja
                     ni bilo treba. Ogroženi ljudje so se kar zbrali, brez pridig in govorov, brez
                     programov in načrtov, samo z voljo, da se branijo. »Jaz se bom branil!« je
                     spomladi 1942 zaklical nenadoma osiroteli mladec na Notranjskem. Mi se bomo
                     branili, so odločni vaščani Dečje vasi, ko je eden od njih ranjen obležal v
                     krvi. Samo nevarnost in odpor proti nevarnosti!</p>
                  <p>Vaščanom v Suhi krajini danes grozi neprilagojena, necivilizirana, kriminalu
                     vdana ciganska družina, ki se je nezakonito utaborila v bližnjem gozdu. Dolgo
                     so prebivalci prenašali njihovo nadlegovanje, številne tatvine, ustrahovanje
                     njihovih otrok in žena, divje vožnje z neregistriranimi vozili, grožnje z
                     ognjem in s strelnim orožjem. Ob napadu na enega izmed vaščanov, ki je še vedno
                     v kritičnem stanju, jim je prekipelo. Postavili so barikade in jih zastražili.
                     Nastala je vaška straža, ki ne napada, vendar pa nevarni ciganski družini ne
                     pusti več v bližino vasi.</p>
                  <p>Spomladi 1942 je bilo za nastanek vaških straž potrebno mnogo več in hujših
                     stvari. V vojnih razmerah in na pogorišču okupacije so bili ljudje manj
                     zahtevni, prenesli so neprimerno več hudega, kot so to pripravljeni prenesti
                     danes. Oboroženi razbojniki, ki so taborili v bližnjih gozdovih, so prihajali
                     ponoči, jih ustrahovali, jim jemali kruh in živino, jih vodili v gozd, jih
                     mučili, morili in metali v brezna. Niso se spravljali samo nad moške, sebi
                     enake. Mučili in morili so starce in žene, dekleta in otroke, pobijali so cele
                     družine, ne samo slovenske, ampak tudi ciganske, vendar nobene okupatorske.
                     Celo leto so ti morilci nemoteno prihajali iz gozda po svoj plen in po svoje
                     žrtve, celo leto so slovenske vasi in družine trepetale v smrtnem strahu in
                     nemočne čakale na svojo usodo.</p>
                  <p>Šele potem, ko so oboroženi razbojniki iz gozda samo v t. im. Ljubljanski
                     pokrajini umorili že čez tisoč neoboroženih Slovencev in Slovenk vseh starosti
                     in poklicev, ko je slovenska domovina ječala v žalosti in grozi, laž in nasilje
                     »osvoboditeljev« pa je postajalo vedno hujše in se mu je pridružilo še strašno
                     nasilje okupatorja, je ljudstvo obupalo, zgubilo je zaupanje v obstoječi red in
                     poleti 1942 samo zagrabilo orožje in se začelo samo braniti. »Nastale so
                     samoobrambne vaške straže«, je mnogo kasneje suhoparno zapisal zgodovinar, ki
                     mu partijska znanost še ni zameglila pogleda.</p>
                  <p>Mi se bomo branili, so bili odločni fantje pri Sv. Vidu nad Begunjami, ko so
                     jim partizani aprila 1942 v enem večeru umorili domačega župana, občinskega
                     tajnika in še tretjega domačina. Nikogar niso spraševali, poiskali so skrito
                     orožje in postavili straže. Mi se bomo branili, so maja 1942 po prvi
                     partizanski oblasti sklenili fantje na Hribu v Loškem potoku. Iz skrivališč so
                     prinesli orožje in se brez kakšne višje odobritve postavili v bran proti
                     vračajočim se plenilcem. Mi se bomo branili, so razglasili fantje in možje pri
                     Šentjoštu nad Horjulom julija 1942 po tednu krvavih partizanskih noči, ko je v
                     soju gorečih domačij trepetala in za umorjenimi domačini jokala vsa fara. Mi se
                     bomo branili, so konec meseca julija 1942 zaklicali fantje in možje v Begunjah
                     na Notranjskem, ko so se vračali s pogreba najboljših fantov, ki so jih gozdni
                     nasilniki umorili potem, ko so v enem samem dnevu vrgli v brezno kar pet deklet
                     in žena iz te fare, in potem, ko jim je okupator pomagal z umorom več deset
                     domačinov.</p>
                  <p>Podobno kot na Notranjskem je bilo na Dolenjskem, pod Gorjanci, v Suhi krajini
                     v Beli krajini, v okolici Ljubljane. V strahu in grozi zaradi številnih ropov
                     in umorov, ki so jih ponoči izvrševali komunistični partizani, podnevi pa
                     dopolnjevali fašistični okupatorji, so se dvignili vsi ogroženi in spontano
                     postavili vaške straže, najprej ilegalno, kasneje z odobritvijo okupatorske
                     oblasti, da bi varovali in branili svoje življenje in premoženje, svoje
                     družine, svoje domove in vasi. V nekaj mesecih je nastalo čez 100 postojank
                     vaških straž, v katerih je bilo čez 6100 domačih slovenskih vojakov s
                     slovenskimi poveljniki. Te postojanke so bile javno legalizirane pri
                     okupatorski oblasti, na skrivaj pa so bile mimo okupatorja povezane v treh
                     legijah, Slovenski, Narodni in Sokolski, ki so sestavljale Slovensko narodno
                     vojsko. Z nastankom vaških straž se je občutno zmanjšalo tako nasilje
                     komunističnih partizanov kot nasilje fašističnih okupatorjev.</p>
                  <p>Dvomljive upravičenosti sedanjih vaških straž nikakor ni mogoče primerjati z
                     nujnostjo in upravičenostjo vaških straž v letih italijanske okupacije in
                     partizanskega revolucionarnega nasilja. Sedaj gre za odvračanje nezaželene
                     družine iz soseščine, tedaj je šlo za varstvo pred številnimi, vojaško
                     organiziranimi in mednarodno povezanimi teroristi, ki so že izkazali svojo
                     uničevalno moč in nasilje nad neštetimi Slovenci in neštetimi slovenskimi
                     vasmi. Skupaj jih omenjamo le zato, ker nastanek sedanjih nazorno kaže družbene
                     vzgibe, ki so povzročili nastanek vaških straž med drugo svetovno vojno.</p>
                  <p>Vaške straže torej nastanejo takrat in tam, kjer ljudem grozi neka nevarnost
                     ali proti njim že deluje. Nevarnost sama po sebi pa še ne zadošča, da bi se
                     ljudje odločili za vaške straže. Do tega pride, kadar ob grozeči ali delujoči
                     nevarnosti ljudje nimajo potrebnega varstva in zaščite, kadar pristojna oblast
                     prebivalcev in njihovega premoženja ne more, ne zna ali noče varovati in
                     braniti. Še posebej ugodno za tak razvoj je, kadar poklicani varuhi
                     prebivalcem, ki so jim zaupani, obrnejo hrbet in se bolj povežejo z napadalci
                     kot z napadenimi. Občutek osamelosti prebivalcev se združi z ogorčenostjo in
                     nerazumevanjem, s spoznanjem, da so ljudje v nevarnosti prepuščeni sami sebi in
                     svojim dejanjem.</p>
                  <p>Tako se je zgodilo v Dečji vasi, kjer je država desetletja dopuščala samovoljo,
                     nered in protizakonito delovanje močne ciganske družine. Na videz je tu in tam
                     ukrepala, vendar ni nikoli nič učinkovitega ukrenila. Šele ob zadnjem napadu in
                     hudi poškodbi enega od vaščanov je policija resno nastopila, vendar predvsem v
                     zaščito ciganske družine in zaradi njenega varstva.</p>
                  <p>Še mnogo bolj izrazito je bil tak razvoj viden leta 1942. Okupator je
                     nezakonito odpravil domačo oblast, njene ostanke pa so načrtno uničevali še
                     partizani z umori zadnjih domačih županov, orožnikov, sodnikov in drugih
                     funkcionarjev. Za varnost domačih prebivalcev bi po mednarodnem vojnem pravu
                     moral skrbeti okupator. Ta pa za to ni skrbel, številni znaki govorijo za
                     mnenje, da tega ni hotel. Aprila 1942 se je celo umaknil s podeželja in oblast
                     prepustil boljševikom, ki so tako prišli do prvega »osvobojenega ozemlja«. Še
                     več, nezavarovanost domačih prebivalcev je izkoristil za to, da jih je še sam
                     laže preganjal. Dopuščal je, da so oboroženi teroristi prihajali iz gozda,
                     ropali po vaseh in ugrabljali domačine. Nato pa je prihajal okupator in z
                     obtožbo, da vaščani podpirajo kriminalce, še sam izvajal nesorazmerno hude
                     represalije z zapiranjem, izgonom ali tudi z ubijanjem vaščanov.</p>
                  <p>Prebivalci so po obeh krvavih ofenzivah, boljševiški od aprila do julija in
                     okupatorski od julija do septembra 1942 uvideli, da so predmet uničevanje z
                     obeh strani, zgubili so upanje v kakršnokoli pomoč in spoznali, da se morajo
                     sami braniti. V krvavečih in požganih vaseh so se preživeli možje in fantje
                     sklenili braniti. Braniti pred napadalci iz gozda, s čimer bi vzeli razlog tudi
                     za represalije okupatorjem iz mesta.</p>
                  <p>Vzeli so orožje, najprej lastno in nato so ga zahtevali še od okupatorja. Sami
                     so postavili vaške straže, moralno in organizacijsko pomoč so lahko iskali samo
                     pri domačih Čedrmacih. Drugi izobraženci in veljaki so se v večini rajši
                     poskrili, niso si hoteli »mazati rok« ali se zameriti mogočnim zločincem iz
                     gozda.</p>
                  <p>Takšen je bil nastanek vaških straž v t. im. Ljubljanski pokrajini leta 1942.
                     Edini razlog je bila nujna obramba življenja in premoženja svojih domačih
                     ljudi. Nobenih programov ali načrtov za prihodnost, nobene ideološke, politične
                     ali verske vojne, nobenega Mahniča ali kulturnega boja ni bilo tedaj v trpečih
                     slovenskih vaseh. Bila je samo žalost in ranjen ponos ob padcu lastne države,
                     na katero so se komaj navadili, bila je groza in kri po boljševiškem nasilju,
                     bil je strah in kljubovalnost pred tujimi preganjalci. Bila je samo obramba,
                     včasih še manj – samo straža. Vse drugo je prihajalo in se dodajalo
                     kasneje.</p>
                  <p>Drugačno govorjenje in razlaganje nima nobene podlage v dejstvih. Je pa zelo
                     trdovratno in brezobzirno, kot so bila trda in brezobzirna zločinska dejanja,
                     ki naj jih takšno govorjenje zakrije in opraviči. Vsaka velika laž pa se vendar
                     nazadnje utrudi in spotakne tudi ob majhen kamen, ki jo nato razkrije in pokaže
                     v vsej njeni goloti in gnusobi. Tudi današnje vaške straže so tak kamenček, ki
                     razmišljajočim ljudem razkriva in kaže, kako in zakaj prihaja do takšnih
                     pojavov v družbi. Ključna beseda je: upor proti nasilju. »Jaz se bom
                     branil.«</p>
               </div>
            </div>
            <div type="div2">
               <head>Najprej ... , potem morala</head>
               <docAuthor>Majda Lampič</docAuthor>
               <div type="div3">
                  <p>Eden prvih nenavadnih spominov iz mojega otroštva sega v dneve po razpadu
                     Kraljevine Jugoslavije. Na lokaciji, kjer je sedaj soseska BS3 na južnem koncu,
                     je stal manjši vojaški objekt, imenovan »pulfermagazin«. Kar naenkrat je
                     završalo po naselju, da je tam uskladiščen sladkor. Zanašajoč se na trenutno
                     brezvladje, so ljudje vdrli v magazin in na veliko odnašali papirnate vreče
                     sladkorja. Tudi našo družino so silili, naj si to privoščimo. Ata je res
                     prinesel dve kilogramski kantici. Nikoli ne bom pozabila tega besnega
                     plenjenja. Do kolen v sipkem sladkorju sem gledala urno odnašanje velikih vreč
                     na vozove, odpeljevanje in ponovno grabljenje. Seveda je čez nekaj dni temu
                     prišla na sled policija. To se je zgodilo spomladi, leta 1941. Iz takega naroda
                     naj bi se naredilo družbo, kjer bo vsak vzel po svojih potrebah! Prestrašile so
                     me pogoltne potrebe, nerazrešljiv mi je bil ta razpon plena od malih kantic do
                     velikih vozov. Ah, beletristika: »kjer kruh delil bo z bratom brat ... « Že so se
                     v politiki ločevali duhovi, ampak tukaj ni bilo mogoče ločiti levih od desnih!
                     Ali smo v vrtoglavici vseh nadaljnjih dogodkov prišli kam dlje? Vedno me obide
                     slabost, če se kdaj znajdem v nakupovalnem središču.</p>
                  <p>Ob tem se moram spomniti naše mame, ki nam je zapustila dragoceno dediščino. Ni
                     bilo treba na sodnijo. Namesto da bi si pridobila pokojnino – do najmanjše ji
                     je manjkalo dve leti – je kljub vsemu prigovarjanju raje zastonj vsako popoldne
                     pomagala na domači kmetiji, ki je hirala zaradi pomanjkanja delovnih rok. In v
                     nedeljo je šla še popoldne v cerkev k »nauku« iz čiste solidarnosti: da ne bodo
                     sami.</p>
                  <p>Ne glede na razdaljo let mi stopa pred oči naslednji prizor. Ob smrti slavista
                     Rajka Nahtigala je profesor Slodnjak svoje redno predavanje uvedel z majhno
                     komemoracijo. Ni vedel nič natančnega o Nahtigalovem delu. Šloje za življenjsko
                     delo v zvezi s slovanskimi jeziki. Želel ga je objaviti zunaj meja Jugoslavije,
                     kar pa je bilo tedaj zelo težko. Zaupal je to stvar nekemu spretnemu študentu.
                     Ta mu je res prinesel natisnjeno knjigo. Nahtigal, ves vzradoščen, še vprašal
                     ni, kolikšen je honorar. Študent pa je dobro zaslužil. Človeka se spozna pri
                     denarju, je še enkrat pribil Slodnjak.</p>
                  <p>Kroparski kovač Legat, še predvojni levičar, je odklonil ponujeno stanovanje za
                     vse nesebične zasluge pri sodelovanju z OF, češ, kam bo pa prišla država, če bo
                     takole razmetavala! In je še naprej životaril v svojem bornem brlogu.</p>
                  <p>Za konec pa še eno zgodbico, s katero vedno »težim« svojim plebejskim rojakom.
                     V Dubrovniku sem že zdavnaj naletela na Mihovilovo ulico. Pozanimala sem se za
                     tega človeka, pa ne vem, od kod mi ti podatki. Ta mož seje zelo izkazal pri
                     avstrijskem cesarju. Cesar mu je za nagrado ponudil, naj si vzame, kar hoče.
                     »Zdaj potrebujem samo robec,« je kraljevsko izbral prehlajeni podanik. Zelo
                     dolgo sem mu že na sledi, pa se je kljub internetu uspešno izmuznil.</p>
                  <p>Ja, biti nobel je zelo lepo, ni pa lahko.</p>
               </div>
            </div>
            <div type="div2">
               <head>Minsko polje</head>
               <docAuthor>Blaža Cedilnik</docAuthor>
               <div type="div3">
                  <p>Drobnič je zaradi svojega prepričanja moral hoditi po minskem polju in je bilo
                     že vnaprej jasno, da bo prej ali slej stopil na tako mino, ki ga bo odnesla.
                     Vprašanje je, kako so prejšnji ministri v eldeesovski vladi hodili po tem
                     minskem polju, da se jim ni kaj takega zgodilo. Preprosto. Niso hodili po njem,
                     ampak so stopicali na mestu in pri tem na vse pretege govorili, kaj je treba
                     narediti, se zavzemali za marginalne skupine državljanov, obljubljali,
                     planirali, pripravljali nadaljnje korake. Naredili niso pa nobenega.</p>
                  <p>Po radiu sem poslušala kontaktno oddajo, kjer so govorili o Drobniču in
                     pričakovali, da poslušalci pokličejo in povejo, kaj si mislijo o njem in o
                     njegovem delu in o tem, ali naj se ga zamenja ali ne in kdo naj ga zamenja.
                     Eden prvih odzivov se je glasil nekako takole:</p>
                  <p>Drobnič je čisto v redu. Ves cirkus okoli njega počnejo zato, da bi razbili
                     vlado in vladno koalicijo, predvsem pa koalicijo Slovenija. Zato bodo poskušali
                     diskreditirati enega ministra za drugim. Ja, če bi sama poklicala, bi povedala
                     nekaj podobnega.</p>
                  <p>Pa naj se vrnem k minskemu polju. Vsakomur je, vsaj sama mislim tako, jasno, da
                     mislim s temi minami probleme, ki so se nakopičili v naši družbi, v naši
                     državi; nekateri ali pa kar večina, izvira še iz prejšnje države. Nekaj teh
                     problemov, ki so trenutno na tapeti, bom omenila.</p>
                  <p>Naj začnem s problemom ciganov – vedno smo jih tako poimenovali in s tem nismo
                     mislili nič slabega, danes pa naj bi bila to neke vrste psovka. Hočejo, da jih
                     imenujemo Romi – rom menda v njihovem jeziku pomeni človek – po drugi strani pa
                     so Romi le eno od plemen ciganov. Kakor koli že, gre za potujoče ljudstvo, ki
                     se seli sem in tja. Stalni naseljenci po Evropi jih skušajo nekako integrirati
                     medse, pa vse skupaj nikakor ni preprosto. Ker uživajo posebno mednarodno
                     zaščito, se vse države na različne načine trudijo, da bi rešile ta problem, pa
                     nikjer ni pravega uspeha, nihče še ni iznašel modela, ki bi pomenil tako
                     rešitev, da bi bili vsi zadovoljni. Pri nas si je oblast ves čas zatiskala oči
                     in reševala problem tako, da zanje niso veljala pravila, zakoni, ki veljajo za
                     nas ostale. Ovadbe so ostajale v predalih, policija ni nikoli ukrepala, družina
                     Strojan je živela v črni gradnji na vodnem zajetju, pa nič. Torej, ta problem
                     je tako kompleksen – posebno sedaj, ko je eskaliral čez vse meje – da bo »možno
                     vreči kar nekaj ministrov sedanje vlade«.</p>
                  <p>Druga taka reč so homoseksualske poroke oziroma registracije istospolnih
                     partnerjev. Prejšnja vlada se je silno »zavzemala« za homoseksualce in se
                     »trudila«, da bi jih v vseh ozirih izenačila z heteroseksualci. Naredila pa ni
                     nič. Ko pa je Drobnič »spravil skozi parlament« Zakon o registraciji
                     istospolnih partnerjev, je bil hudič. Kako zakon ni dober, kako jih izločuje in
                     jim ne da pravic, ki jim pritičejo. Pa jim je vendar dal bistveno več, kot so
                     imeli prej.</p>
                  <p>Najhujša reč pa je bilo njegovo urejanje družinske politike in seveda poskus,
                     da bi res nekaj naredil, da bi se povečala rodnost v tej deželi, ki že od leta
                     1989 ni zadostna niti za enostavno reprodukcijo naroda. Ker je to zelo
                     kompleksna zadeva, se je je lotil tako. Ni se lotil samo tega vprašanja, ampak
                     celotnega področja svojega delokroga. Napisal je strategijo. Pa očitno
                     strategija skoraj v celoti ni sporna. Sporen je očitno en sam stavek in sicer,
                     da bi bilo treba splave plačati. Ta stavek je povzročil pravcato poplavo
                     napadov na rninistra, češ da ženskam krati ustavno pravico, da je to napad na
                     človekove pravice, da je to povratek v razna mračna obdobja, povratek k raznim
                     komisijam, ki ženske, ki so v stiski žalijo, malodane maltretirajo. Naj še
                     enkrat napišem moje mnenje o tej pravici. Pravica ja, vendar bi sama zahtevala,
                     da se ženska, ki je v stiski in se zato odloči za splav, mora pogovoriti s
                     kompetentno osebo, ki ji morda pokaže izhod iz te stiske, morda nakaže
                     možnosti, za katere sama ni vedela in morda se bo zaradi tega pogovora odločila
                     drugače.</p>
                  <p>Minister Drobnič se je torej vneto in zavzeto in z resničnim namenom lotil vseh
                     teh problemov. Hotel, zares hotel jih je razrešiti in enkrat za vselej spraviti
                     z dnevnega reda. Seveda to ne bi pomenilo dokončne rešitve ampak začetek
                     njihovega reševanja, osnovno rešitev, ki se jo da potem skozi prakso
                     nadgraditi. Ampak enkrat in nekje je treba začeti. Ponudil je neke rešitve, ki
                     so bile bolj ali manj posrečene, vendar je to bila neka osnova za široko javno
                     razpravo. Nekatere njegove ideje bi po taki javni razpravi morda ostale
                     nespremenjene, nekatere bi doživele samo kakšne kozmetične popravke, druge bi
                     se mogoče obrnile na glavo. Ampak, to bi bil pravi začetek reševanja vseh teh
                     problemov. Tako sem vsaj sama razumela njegovo strategijo. Vendar nihče ni
                     hotel tega razumeti tako, čeprav je sam to neštetokrat ponavljal, da se je,
                     vsaj po moje, počutil kot kakšna obrabljena stara plošča v juke-boxu. Očitno ni
                     nihče poslušal, nihče ni hotel poslušati. Vsi so ugotovili, da je napočil
                     ugoden trenutek, ki ga je treba izkoristiti. Začeli so streljati z vsemi topovi
                     in računali, ni hudič, da ga ne bo nekdo zadel.</p>
                  <p>Namreč, vse te nakopičene probleme so na vse načine obdelovali in prežvekovali
                     toliko let, naredili pa niso ničesar, čeprav so imeli v parlamentu zavidljivo
                     večino.</p>
                  <p>Zgodba je stara, prastara. Pravilo: Deli in vladaj je staro tisočletja.
                     Komunisti so ga ves čas uspešno uporabljali. Med drugo svetovno vojno, ko je
                     bila Slovenija okupirana, so uspeli razklati narod in zanetiti državljansko
                     vojno, ki so jo uporabili za prevzem oblasti. Po vojni so skrbno gojili
                     »državne sovražnike«, ki so jih uporabili vedno, kadar je kje kaj zaškripalo.
                     Zakaj so šikanirali mladoletnike-domobrance, otroke, žene in druge sorodnike
                     domobrancev? Vsi vemo, zakaj. To so bili »sovražni elementi«, ki so bili vedno
                     pri roki. Pa to sem že stokrat napisala. In, če se je ta taktika vedno izkazala
                     za zelo uspešno, zakaj bi jo sedaj, v času samostojne države, opustili. Sicer
                     je bila Pomladna stran vedno razklana, še v času DEMOSa. Tudi ali predvsem ali
                     morda izključno po zaslugi njihovih krtov. Koalicija Slovenija pa je začuda
                     trdna in vse mogoče mine in bombe, da o polenih ne govorimo, je niso mogle
                     razklati. Zdaj pa se jim zdi, da se jim bo končno obrestovalo minsko polje, ki
                     so ga potrpežljivo gradili že ves čas, odkar imamo samostojno državo, pa najbrž
                     že prej. Na zalogo. Za vsak slučaj. Nič nas ne sme presenetiti. Nihče nas ne
                     sme presenetiti. Ljudje vedo povedati, da obstaja v Ljubljani velik blok, v
                     katerega se vsako jutro že od sestopa z oblasti zgrinja množica politikov in
                     funkcionarjev starega režima, ki pregleduje, študira in analizira vse, kar bi
                     utegnilo koristiti t.i. strankam kontinuitete. Denarja imajo dovolj, saj so
                     pošteno izkoristili svoj položaj v času osamosvajanja. To je razlog, zakaj so v
                     vsem na tekočem in imajo vedno pripravljene vse odgovore. Upajmo, da jim ne bo
                     uspelo zgradbe koalicije Slovenija podreti, da so jo samo malo zamajali.</p>
               </div>
            </div>
         </div>
         <div type="div1">
            <head>Iz arhiva NSZ</head>
            <div type="div2">
               <head>Tri pisma med Danielom Šerkom in Francetom Koblarjem</head>
               <docAuthor>Ivanka Kozlevčar</docAuthor>
               <div type="div3">
                  <byline>Gospodu Danielu Šerku se arhiv NSZ lepo zahvaljuje za njegovo kratko
                     korespondenco.</byline>
                  <p>Dopisovanje med ljudmi je pomembno pričevanje o ljudeh in času. Daniel Šerko se
                     je tega zavedal in je pomembnejša pisma hranil. Pismi, ki jih je napisal
                     svojemu gimnazijskemu profesorju Francetu Koblarju, in Koblarjevo pismo njemu
                     je dal na razpolago Zavezi za objavo.</p>
                  <p>Daniel Šerko je iz znane Šerkove družine v Cerknici, ki je dala več
                     izobražencev. Njegov prastari oče Adolf Obreza je bil poslanec na Dunaju,
                     ukvarjal se je z lesno trgovino, kar sta nadaljevala tudi Danielov stari oče
                     France Šerko in njegov oče, ki pa se je ponesrečil na lovu, ko je bil Daniel
                     star dve leti. Očetov brat dr. Alfred Šerko je bil po prvi vojni profesor
                     nevrologije in psihiatrije na Medicinski fakulteti v Ljubljani, drugi brat,
                     Milan Šerko, pa profesor na Poljanski gimnaziji, na kateri je Daniel 1934
                     maturiral. Po maturi in vojaščini ter enoletni praksi pri Lojzetu Žumru,
                     upravniku škofijskih gozdov v Gornjem Gradu, se je moral posvetiti lesni
                     trgovini, brat pa je nadaljeval študij na univerzi in diplomiral iz kemije. Med
                     vojno je bil do italijanske kapitulacije doma, potem pa se je umaknil v
                     Begunje, kjer so ga po partizanskem uničenju postojanke partizani zajeli in
                     zaprli v Cerknici. Ko so Nemci zavzeli Cerknico, se je rešil in nato odšel v
                     Ljubljano. Konec aprila 1945 se je umaknil v Trst, se pozneje pridružil
                     beguncem in se z bratom in materjo, ki je prišla za njima v Italijo, izselil v
                     Argentino.</p>
                  <p>Profesor dr. France Koblar je bil pred vojno eden vodilnih izobražencev
                     katoliškega kroga. Uveljavil se je zlasti kot kritik, esejist in urednik Doma
                     in sveta. Bil je naklonjen idejam krščanskih socialistov in je branil Kocbekov
                     članek Premišljevanje o Španiji, ki je izšel 1937 v Dom in svetu in je napisan
                     strupeno proticerkveno. Kocbek za revolucionarno proticerkveno divjanje dolži
                     predvsem Cerkev samo in jo označi za fašistično. V slovenskih kulturnih krogih
                     je nastala razmeroma ostra delitev na pristaše in nasprotnike španske
                     revolucije, ki so se v glavnem pokrivali s pristaši in zagovorniki komunizma.
                     Članki v zvezi s polemiko ob Kocbekovem Premišljevanju o Španiji so zbrani v
                     knjigi Kriza revije Dom in svet 1937, ki jo je uredil Marjan Dolgan leta 2001.
                     Knjigi je dodana študija Matija Ogrina Površje in žarišče krize Doma in sveta
                     leta 1937. V njej prikazuje, kako se je Kocbek uveljavljal v križarskem gibanju
                     (izdajali reviji Križ na gori 1924–1927 in Križ 1928–1930), ki se je zavzemalo
                     za individualno in čustveno doživljanje vere, v družbenem smislu pa miniralo
                     krekovsko socialno delovanje in poskušalo razbiti vse obstoječe organizacije. V
                     drugi polovici tridesetih let se je Kocbekova skupina povezala s komunisti, kar
                     je bilo usodno, kot je bila usodna oznaka katoličanov in Cerkve za fašistične v
                     njegovem članku. Ogrin pravi: »Kot duhovni izvor fašizma je razglasil
                     tradicionalno katoliško vernost, tako oportunistično kot pristno in dejavno. To
                     je v uvodu Premišljevanja zapisal tako, da je veljalo vsem, tudi slovenskim
                     katoličanom. Tako je Kocbek l. 1937 večji del slovenskih katoličanov obtožil,
                     da so fašisti. Ta pomen članka nikakor ni bil preslišan. Nasprotno. Zato je
                     celoten članek deloval kot klin, zabit v slovensko katolištvo. Razpoka, ki jo
                     je bil povzročil, je bila glavna ognjena črta poznejše komunistične
                     revolucije.«</p>
                  <p>Leva usmerjenost je bila tedaj modna in razen v katoliških krogih se je bolj
                     malo kritično in realistično govorilo o dejanskih razmerah v Španiji in v
                     vzorčni Sovjetski zvezi. Drugo plat španske revolucije je Slovencem pokazalo
                     Skupno pismo španskih škofov škofom vsega sveta zaradi vojne v Španiji,
                     objavljeno v Ljubljanskem škofijskem listu 1937, priloga k št. 10. Evropski
                     pisatelji, ki so se dali povabiti v Sovjetsko zvezo, so do Andrea Gidea pisali
                     v glavnem pohvalno in zavestno zavajajoče, kot so delali socialistično
                     usmerjeni in liberalistični pisci pri nas, vsak iz svojih razlogov: bodisi iz
                     želje po revoluciji ali pa zaradi proticerkvenega stališča in odpora do
                     katoliških norm, ki jih je Cerkev branila.</p>
                  <p>Koblar je bil med levo usmerjenimi katoliškimi intelektualci zmernejši. V
                     knjigi Moj obračun, ki naj bi bila napisana ob koncu vojne, izšla pa je pri SM
                     1976, pravi, da se je zavedal razkola, če ne bodo v osvobodilni boj vključili
                     vseh Slovencev. Kocbeku naj bi v jeseni 1942 rekel: »Govorite najrajši vsi o
                     tem, da dosedanjih političnih voditeljev ne marate. Če naj bo ta organizacija
                     vseslovenska, mora zajeti res vse poštene in resnično narodne ljudi. Če ne bo v
                     organizaciji v celoti Slovenske ljudske stranke in njenih voditeljev, se bojim,
                     da se začne nasprotovanje, iz tega nasprotovanja pa pri naših razmerah sledi
                     verski boj.« Atentati na Kiklja, Župca, Erlicha in Natlačena ga niso prizadeli.
                     Erlicha je odklanjal že pred vojno zaradi radikalnega protikomunističnega
                     stališča. Ostro pa je obsojal tiste, ki so stopili na protikomunistično stran,
                     npr. Narteja Velikonjo.</p>
                  <p>Šerko je poznal Koblarja s Poljanske gimnazije, kjer ga je učil slovenščino.
                     Med njima je bil očitno prisrčen odnos, saj se ga Šerko še po dolgem času z
                     veseljem spominja. Revolucija ju je postavila vsakega na drugi breg. Medtem so
                     se zgodile tako zelo hude stvari, da so mnogi onemeli, toliko jih je po
                     nepotrebnem padlo, toliko je bilo pomorjenih, toliko jih je moralo zapustiti
                     domove, ljubljeno domovino in pri tem je bilo za katoličane najbolj boleče
                     sodelovanje krščanskih socialistov s komunisti. Kot je videti iz Koblarjeve
                     knjige in njegovega pisma, si tudi pozneje ni postavljal vprašanj glede
                     odločitve krščanskih socialistov, ki so vsaj v začetku bistveno pripomogli k
                     uveljavitvi komunistov, in s tem omogočili revolucijo in je njegovo videnje vse
                     tragike bistveno bolj površinsko kot pa Šerkovo.</p>
               </div>
               <div type="div3">
                  <p>Velecenjeni, dragi gospod profesor!</p>
                  <p>V zadnjem pismu mi gospod inž. L. Žumer, po katerem sva si lani izmenjala
                     pozdrave, poroča, da ste konec novembra slavili osemdesetletnico. K
                     petdesetletnici sem Vam lahko pisal še od doma, k osemdesetim letom pa Vam
                     moram poslati pismo kdo ve od kod iz neizmerne Južne Amerike, želeč Vam iz
                     vsega srca k Vašemu prazniku še mnogo zdravih, plodnih in od samega Boga
                     žegnanih let.</p>
                  <p>Dolga so leta in širok je prostor, ki nas loči; za mene še vedno preširok in
                     prepad preglobok, da bi lahko stopil prek njega in šel domov, pa četudi le
                     gledat srečne kraje svoje mladosti.</p>
                  <p>Dosti spominov me veže na Vas, segajo prav do leta 1926, ko sem pri sprejemnem
                     izpitu za v gimnazijo pisal po Vašem diktatu Deklica in pasjeglavci. Bili ste
                     nato moj profesor vseh osem let do mature. Še sedaj, po tolikih letih, so mi
                     nepozabne Vaše slovenske ure, predvsem one o Levstiku, ko ste nam pravili, kako
                     brezpogojno in veličastno je prešel življenje. Tedaj ste me odlikovali s tem,
                     da sem moral v spomin na mojega pradeda v razredu prebrati Molčimo. Dalje se
                     živo spominjam Veselega vinograda, ko ste Vi odločno in edini protestirali na
                     obe strani. Tu sem Vam pomagal in bil tepen v Drami, ko smo hoteli razbiti prvo
                     ponovitev predstave. Veselemu vinogradu je sledil krvavi, pri katerem pa nisva
                     več – na mojo veliko žalost – stala na isti strani. Jaz sem bil tepen tudi v
                     tem vinogradu. Po popolni ločitvi duhov ter tudi potem še v evropskem begunstvu
                     in sedaj še vedno, sicer precej odmaknjen, z velikim zanimanjem sledim Vašemu
                     delu, kolikor o njem poročajo naši begunski listi in kolikor mi ve povedati o
                     Vas dr. T. Debeljak, ki ga večkrat obiščem, kadar potujem v Buenos Aires.</p>
                  <p>Si morete predstavljati, dragi gospod profesor, kako si želim sicer nemogočega
                     pogovora z Vami in kako rad bi Vam vse lepe želje, katere mora sedaj
                     posredovati to pismo, izročil ustno! Ostane mi le še upanje, da Vam te vrstice
                     mogoče narede malo veselja in Vas še prosim, blagovolite sprejeti mnogo
                     pozdravov od Vašega nekdanjega vedno hvaležnega učenca.</p>
                  <p>11. januarja 1970</p>
                  <p>Daniel Šerko</p>
               </div>
               <div type="div3">
                  <p>Spoštovani, dragi gospod Šerko!</p>
                  <p>Vaše ljubeznivo in prisrčno pismo z dne 11. januarja, ki sem ga prejel
                     februarja, me je zelo razveselilo in za voščilo k moji 80–letnici se prav lepo
                     zahvaljujem. Dobil sem nekaj čestitk iz Amerike, toda od manj znanih, tudi
                     neznanih ljudi, drugih svojih znancev pa sem se tačas sam živo spominjal.
                     Zasledujem življenje in delo vseh, ki jih ni doma, in si mislim, da bi
                     marsikake bridkosti, ki se je naključila tu doma ali tam zunaj, danes ne bilo
                     in bi je tudi takrat ne bi bilo treba.</p>
                  <p>Da odgovarjam na Vaše pismo šele zdaj, mi, prosim, oprostite. Ves čas me je
                     tako dušilo razno neopravljeno delo, da se nisem mogel ganiti. Sem še vedno
                     aktiven profesor na Akademiji za gledališče, pa tudi vse drugo delo mi jemlje
                     toliko časa, da sem šele danes prišel nekoliko do sape.</p>
                  <p>Vaši spomini so me prestavili v moja mlajša leta. Nekaj pa sem občutil kot
                     grenkobo zaradi tega, kar je bilo pozneje. To me je zaskelelo, ker se mi zdi,
                     da ne poznate vse resnice. Bila je revolucija, v kateri sem skušal biti
                     pomirjevalec in posrednik, pa sem ostal nerazumljen in na lastni strani doživel
                     marsikatero sovražnost. Bilo je veliko zmot in usodnih nesporazumov, le z Nemci
                     ali Italijani in tistimi, ki so se opirali na njihovo pomoč, se jaz nisem mogel
                     sprijazniti, četudi so mislili, da z njimi rešujejo svoje narodno ali versko
                     prepričanje. Pač pa sem pozneje ugladil marsikako trdoto, kolikor sem le mogel.
                     Pa ne mislite, da se opravičujem. Vsak po svoje odgovarjamo svoji vesti in se
                     rešujemo v teh zapletenih stvareh. Ko zasledujem novice in položaj slovenskega
                     begunstva, občudujem zvestobo do naših narodnih tradicij, ljubezen do jezika in
                     žrtve, s katerimi se ohranjate. Razumem tudi psihološke posledice, ki prihajajo
                     od tod, da je vsak skusil svojo osebno tragedijo. Čutim pa, da marsičesa pri
                     nas, zlasti pozitivnega, ne poznate. Mene veliko bolj skrbi današnji splošni
                     materializem v svetu, laž in sila, ki gospoduje. Skrbi me mladi rod, ki je
                     čisto drugačen in pozna samo odpor zoper vse, kar je še trdno in urejeno. Ti
                     vplivi pa prihajajo od povsod, zlasti z zapada.</p>
                  <p>Zelo bi si želel, da bi tudi prepad, o katerem govorite, premagali v sebi – in
                     še kdo drug – in če morete, pridete pogledat domov. Takrat bi Vas bil
                     neizrečeno vesel – tudi koga drugega. Predvsem pa mi pozdravite T. Debeljaka,
                     kadar ga obiščete.</p>
                  <p>Posebno Vam želim vse dobro</p>
                  <p>vdani France Koblar.</p>
                  <p>Ljubljana, 21. marca 1970</p>
               </div>
               <div type="div3">
                  <p>Velecenjeni, dragi gospod profesor!</p>
                  <p>Z velikim veseljem sem prejel Vaše pismo od 21. 3. in se Vam zanj sedaj lepo
                     zahvaljujem. Bržčas se boste začudili, da Vam pišem še, pa skoraj ne morem, da
                     ne bi Vam, svojemu najdražjemu vzgojniku, pojasnil razlogov, ki me drže nazaj,
                     da ne morem sprejeti Vašega vabila k povratku domov, o katerem sem prepričan,
                     da je bilo mišljeno z vso prisrčnostjo in dobrohotnostjo. Vzroki in razlogi pa
                     so naslednji.</p>
                  <p>Vrnitev domov si predstavljam drugačno od turističnega potovanja in tudi
                     drugačno od obiska domovine izseljenca, ki je nekoč odšel bog ve iz kakega
                     vzroka v svet, in se mu je naenkrat storilo milo ter si je zaželel krajev, iz
                     katerih je izšel. Vrnitev v mojem primeru bi bila popolnoma nekaj drugega. To
                     bi bila vrnitev popotnika, ki ni vseh petindvajset let zdomstva en dan pozabil
                     na dom in bi se vračal domov, željan tolažbe in počitka, katerega mu more dati
                     le domovina, ki se ji ni izneveril en sam trenutek in ki ve, da drži ono, da si
                     »kakor zdravje« in je zgrešeno tisto: »širna, brezmejna si«.</p>
                  <p>Pa naj si zamislim obisk doma prav konkretno. Le kako naj bi mogel mimo domače
                     hiše, in ne vstopiti in prespati doma, kako srečati nekdanjega prijatelja ter
                     molče požreti psovko »izdajalec«. S povratkom in že s samim potnim listom bi,
                     vsaj na videz, moral priznati oblast, ki je po mojem – kar je pa vsaj za mene
                     najmerodajnejše – uzurpirana, prigoljufana in vrinjena z najkrutejšo silo. Kako
                     naj bi mogel prestopiti neznane grobove dvanajsttisočev premagancev, pobitih s
                     strelom v tilnik ob na hrbtu zvezanih rokah, in nemi grob hromega pisatelja in
                     grob tega in tega in še tega!</p>
                  <p>Od teh groznih časov je minilo četrt stoletja (prav te dni), pa čas zločina ne
                     izbriše niti ga ne ublaži. Povrhu vsega so pa doma na oblasti še vedno isti in
                     to prav isti ljudje, ki so bili zmožni vseh teh grozot. Kako naj se torej po
                     vsem tem vrnem, kaj ne bi po takem povratku res postal izdajalec?</p>
                  <p>Omenjate, da mi zunaj marsičesa zlasti pozitivnega doma ne poznamo. Tu vemo, da
                     imate tam mnogo lepih cest, da tiskate razkošne knjige, da je Ljubljana
                     čudovito lepa, da se tehnika da primerjati z drugo evropsko, a istočasno imate
                     premiera, ki je lastnoročno pobijal zvezane premagance svojega rodu. Govoriti
                     in pisati morate, kakor vam ukažejo »uglašujoč slovensko kulturno udejstvovanje
                     s potrebami delovnega ljudstva«. Sam sveti božični dan je robotni dan;
                     izseljevanje in iskanje kruha v tujini je večje kot kdaj koli; število
                     slovenskih rojstev pa je na eni najnižjih evropskih stopenj.</p>
                  <p>Zahvaljujem se Vam za priznanje naši zvestobi slovenstvu, ki mora doma ostati
                     tajnost (saj je tajnost skoraj naš obstoj), če ne pa vsaj nezaželen doprinos
                     skupnemu narodu, kateremu pa le pripadamo kljub vsemu mi zunaj in vi doma.
                     Sicer pa ni v našem prizadevanju pravzaprav nič posebnega in drugače bi skoraj
                     biti ne moglo; čemu smo se upirali komunizmu in zakaj smo odšli v svet, mar ne
                     prav zaradi zvestobe do naših narodnih tradicij in narodu samemu?</p>
                  <p>Pa še k pojmu »sodelovati z okupatorjem«, ki ga tudi omenjate. Mnenja sem, da
                     je z okupatorjem sodeloval vsak, ki je (pa četudi zaradi golega preživetja
                     samega) zanj delal, prejemal njegovo plačo in jedel njegov kruh, kakor tudi
                     oni, ki je iz istega vzroka prejel okupatorjevo orožje in z njim branil svoje
                     in svoje družine življenje.</p>
                  <p>Preresnično rečete: vsak po svoje odgovarja svoji vesti. Ravno radi vesti in še
                     radi najčistejšega spomina nedolžnih pobitih ter še morda radi osebnega ponosa
                     samega mi je pot domov zaprta. V tolažbo pa mi je: čas dela za nas. Nekoč, ko
                     nas ne bo več, ko se bo poslednji zanamec utopil v tujem morju, bo zgodovinar v
                     Ljubljani o nas poročal pravilno.</p>
                  <p>Zna biti, da se Vam bo zdelo vse prej povedano prenapeto, mogoče celo bolestno,
                     recimo še zagrizeno, veste, pa ni. Če ne bi doživel ničesar drugega kot le, da
                     sem videl jok in slišal tuljenje mater in žena, ko je v treviški begunski kamp
                     dospela potrjena vest o izročitvi in pokolu domobranske vojske, bi bilo že to
                     stokratno opravičilo moji nespravljivosti. Dognal sem, da so v življenju gotove
                     stvari res absolutne, pri katerih je nemogoče vsako glihanje in do katerih mora
                     biti človek, če le količkaj nase da, dosleden do zadnje pike. Hvala Bogu, ni
                     jih mnogo, a nekaj jih je in ta spada mednje z vso krutostjo.</p>
                  <p>Znam si predstavljati Vaš skopo odmerjeni čas, občudujem Vaše znanje, pridnost
                     in vitalnost ter Vas, dragi gospod profesor, kakor bi si sicer odgovora želel,
                     zanj ne prosim, pač pa prosim, tolmačite to pismo pravilno in iščite v njem ono
                     iskrenost ter željo po resnici, s katero je bilo pisano. Razmišljal sem, naj
                     Vam pišem ali ne, in sem prišel do spoznanja, da Vam moram. Kolikor sem ravnal
                     pravilno, sodite sami in mi oprostite, če sem Vas po vašem nadlegoval po
                     nepotrebnem.</p>
                  <p>Zahvaljujem se Vam za poslane pozdrave g. Tinetu Debeljaku, ki jih bom, upam,
                     kmalu izročil, pri tem pa Vas prosim, izročite Vi, če imate priliko, moje
                     pozdrave g. inž. Žumru s pripombo, da sem si v svesti dolga glede odgovora.</p>
                  <p>S prošnjo k dobrodošlemu sprejemu mnogo mojih iskrenih pozdravov in želja za
                     vse najlepše ostajam Vaš vdani in hvaležni</p>
                  <p>Daniel Šerko</p>
                  <p>11. maja 1970</p>
               </div>
               <div type="div3">
                  <p>Spoštovani gospod!</p>
                  <p>Čestitka, ki bi je bil moj oče tako vesel, je prispela, žal, šele po njegovi
                     smrti. Bili ste eden tistih njegovih učencev, katerih pozornosti se je
                     vsakokrat iz srca razveselil. Spominjam se, da ga je neko Vaše pismo do solz
                     ganilo. Ob njegovi 85–letnici v novembru nihče ni mogel slutiti, da se bo dober
                     mesec za tem že začel poslavljati. Postajal je samo zložnejši, vendar ...
                     opravljal odgovorno delo v Akademiji in Slovenski matici. Ta njegova delovna
                     sila, ki bi je bilo dovolj za več življenj, je zavirala tudi zahrbtno bolezen v
                     njem, da tako rekoč ni imela časa, da bi se do konca prebudila. Ni vedel, da
                     nosi v sebi v prsih velikanski tumor, pod katerim je pričel omagovati šele, ko
                     se je ta razširil v bližino požiralnika. Po tem je bil v enem tednu še na nogah
                     in že na onem svetu. Tolaži me zavest, da ni dolgo trpel, zadnje dni pod
                     uspavali prespal in tako dostojanstveno, kot je živel, tudi umrl.</p>
                  <p>V imenu mojega pokojnega očeta sprejmite, prosim, moje pozdrave.</p>
                  <p>Anka Koblarjeva</p>
                  <p>Ljubljana, 27. 2. 1975</p>
               </div>

            </div>
         </div>
         <div type="div1">
            <head>Obujanje spomina in ubijanje spomina</head>
            <div type="div2">
               <head>Suhor in Radovica 2006</head>
               <docAuthor>Tine Velikonja</docAuthor>
               <div type="div3">
                  <p>V nedeljo 22. oktobra 2006 sta končno prišli na vrsto tudi farni spominski
                     plošči na Suhorju in v Radovici. Ko se je pred desetimi leti pokazalo, da pri
                     Treh farah pri Metliki ne bo mogoče žrtev vojne in revolucije iz teh dveh
                     župnij napisati na skupno farno spominsko ploščo in smo na to rešitev pristali,
                     smo računali, da z dvema ploščam s po dvajsetimi imeni ne bo težav. Nismo si
                     predstavljali, da smo si nakopali toliko napornega dela in potov. S farnimi
                     ploščami ni tako, kot pri drugih rečeh, da se vse začne in konča pri denarju.
                     Ko so enkrat postavljene in blagoslovljene, se denar zanje vedno najde. Pri
                     ljubljanski nam je na koncu zmanjkalo kar pet milijonov. Obljubil nam jih je
                     bil Rupel, pa predčasno odložil županstvo. Čeprav sta imeli njegovi naslednici
                     Vika Potočnik in Danica Simšič denarja na pretek in ga razmetavali na desno in
                     levo, za spoštljivi pokop svojih prebivalcev nista imeli posluha. Pa se je na
                     lepem po zaslugi našega prijatelja ing. Jožeta Hubada našla v ZDA čudežna
                     dediščina in dolg je bil poplačan.</p>
                  <p>Večji problem kot denar je lokacija. Na Suhorju smo iskali prostor na
                     pokopališču, vendar je zasedeno do zadnjega kotička, ploščo smo poskušali
                     pripeti na steno mrliške vežice, pa se hitro znašli v slepi ulici. Nazadnje se
                     nas je usmilil župnik Franc Šifrar in nam ponudil stranska vrata na pročelju
                     župnijske cerkve. Vrata so namreč navidezna, zunaj nakazana, a znotraj jih ni.
                     Na Radovici bi se našel prostor na pokopališču. Pokazalo se je, da smo z našimi
                     poizvedovanju dregnili v sršenje gnezdo. Čeprav uradno še ni bilo nič, so se
                     oglasili metliški borci in poslali županu opozorilno pismo, kako se širijo
                     »govorice o nameravani postavitvi farnih spominskih plošč v teh dveh župnijah,
                     ki oživljajo in odpirajo že pozabljeno sovraštvo iz druge svetovne vojne med
                     tistimi, ki so se borili proti okupatorju in za osvoboditev Slovenije, in
                     tistimi, ki so bili na strani okupatorja in pomagali pri nasilju nad slovenskim
                     prebivalstvom in njenim uničenjem. Odpirajo se že povsem zaceljene rane in
                     sovraštvo ... «</p>
                  <p>Pismo je za tri leta zamrznilo vsa prizadevanja. Župan se je tako prestrašil,
                     da je dvignil roke in še bolj zvesto hodil na borčevske procesije in slavja.
                     Glavno slavje je prav vsakoletno praznovanje padca postojanke vaških stražarjev
                     na Suhorju 27. novembra 1942. Spodaj na pokopališču je pokopanih 21 vaških
                     stražarjev, padli so v boju, njihov grob ni označen, tam zgoraj pod Petrovići v
                     Ikovi Dragi pa počivajo mučeni in umorjeni stotnik Dobrivoje Vasiljević in
                     njegovih sedem tovarišev, med njimi p. Klemen Norbert. Tamle pol kilometra
                     severno v Gornjem Suhorju je Zakotka, njivica, na kateri smo pred dvema letoma
                     izkopali p. Rajnerja Erklavca in še tri, umorjene pozimi leta 1944. Ravno ob
                     žalni slovesnosti ob 60-letnici padca Suhorja smo se z domačini in župnikom
                     dogovorili, da tudi v teh najbolj severno ležečih belokranjskih župnijah
                     postavimo farni plošči. No, pravšnjega prostora na pokopališču v Radovici nam
                     ni uspelo najti, zato smo prav tako prosili župnika, naj spet pomaga in dovoli,
                     da pripnemo ploščo na steno farne cerkve, s čimer se je strinjal. Zataknilo se
                     je z dovoljenjem Umetnostno gradbenega sveta ljubljanske nadškofije. Njena
                     sestava se je menjavala, naša prošnja obtičala. Šele novoimenovana komisija pod
                     predsedstvom škofa Andreja Glavana je s pomočjo njenega tajnika Francija
                     Petriča našla posluh in srce za naše želje in 15. maja 2006 izdala privoljenje.
                     Potem je steklo kot namazano. Načrte je bil že prej napravil arhitekt Franc
                     Popek, plošče izklesal kamnosek Bojan Doltar iz Gradca.</p>
                  <p>Ob 15 uri slovesnost najprej na Suhorju. Plošča iz belega marmorja iz Carrare
                     pomeni obogatitev domače cerkve. Namenjena je, kot beremo na vrhu »Žrtvam vojne
                     in revolucije!« Sledi seznam z 22 imeni po vaseh in nič več. Samo še: »V letu
                     Gospodovem 2006 postavili župnija Suhor in Nova slovenska zaveza«. Farna cerkev
                     je bila napolnjena kot že dolgo ne tako. Mašo je vodil in ploščo blagoslovil
                     škof novoustanovljene novomeške škofije Andrej Glavan ob asistenci metliškega
                     dekana ter suhorskega in drugih belokranjskih župnikov. Med mašo je ubrano
                     prepeval suhorski cerkveni pevski zbor. V kulturnem delu petje, recitacije,
                     govori. V imenu odbora je nastopil domačin Anton Šuklje in se zahvalil
                     prisotnim, sodelujočim in darovalcem, glavni govornik je bil Justin
                     Stanovnik:</p>
               </div>
               <div type="div3">
                  <p>Dragi prijatelji!</p>
                  <p>Zbrali smo se k slovesni blagoslovitvi nove farne spominske plošče. Zakaj
                     pravimo farne spominske plošče? Zato, ker z nobenimi drugimi tremi besedami ne
                     bi mogli izraziti pomena in značaja zgodovinskih dejanj, ki jih že šestnajst
                     let opravljamo po Sloveniji. To so najprej plošče, ker so ljudje vse od davnine
                     stvari, ki so hoteli, da ostanejo za zmerom, zapisovali na plošče. Plošča ima
                     to v sebi, da je najpreprostejši in hkrati najslovesnejši dokument kakega časa.
                     Tudi ko bi imeli denarja, da bi se v njem valjali, ne bi postavljali
                     spomenikov, ampak plošče, ki so v svoji slovesni enostavnosti najbolj ganljive
                     priče človekove volje biti v zgodovini. Ko pa pravimo, da so to farne plošče,
                     nočemo samo geografsko zajeti določenega administrativnega področja Cerkve,
                     ampak želimo povedati, da je sporočilo, ki ga tako objavljamo, dano v last
                     skupnosti, ki je v zgodovini vzdrževala krščansko kulturo vere in upanja. S to
                     besedo hočemo povedati, da to, kar tu piše, ni samo moja ali tvoja stvar, ampak
                     stvar vseh ljudi, ki naj bi tudi v prihodnosti vedeli, kar vemo sedaj: za kaj
                     je nekoč šlo in za kaj v nekem osnovnem in bistvenem pomenu vedno gre. Zato za
                     te plošče pravimo tudi, da so spominske. Spomin ima namreč to vlogo in to
                     dostojanstvo v sebi, da se na njem človek postavlja. Človek brez spomina ni
                     nič, narod brez spomina ni nič. Narod brez-spominaje lahko karkoli, če pa ne
                     ve, kaj je, nazadnje neha biti narod.</p>
                  <figure>
                     <graphic url="slike_z_63/z_63_53.png"/>
                     <head>škof Andrej Glavan blagoslavlja farno spominsko ploščo na Suhorju <name
                           type="author">Tine Velikonja</name></head>
                  </figure>
                  <p>Farne spominske plošče, ki jih mi postavljamo, pa imajo še to izjemnost, da
                     govorijo o nekem času, ki ga ne dosega noben drug slovenski čas. Sredi
                     stoletja, ki je minilo, se je v naši domovini zgostil čas, ki se ni napovedoval
                     v nobenih sanjah in nobenih slutnjah in nobenih prerokbah. To je bil čas, ki se
                     je zapisal v to deželo s pisavo, za katero smo morali izumiti posebno ime:
                     grobišča; ne grobovi, ampak grobišča. Vsa Slovenija je popisana s pisavo
                     grobišč in v vsakem ležijo ljudje: po eden, po dva, po pet, po deset, po sto,
                     po tisoč. Še nikoli nismo Slovenci doživeli kaj takega. Poznali smo »boj
                     Vitovca in ropanje Turčije«, a je to bilo zunaj nas in ni bilo od nas. Naši
                     ljudje so padali na Soči in na Piavi na Mazurih in v Karpatih, a je to bilo
                     zunaj nas in ni bilo od nas. Ljudje, ki so ustvarjali čas, ki za sabo ni pustil
                     ničesar razen grobišč – tisti, ki jih štejejo, so prišli že do številke petsto
                     – pa so bili od nas in iz nas. Kaj so bili ti ljudje in kaj je bilo v njih, še
                     danes ne vemo. Ne vemo, kaj so bili. Vemo, da so bili vserazpoložljivi
                     pripravljeni na vse in verjeli so, da je svet do kraja manipulabilen, da je z
                     njim mogoče narediti in doseči karkoli, le pripravljen moraš biti na vse. To so
                     imeli ti ljudje v sebi in vero, da jih je zgodovina izbrala za oblikovalce
                     dokončne prihodnosti. To vemo, v resnici pa jih še danes ne razumemo. V
                     Ljubljani imamo vrsto institutov, ki bi si lahko vzeli za nalogo, da raziščejo
                     fenotip boljševika, a tam delajo doktorate in trasirajo svoje akademske
                     kariere, bistvenih nacionalnih vprašanj pa si ne postavljajo. Življenjsko
                     vprašanje slovenske kulture je, kako so ti ljudje sploh mogli nastati; na vsak
                     način moramo to dognati, si pravimo, a smo tudi v tem kot v mnogih drugih rečeh
                     sami.</p>
                  <p>Slovenci pred drugo svetovno vojno nismo imeli nobene pete kolone, ne
                     italijanske ne nemške, še manj fašistične in nacistične. Imeli pa smo ljudi, ki
                     so se, ko so na nebu zagledali določena znamenja, ko so slišali za določen nauk
                     in prebrali določene knjige, ustavili in rekli: »To sem jaz.« Kar pa je ob tem
                     čudno in nenavadno, je to, da so, ko so to rekli, tudi že vedeli, kaj morajo
                     narediti. In naredili so vse, kar jim je ukazal duh, ki je stopil vanje – pred
                     ničimer se niso ustavili Polastiti so se domovine – vsi veste, kako so to
                     dosegli – potem pa so po pol stoletja morali oditi. In ko so odšli, so ostala
                     za njimi samo grobišča – tistih petsto krajev, za katera smo Slovenci morali
                     izumiti novo in strašno besedo: grobišča. Ko so odšli, je za njimi ostala samo
                     duhovno </p>
                  <p>opustošena domovina in teh petsto mest v njeni novi geografiji.</p>
                  <p>Danes je vsem jasno, danes se je iz vse megle že toliko pokazala pokrajina
                     preteklega dogajanja, da človeku normalne pameti, človeku navadne pameti, ne
                     dovoljuje, da ne bi videl osnovne reči: ko teh ljudi ne bi bilo, tudi teh
                     petsto grobišč ne bi bilo. Jasno je postalo, nad vsak dvom je postalo jasno, da
                     je 6. aprila 1941 Nemčija napadla Slovenijo in ne Slovenija Nemčije; jasno je,
                     da je 6. aprila 1941 Italija napadla Slovenijo in ne Slovenija Italije; tako
                     jasno je tudi, da so po 22. juniju 1941 boljševiki napadli slovenske katoličane
                     in ne katoličani boljševike. Nemški nacisti in italijanski fašisti so nas
                     napadli od zunaj, prišli so nad nas kot ujma, kot suša, lakota in kuga,
                     boljševiki pa so bili Slovenci in so nas napadli od znotraj. Z Italijani
                     Slovenci nismo imeli nikoli nič, tudi z Nemci ne, razen redkih izjem, zato pred
                     vojno v Sloveniji ni bilo italijanske in nemške pete kolone, pač pa je v
                     Sloveniji obstojala močna komunistična peta kolona z mednarodnimi, torej
                     zunanjimi povezavami – ni vam neznano, da je imela močna oporišča tudi v Beli
                     krajini – in ta je, ko je prišel čas, udarila z vso silo, ki je izhajala iz
                     spoznanja, da je vojna njena edina možnost.</p>
                  <p>V strategiji, za katero so se boljševiki odločili, je Suhor igral važno vlogo.
                     Nekaj je dokazal. Ne bom vam sedaj držal zgodovinske učne ure, dve tri stvari
                     pa moram, ker stojimo tu, le povedati. Boljševiki so vedeli, da morajo, če
                     hočejo uresničiti svoj prevratni projekt, uprizoriti rezistenco ali upor proti
                     okupatorju. Samo tako so lahko upali, da bodo pritegnili v svoj krog
                     svobodoljubne in nič hudega sluteče Slovence in pridobili simpatije zaveznikov.
                     Pri tem pa so morali doseči še to, da tega boja ne bo organiziral še kdo drug
                     in da bodo sami. Zato so z odlokom OF z dne 16. septembra leta 1941 proglasili
                     vsakogar, ki bi to poizkušal, za narodnega izdajalca in ga obsodili na smrt.
                     Zato pravimo, da je 16. september 1941 začetek slovenske državljanske vojne.
                     Začelo se je izvajati to, kar je v nekem pismu iz tega časa ukazal Edvard
                     Kardelj: »Na ozemlju Slovenije ne sme bili drugih čet, razen partizanskih.
                     Likvidirajte, če treba z orožjem, vsak drug poizkus.« (Janko Maček, Zaveza 27,
                     str. 15)</p>
                  <figure>
                     <graphic url="slike_z_63/z_63_54.png"/>
                     <head>Razbita in onečaščena farna spominska plošča na Suhorju <name
                           type="author">Tine Velikonja</name></head>
                  </figure>
                  <p>Kar je bilo ukazano, se je tudi zgodilo. Ko so se na pomlad leta 1942 po
                     Dolenjskem začela pojavljati oborožena in neoborožena jedra demokratske
                     Slovenske legije ali pa so tja začela prihajati iz Ljubljane, so jih
                     komunistični gverilci začeli napadati tako silovito in tako dosledno, včasih
                     tudi skupno z Italijani, da je tej skraja maloštevilni vojski kmalu postalo
                     jasno, da se bodo mogli obdržati le tako, da bodo začeli sami uporabljati
                     boljševiške teroristične metode. Popolnoma razumljivo je, da vojaki, ki so
                     prihajali iz katoliških fantovskih odsekov, tega niso bili v stanju vzeti nase.
                     Ni jim preostalo drugega, kot da svoj boj legalizirajo pri italijanskih
                     oblasteh. Posadka na Suhorjuje bila prva realizacija tega novega obstajanja.
                     Suhor, s tem, da je sploh bil, pa tudi s tem, kako je padel, obtožuje in bo
                     vedno obtoževal Komunistično partijo Slovenije, tiste ljudi, ki so bili iz take
                     snovi, da so mogli v sebi uresničiti boljševiškega človeka, pa tudi vse tiste,
                     ki so partiji pomagali, da je izpeljala svoj projekt, slovensko liberalno
                     malomeščanstvo in leve katolike, kocbekovce in krščanske socialiste, pa tudi
                     vse druge, ki so z različnimi računi pri tem sodelovali, vse te ljudi Suhor
                     obtožuje za svojo in vseslovensko usodo.</p>
                  <p>A sedaj smo dežela petstotih grobišč. Koliko jih je samo v Beli krajini! Če
                     hočete o tem kaj natančnejšega izvedeti, vam svetujem, da preberete katero od
                     besedil Janka Mačka v Zavezi 15, 27 in 28. Kaj si boste rekli, ko boste
                     prebrali zgodbe o Marici Nartnik, o Karolini Jakša, o Mariji in Anici Lončarič,
                     o idealnem profesorju Antonu Ovnu, o velikem patriotu agronomu Antonu Starcu,
                     potem pa o tolikih duhovnikih, o Omahnu, Erklavcu, Salmiču, Kofaltu, o župniku
                     Janezu Raztresenu, ki so ga 21. julija 1942 odpeljali iz tega župnišča, o patru
                     Norbertu Klementu, ki so ga skupaj s kapetanom Vasiljevićem v noči na 27.
                     november 1942 odpeljali na Popoviče pod Gorjanci. Koliko bolečine, si boste
                     rekli, ko boste o tem brali. Ali ko boste v duhu obšli Mavrlen in Brezovo
                     Reber, koliko slovenske bolečine, si boste rekli. In kakšna bo vstala pred
                     vašimi očmi Slovenija? Ali boste rekli, da je oskrunjena od toliko zločinov?
                     Ali pa boste raje rekli, da je sveta od tolike bolečine? Kaj boste rekli za to
                     našo zemljo?</p>
                  <p>Kaj pa slovenska duša, kaj pa boste rekli zanjo? Kakšna je po petdesetletnem
                     nasilju? Ali si bo sploh kdaj opomogla? In ali smo še normalni? Upravičeno se
                     tako vprašamo. Ko so odprli brezno Pri konfinu, ali je kdo kaj rekel? Kaj se je
                     zgodilo s Slovenijo? Ali je zakrknjena? Ali je postala le tako brezčutna?
                     Koliko časa bo še trajal njen zlovešči molk? Duhovna elita v središču
                     Slovenije, ki bi v svojih antenah morala loviti najfinejše vzgibe časa, je
                     tiho, kakor da se ne bi nič zgodilo, in žene naprej svoj rutinirani kulturni
                     biznis.</p>
                  <p>Zakaj o tem govorim? Zato, da bi mi, ki sedaj skupaj tu stojimo, zbrani v eni
                     misli, začutili, da bi ob tem česar se spominjamo, morali postati boljši
                     ljudje. Da bi to začutili v sebi in da bi to, kar bi se spočelo v nas, povedali
                     tudi drugim. Da bi Slovenci, ki smo šli skozi vse te hude plavže, morali
                     postati boljši ljudje. In da ljudje, ki jim je bilo to naloženo, da so morali
                     odigrati vlogo žrtev, ne bi bili tako sami.</p>

               </div>
               <div type="div3">
                  <p>V Radovici ob 17 uri blagoslovitev, v imenu krajevnega odbora je govoril njegov
                     predsednik, v kulturnem delu je program slikovito popestrila šestčlanska pevska
                     družina Nemanič iz Božakova. Prav na koncu so nam v slovo zapeli celo Cigansko
                     violino. Elipsasta plošča z 20 imeni, zgoraj spet samo »Žrtvam vojne in
                     revolucije«.</p>
                  <p>V noči med 5. in 6. novembrom se je zgodilo tisto, česar so se nekateri bali,
                     pa jih nismo verjeli. Razdejanje je prvi opazil domači župnik, da je namreč
                     farna plošča razbita na koščke. S hudo slutnjo v srcu je pohitel v Radovico. Ni
                     se zmotil. Tudi tam so poskušali neznanci odtrgati ploščo z zidu, pa jim ni
                     uspelo, odbili so samo spodnji del, do koder so s svojim orodjem lahko segli.
                     Ploščo na Suhorju bomo postavili na novo, ko berete poročilo, se je to že
                     zgodilo, staro bomo obnovili in jo skušali postaviti poleg Kočevskega lesenega
                     križa v Muzej novejše zgodovine, če se bo dalo. Na Radovici smo prilepili
                     odbiti del. Plošč nalašč nismo zavarovali, saj nismo na Divjem zahodu, in tudi
                     v bodoče jih ne bomo. Tudi plošče nasprotne strani bomo pustili na miru, saj to
                     ne vodi nikamor. Potrdilo se je, da je Suhor za borce NOV božja pot. Nič
                     neposvečenega se ga ne sme dotakniti. Župnišče, ki stoji zraven farne cerkve
                     uradno ni na Suhorju, čeprav stoji tik zraven cerkve, njegov naslov je Bereča
                     vas 9A. Na šoli in v njeni bližini so kar štirje borčevski spomeniki: prvi
                     priča, da je »15. januarja 1944 od tu odšla na legendarni pohod na Štajersko
                     XIV. divizija«, druga plošča je posvečena žrtvam okupatorja s Suhorja, tretjo
                     je dobil narodni heroj Martin Južna, četrta, ki je najbolj zanimiva, je
                     posvečena ustanovitvi italijanske brigade Fontanot, kar je zgodilo prav na
                     Suhorju v jeseni leta 1943 po kapitulaciji Italije.</p>
                  <p>Samo še v Adlešičih in Podzemlju bomo postavili plošči, pa bo Bela krajina
                     pokrita. Na zunaj idilična slovenska dežela, ki ji ob osnovanju prve
                     Jugoslavije ni veliko manjkalo, da je niso prisodili Hrvatom, znotraj pa
                     odrinjena na drugi strani Gorjancev z mehkim trebuhom izpostavljena proti
                     Hrvaški, pred katero jo suvereno varuje počasna Kolpa. Upamo, da bo z
                     zgraditvijo predora pod Gorjanci našla svojo srečo in mir.</p>
                  <figure>
                     <graphic url="slike_z_63/z_63_55.png"/>
                     <head>Poškodovana farna spominska plošča na Radovici <name type="author">Tine
                           Velikonja</name></head>
                  </figure>
               </div>
            </div>
            <div type="div2">
               <head>Srebrenica</head>
               <docAuthor>Tine Velikonja</docAuthor>
               <div type="div3">
                  <p>Iz Užic sva se nameravala peljati naravnost v Višegrad in naprej v Sarajevo. Na
                     zunaj je mesto neurejeno in promet po njegovih ozkih in strmih ulicah kaotičen.
                     Kako je z nekim krajem zares, izveš na pokopališču. Na največjem od njih
                     naletiva na grobarja, ki ravnokar kopljeta jamo, srbska begunca iz Konjica. Da
                     ju v rodnem kraju ne bodo več videli: »Tamo su svi ustaše!« Pa se spomnim na
                     Justina, ki mi je že lani prigovarjal, zakaj si ne bi, ko se že vozim po tistem
                     koncu nekdanje Jugoslavije, šel ogledat tudi Srebrenico. Ženi Igi ni prav všeč,
                     da si daljšava pot proti morju, vendar imava jaz in avto večino in obvelja
                     najina. Prva je na vrsti Kadinjača, s katero skušam obogatiti svoj album
                     propadajočih spomenikov. Po lepo speljani gorski cesti sva hitro na tem 800
                     metrov visokem hribu in prelazu. Spomenik branilcem Užiške republike je
                     mogočen, vendar ga hudo načenja čas in sameva. Glasba iz propadajočih
                     uslužnostnih hiš zaman vabi v goste.</p>
                  <p>Bajino Bašto prevozim v enem dihu. Pozna se, da njeni prebivalci niso lačni
                     kruha in imajo varno streho nad glavo, saj jih redi hidrocentrala na Drini. V
                     ušesih mi zvenijo imena Srebrenica, Bratunac in Gornji Potočari. Že prej sem
                     preveril, ali jih imam napisane na karti, zato skozi Bratunac kar zapeljem.
                     Prepričan sem, da se tako velika stvar na desetih kilometrih poti ne more
                     skriti in je ni mogoče zgrešiti, pa sem se motil. Nobenih informacij o
                     spominskem parku, nobenih kažipotov, dolina se hitro zoži in kot bi mignil, sem
                     v Srebrenici, bosenskem rudarskem mestecu, ujetem v soteski sredi strmih
                     gričev. Druga Idrija, z razbitim središčem, kot iz škatlice novo džamijo in
                     obnovljeno pravoslavno cerkvijo na bregu. Nikjer sporočil o dogajanju pred
                     desetimi leti. Pač Republika srpska, ki jo podobno kot pri nas zanimajo slavne
                     bitke in zmage, tudi mrtvi v lastnih vrstah, nočejo pa slišati za umrle na
                     sovražni strani, zlasti ne za grobišča oz. pokopališče, posvečeno osemtisočim
                     pomorjenim med 11. in 19. julijem 1995.</p>
                  <p>Nazaj proti Bratuncu. Lahkomiselno planem na razdrapano makadamsko cesto, ob
                     kateri naj bi bili Gornji Potočari, Jaglići in Šušnjari. Nekje med njimi naj bi
                     bila po moji predstavi iz TV nenavadna livada, na kateri so uredili pokopališče
                     za pobite leta 1995. A tam zgoraj ni nič. Naletiva na dve domačinki,
                     muslimanki. Povesta, da sta bili tudi oni v množici 25.000 ljudi, ki so jih
                     pred enajstimi leti segnali na polje in v tovarno med Bratuncem in Srebrenico.
                     V okviru mirovnega programa sta se lani vrnili v domači kraj. Potrdita nama to,
                     kar mi je Iga razlagala ves čas, da Potočari gor ali dol, vendar po njenem tu
                     zgoraj med hribi ne more biti nič. Naj me vendar že sreča pamet in naj obrnem
                     nazaj ali pa koga vprašam. Po ureditvi takega parka, kot so nam ga kazali po
                     TV, ne bi pustili za seboj poti, ki je bolj podobna hudourniški strugi kot pa
                     cesti. Domačinki nama razložita, da je spominski park spodaj v Potočarih, tam
                     za tisto ograjo, mimo katere sva se iz Bratunca peljala proti Srebrenici.</p>
                  <figure>
                     <graphic url="slike_z_63/z_63_56.png"/>
                     <head>Spominski park Potočari <name type="author">Tine Velikonja</name></head>
                  </figure>
                  <p>Nazaj in nekaj sto metrov proti Bratuncu. To je pravi prostor, na zahodni
                     strani ceste opuščena tovarna akumulatorjev, nekaj takega kot naš Litostroj, na
                     vzhodni spominski park. Na tem kraju se je je dogajalo nekaj podobnega kot na
                     Teharjah ali v Škofovih zavodih. Najprej enotedenska ofenziva, s katero so
                     prebivalstvo mednarodno varovanega ozemlja Srebrenice, ki v premeru ni merilo
                     več kot deset kilometrov, segnali v samo mesto, sledilo je obstreljevanje s
                     hribov, s katerim so ljudi prisilili, da so se odločili za beg do glavne baze
                     mednarodnih sil, na poti do Bratunca, kjer sva sedaj. Na površini nekaj
                     hektarjev zgnetena množica, brez vode in hrane, nobenih sanitarij. Samo nekaj
                     dni potrebuješ, pa imaš pekel. Avtobusov, ki so odvažali proč, je bilo
                     petdeset, od 12. do 17. julija 1995, potem je prostor onemel, podobno kot
                     izpraznjeno taborišče na Vetrinjskem polju junija 1945; nekaj tednov je vladalo
                     varljivo tihožitje, dokler preživeli, pa tudi nizozemski vojaki, 450 po
                     številu, ki bi morali ščititi varovano področje, niso spoznali, da odpeljanih
                     moških ne bo nazaj. Pri nas smo začeli razmišljati o tem šele po amnestiji 3.
                     avgusta 1945, ko smo bili preživeli pritavali iz taborišč.</p>
                  <p>Vedno se kdo reši, izjema sta ukrajinski Katyn in pri nas Brezarjevo brezno.
                     Vezali so jih s trakovi ali vrvjo in ne z žico, prav tako roke zadaj, tudi
                     slačili so jih do spodnjega perila, niso streljali vsakega posebej, ampak je
                     šlo bolj hitro. Od Bratunca in načrtovanega morišča je bilo največ 60 km,
                     povsod neka šola ali drugo javno poslopje, podobno kot za transporta iz
                     Vetrinja 28. in 29. maja 1945 vojašnica v Slovenj Gradcu, kjer so jih natlačili
                     tako na gosto, da se ni dalo ležati. Avtobusi so pripeljali naravnost na
                     morišče. Ko so obstali, so oddvojili skupine po deset, na livadi so se morali
                     postaviti v vrsto, se nato uleči z obrazom proti zemlji, potem pa po njih
                     sprožili rafale. Morda še to: čez nekaj ur so nadzirali, če je še kdo ostal
                     živ, tako, da so poslušali stokanje in tipali, koliko so se trupla oz. telesa
                     postreljenih ohladila.</p>
                  <p>General Radislav Krstić, poveljnik Drinskega korpusa, na procesu, ki se je
                     odvijal proti njemu od 13. marca do 2. avgusta 2000, na vsako vprašanje
                     odgovarja: »Ne vem nič!« in: «Ni me bilo zraven, ne mene in ne mojih vojakov!«
                     »Za poboje muslimanskih ujetnikov sem izvedel konec avgusta ali v začetku
                     septembra«. Kako podobno je njegovo govorjenje zagovoru najbolj slavnega
                     osumljenca, ki da je »za poboje maja in junija 1945 v Sloveniji izvedel šele,
                     ko so postala trupla higienski problem«. Nič več mu niso dokazali, kot mi
                     našemu Ribičiču. Izhajali so iz dejstva, da je bil takrat poveljnik Drinskega
                     korpusa in da so poboje izpeljali njegovi vojaki. Naložili so mu 46 let zapora,
                     če prištejemo njegovih 47 let, je malo upanja, da bo še kdaj zagledal beli
                     dan.</p>
                  <figure>
                     <graphic url="slike_z_63/z_63_57.png"/>
                     <head>Spominski park Potočari <name type="author">Tine Velikonja</name></head>
                  </figure>
                  <p>Glavni tožilec Mark Harmon je takole pospremil svojo obtožbo:</p>
                  <p>»Želel bi, da dobite predstavo, kaj vse akcija takih razsežnosti zahteva.
                     Enote, ki so udeležene, morajo prejeti povelje, ki ga je treba prevzeti in
                     razdelati – način ubijanja, pokopa in prekopa žrtev. Na razpolago mora biti
                     dovolj avtobusov, tovornjakov in drugih transportnih sredstev, s katerimi bi
                     tisoče žrtev prepeljali iz kraja, kjer so jih zajeli oziroma so se predali, do
                     taborišča blizu kraja ustrelitev. Poskrbeti je treba za bencin. Opozoril bi
                     vas, da je bila takrat zapora za goriva in zato bencin izjemno drag.</p>
                  <p>Potrebne so bile varnostne sile, vsak transport proti severu je moral biti
                     varovan. Kraji, kamor so ujetnike pripeljali, so morali biti dovolj veliki,
                     zastraženi in dovolj blizu kraja eksekucij. Do morišč so morale biti na
                     razpolago ustrezne ceste. Priskrbeti je bilo treba dovolj blaga za rute ali
                     trakove, s katerimi so ujetnikom pred ustrelitvijo zavezali oči in dovolj blaga
                     ali vrvi za vezanje rok. Za varovanje taborišča je bilo potrebno veliko
                     stražarjev, saj so morali biti ujetniki tiste dni ali ure pred ustrelitvijo pod
                     strogim nadzorom. Vozila za prevoz od taborišča do morišča so morala biti
                     brezhibna.</p>
                  <p>Priskrbeti in prepeljati je bilo treba težke stroje za kopanje množičnih grobov
                     in kasneje poiskati ljudi, ki so tisoče mrtvih prekopali. Ko so namreč
                     septembra istega leta mednarodne inštitucije in vsa mednarodna javnost
                     izvedele, da je na tisoče muslimanov iz Srebrenice pogrešanih in pomorjenih, so
                     se general Radomir Krstić in njegovi sodelavci lotili sistematične akcije, s
                     katero so skušali svoje ravnanje prikriti. Vojaki njihovih enot so mrliče
                     izkopavali in zažigali ali zakopavali na skritih krajih.«</p>
                  <p>Spominski park je velik nekaj hektarjev, v njem je pokopanih tri tisoč
                     identificiranih žrtev, na najnovejših grobovih gomile zemlje in leseni
                     nagrobnik s podatki, drugi so že urejeni, vsi običajne velikosti s skrbno
                     izpisanim nagrobnikom. Šele sedaj izvem, da muslimani ne dovolijo kremiranja,
                     za drugih nekaj tisoč je skupna grobnica, zraven molilnica. Delavci se ne
                     pustijo motiti. Eni s strojem kopljejo jarek za zaglavje, drugi vlivajo beton,
                     tretji postavljajo značilne nagrobnike iz belega marmorja. Edina obiskovalca
                     sva. Najdlje se zadrživa na centralnem spomeniku, krogu s premerom 40 metrov iz
                     granitnih blokov, na katerih so izpisana imena vseh osem tisoč žrtev.
                     Varnostnik naju opazuje od daleč. Ko spozna, da naju zanima prav vse, pride
                     zraven. Šerif Begić, fant izrazitih potez in resnega obraza. Med žrtvami je
                     tudi njegov 21-letni brat, pokaže na njegovo ime na spomeniku, vendar njegovega
                     trupla še niso našli. Dovoli, da ga slikava. Podava se v muzej. Razstava je
                     začasna. Fotografije ob izkopavanju: roke, zvezane z vrvjo, lobanja s strelno
                     luknjo, razdrapani vojaški čevlji ...</p>
                  <p>Za povratek iz Srebrenice v Bajino Bašto izberem hribovsko cesto naravnost
                     proti jugu, ker je najkrajša. Kaj hujšega kot to. Vmes je osem kilometrov
                     makadamske ceste, zaradi katere poslušam očitke prav do morja. Da so bili že
                     Gornji Potočari poglavje zase, zdaj pa še zaprašeni avto, kot bi snežilo. Spet
                     se mi dogaja krivica v zakonu, pa se ne bo nihče potegnil zame. Na vsej poti po
                     Jugoslaviji, od vseh dva tisoč kilometrov samo deset makadama za Gornje
                     Potočare in osem proti Bajini Bašti, pa je videti, kot da se je podrl svet.</p>
                  <figure>
                     <graphic url="slike_z_63/z_63_58.png"/>
                     <head>Tako se je poslovil komunizem v Bosni <name type="author">Tine
                           Velikonja</name></head>
                  </figure>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Z zakladnice Balantičeve poezije</head>
               <div type="div3">
                  <head>1.</head>
                  <p>Naj čezme k Tebi hodijo ljudje,</p>
                  <p>naj mi obraz oskrunijo noge,</p>
                  <p>ubogih mojih bratov noge gnojne.</p>
                  <p><emph>(Tkanina revna sem)</emph></p>
               </div>
               <div type="div3">
                  <head>2.</head>
                  <p>In deklica joče: »Odšel je, ne bo se več vrnil,</p>
                  <p>nič več ne bova odpirala popja cvetov,</p>
                  <p>nič več ne bova žgala v poletni noči kresov,</p>
                  <p>da zasanjani dim oči bi nama počrnil«</p>
                  <p><emph>(Jesenski spev)</emph></p>
               </div>
               <div type="div3">
                  <head>3.</head>
                  <p>Vsi prsti trepetajo po piščali,</p>
                  <p>glasovi tihi božajo roko,</p>
                  <p>tako rad segel bi v globoko dno,</p>
                  <p>kjer brez glasu so bratje obležali.</p>
                  <p>V slovo zaklal sem svojo ovco belo,</p>
                  <p>razlil sem kri čez čelo jim veselo,</p>
                  <p>da videli bi mojo bol v temi.</p>
                  <p><emph>(To jutro)</emph></p>
               </div>
               <div type="div3">
                  <head>4.</head>
                  <p>Naj ne preštejem posvečenih dni,</p>
                  <p>moj Oče, naj ljubezen me razvnema</p>
                  <p>in naj bom dolgo dolgo bakla nema,</p>
                  <p>ki potnikom samotnim v noč gori.</p>
                  <p><emph>(Prvi venec, XII)</emph></p>
               </div>
               <div type="div3">
                  <head>5.</head>
                  <p>Pri meni noč je in mi sveti</p>
                  <p><emph>(Zasuta usta)</emph></p>
               </div>
            </div>
            <div type="div2">
               <head>Uredniška pripomba</head>
               <div type="div3">
                  <p>V članku Nebo se odpira (Zaveza 62, str. 54) smo izrazili možnost, da je bilo
                     tisto, kar je neke zgodnjo junijske noči leta 1945 z dvema partizankama
                     doživljala v svojem stanovanju na Tavčarjevi ulici v Ljubljani gospa Marija
                     Smolinski, posledica velikih eksplozij na železniški postaji, o katerih je
                     takrat in pozneje govorila vsa Ljubljana. Tako smo hoteli »razložiti« njihovo
                     doživetje. Po objavi članka nam je gospa sporočila, da naša »razlaga« ne velja,
                     enostavno zato, ker se tiste eksplozije dobro spominja, saj je uničila vsa okna
                     v njenem stanovanju in premaknila nekaj vrat, to, kar je pripovedovala avtorju
                     članka, pa se je zgodilo neke druge noči in ni imelo z eksplozijo na postaji
                     nobene zveze. Ta pripomba ovrže vse pomisleke in ima zato opisano doživetje
                     treh žena še naprej značaj znamenja.</p>
               </div>
            </div>
            <div type="div2">
               <head>Uredniška pripomba</head>
               <div type="div3">
                  <p>Pod gornjim naslovom smo na 25. strani 62. številke Zaveze pisali tudi o
                     hinjskem kaplanu Francu Kernu. Partizani so ga odpeljali na veliki teden 1944.
                     V manj kot dveh letih je bil to že drugi kaplan, ki so ga odpeljali iz Hinj in
                     umorili. Našo kratko pripoved o njem smo takole zaključili:</p>
                  <p>»Ljudje se spominjajo, da je bil Kern dober pridigar in da je večkrat udaril po
                     komunizmu. Razlogov za to je v Hinjah imel dovolj ... O njegovi sodbi, ki naj bi
                     bila v Metliki, in smrti pa vemo razmeroma malo in bi bila potrebna posebna
                     raziskava. Morda se je bo lotil kdo od zgodovinarjev.«</p>
                  <p>V resnici je to raziskavo že opravila dr. Tamara Griesser Pečar, ki je v knjigi
                        <emph>Cerkev na zatožni klopi</emph> popisala »metliški proces« 12. in 13.
                     moja 1944 pred izrednim vojaškim sodiščem, ki je Franca Kerna obsodilo na smrt.
                     Bralcem priporočamo, da sežejo po knjigi in se tudi oni prepričajo o njeni
                     bogati vsebini.</p>
               </div>
            </div>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_63/z_63_59.png"/>
                     <head>Božična voščilnica <name type="author">Mirko Kambič</name></head>
                  </figure>
                  <p>Uredništvo revije Zaveza vam vošči</p>
                  <p>Vesel božič in srečno novo leto</p>
                  <p>Želimo da bi v novem letu še bolj razumeli vse velike reči, ki so se nam
                     zgodile in da bi vsak dan z vami vstalo novo upanje.</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Iz spomenice, ki jo je dr. Lambert Ehrlich 1. aprila 1942 izročil
                  Italijanom:</head>
               <div type="div3">
                  <p>»Ne smemo zamolčati vtisa, ki se nam v naše veliko presenečenje vsiljuje
                     čimdalje bolj, da borba it. oblasti proti komunizmu ni enotna, popolnoma
                     iskrena in vsestranska; dočim je cela vrsta absolutno poštenih in
                     protikomunistično usmerjenih ljudi po ječah in zaporih, je pravo vodstvo
                     komunistične 'osvobodilne fronte' na varnem, mnogi znani komunistični
                     agitatorji se sprehajajo svobodno po ulicah in sede po kavarnah: nastop
                     komunističnih atentatorjev, samozavestno ponašanje znanih komunistov nam nehote
                     vzbuja vtis, da se ti ljudje kljub vsemformalnim drakonskim ukrepom čutijo
                     neogrožene. Močno je razširjeno mnenje, da imajo komunisti svoje konfidente
                     tudi med italijanskimi organi na Kvesturi in na Visokem komisarijatu. Ne morem
                     se otresti vtisa, kakor da gre oblastem le bolj zato, da pod pretvezo zatiranja
                     komunizma na vse mogoče načine prizadevajo in šikanirajo slovensko ljudstvo, ne
                     pa da bi energično likvidirali komunistično vodstvo in partizanstvo.«</p>
                  <p>(Iz knjige Dr. Tamare Griesser Pečar, Proces proti ljubljanskemu škofu dr.
                     Gregoriju Rožmanu, Družina 1966, str. 77)</p>
               </div>
            </div>
            <div type="div2">
               <head>Priporočamo</head>
               <div type="div3">
                  <head>Za notranjo osvoboditev Slovenije</head>
                  <p>Božidar Fink</p>
                  <figure>
                     <graphic url="slike_z_63/z_63_60.png"/>
                     <head>Za notranjo osvoboditev Slovenije</head>
                  </figure>
                  <p>Mohorjeva Celovec</p>
               </div>
            </div>
         </div>
      </back>
   </text>
</TEI>
