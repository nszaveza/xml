<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0" xml:lang="sl-SI">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>mag. Mirko Kambič </name>
               <name>Simon Dan </name>
               <name>Bogomir Štefanič ml. </name>
               <name>Arhiv RS</name>
            </respStmt>
            <respStmt>
               <resp>Grafika </resp>
               <name>Ivan Bukovec</name>
            </respStmt>
            <respStmt>
               <resp>Fotografije za dokumentarna besedila so last sorodnikov prizadetih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">26</idno>
            <idno type="ISSN"/>
            <date>2011-03-12</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">26</biblScope>
                     <biblScope type="vol">VII</biblScope>
                     <biblScope>številka 3, september 1997</biblScope>
                     <date when="1997-09">1997</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-03-12">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 26</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Prispevek k zgodbi o slovenski neavtentičnosti – Prvi del</head>
                  <p>Klub Nove revije je 3. junija letos v hotelu Lev priredil večer, posvečen
                     pisatelju dr. Stanku Kocipru in njegovi knjigi Kar sem živel. V njej so
                     popisani avtorjevi spomini na medvojna leta. Kociper je bil, kot znano, najožji
                     Rupnikov sodelavec in zato v središču takratnega javnega življenja. To
                     življenje pa ni bilo kakršnokoli, ampak sta njegovo izrednost izražali dve
                     imeni: revolucija in državljanska vojna. To je bil napet in krvav čas in, z vso
                     pravico pravimo, usoden. Za tak čas je vedno zelo važno, kako ga ljudje, zlasti
                     vodilni ljudje, razumejo in kakšnega človeka so v stanju v ta čas postaviti.
                     Nikoli seveda ne smemo pozabiti, da se iz polstoletne razdalje vse vidi jasneje
                     in laže rešljivo, kot pa je to bilo za takratne ljudi. To, kar je za nas znana
                     preteklost, je bila zanje neznana prihodnost. A to je zgolj okoliščina, ki jo
                     moramo v svojih izračunih vedno jemati v poštev, bistva pa ne zadene. To pa je
                     človek: koliko je sposoben razumeti sebe, svoj čas in svojo vlogo v njem.</p>
                  <p>Pogovor je vodil pesnik Jože Snoj, ki se je odločil, da gostu ne bo prizanašal.
                     Ni ga vodil po prijaznih gajih vnaprejšnjega razumevanja, ampak mu je
                     postavljal vprašanja, ki so pisatelja spravljala v zadrego in za katera
                     nekajkrat ni zbral moči, da bi nanja racionalno in utemeljeno odgovoril. Videlo
                     se je, da imajo tu svojo besedo tudi njegova visoka leta in trdo zdomsko
                     življenje, ki pisatelju, kot znano, na poseben način ni prizanašalo. Ko bi bil
                     ta večer deset, dvajset, trideset let prej, bi imel Kociper lažje delo in Snoj
                     težjega. Toda v tem zapisu ne bomo nikogar bremenili. Malo čudno se nam je le
                     zdelo, da se je Snoj držal svojega sloga še potem, ko nam je bilo vsem jasno,
                     kako stvari v pogovoru stoje. Očitno je bilo, da ga nekaj žene. Če bi ga
                     vprašali, kaj, bi nam morda odgovoril, da je hotel neke mitske prvine naše
                     preteklosti postaviti pod žaromet resničnosti. Ali je imel prav ali ne in s
                     kakšno pravico je to sploh počel, s tem se v tem komentarju ne bomo
                     zaposlovali. Pripomnili bi le še to, da se je videlo, da Kociprove težave
                     izhajajo iz tega, ker svoje medvojne politične pozicije ni dovolj
                     racionaliziral. Očitno je živel v svetu, ki mu je dovoljeval, da se utemeljuje
                     na splošnih načelih in visoki elokventnosti. Manj pa je stvari premislil –
                     premislil, v emfatičnem pomenu te besede. Ni si zgradil trdnih racionalnih tal,
                     na katera bi lahko varno stopil vedno in vsak trenutek – tudi 3. junija v
                     kristalni dvorani hotela Lev. Po našem mnenju za izgradnjo takšnih tal
                     obstajajo dobre možnosti, a tudi o tem tu ne bomo imeli časa govoriti. Govorili
                     ne bomo tudi o drugih stvareh, ki so same po sebi zanimive, pa tudi nenavadne.
                     Ena od njih se pokaže, če primerjamo Snojev postopek z avtorjem z uvodom, ki ga
                     je v knjigo napisal zgodovinar mag. Boris Mlakar. Ta je z začetno prijaznostjo
                     in naklonjenostjo knjigo pospremil dokaj različno od Snoja. Morda tudi ta
                     drobna malenkost ni nevažna, a smo se je žal mogli le dotakniti.</p>
                  <p>Pomembno se nam zdi nekaj drugega. Osnovna tema večera je bila vezana na
                     razmeroma ozek krog, na Rupnika, na dr. Kocipra in njegovo knjigo, ki prikazuje
                     njuno življenje v najbolj intenzivni in dramatični dobi. Z izrastski pa je
                     debata segala tudi na druga področja in k drugim ljudem širokega in razvejenega
                     protikomunističnega gibanja. Tako se je pred nami pojavila neka celota in njena
                     usoda, deloma tudi zato, ker tako pomembnih ljudi, kot sta Rupnik in Kociper,
                     ni mogoče razumeti, ne da bi ju postavili v parametre širšega časa. Tako je
                     bila tistega večera pred nami celota protikomunističnega gibanja, gledana v
                     svojem vojaškem in političnem aspektu. Predvsem pa, že v začetku, potem pa
                     vedno bolj, njegov konec, za katerega še vedno izbiramo na paleti jezika
                     besede, za katere bi lahko mislili, da smo ga pravično predstavili. Vse pa se
                     je nazadnje ustavilo pri vprašanju, kdo je bil za tak konec kriv.</p>
                  <p>Na Kociprovem večeru sta se naravno izkuščili dve skupini ali dve vrsti ljudi
                     protikomunističnega tabora: vojaki in politiki. Zaradi značaja in vsebine
                     knjige so bili vojaki v ospredju. Ali je na njih krivda za poraz? Po Kociprovem
                     mnenju ne. Tudi mi mislimo, da ne, a bi si v zvezi s to rečjo le dovolili dve
                     pripombi. Kociper je Rupnikov občudovalec; čuti, da je razumel njegovo človeško
                     vrednost in njegove vojaške kvalitete in želi oboje uveljaviti v slovenskem
                     spominu. Ne glede na pravkar povedano mislimo, da moramo v zvezi s položajem,
                     ki je nastal jeseni 1943, pokazati na nekaj, kar je najgloblje in najbolj
                     odločilno določalo okvir Rupnikove vloge. Pri tem je beseda vloga namenoma
                     izbrana. Zgodovinsko vzeto lahko rečemo, da je bil Rupnik človek, ki mu je bila
                     dodeljena neka vloga, ki je, povejmo že tu, nujno bila tudi vloga žrtve. In ko
                     se je končala situacija, ki je zahtevala človeka, ki izpolnjuje tako vlogo, bi
                     smeli od tega človeka – če je dobro razumel značaj in obseg svoje vloge – da
                     kot igralec po končani vlogi odide z odra. Katera pa je bila Rupnikov vloga?
                     Njegova vloga je bila v tem, da omogoči legalni obstoj slovenske
                     protikomunistične vojske, ki je bila vojska slovenske demokratične
                     kontinuitete. Če hočemo biti bistveni, moramo to ugotovitev ponoviti in
                     poudariti: samo v tem in v ničemer drugem. Zato smo rekli, da je bila Rupnikova
                     vloga vloga žrtve. V tem trenutku se zelo priporočamo bralcu, da malo potrpi in
                     nas še ne obsodi, ker želimo biti samo zelo resnični. Predvsem pa ne bi radi
                     dovolili, da nas kdo obtoži cinizma. Na Rupnikovo vlogo kot vlogo žrtve mislimo
                     namreč z največjim spoštovanjem. Položaj, ki zahteva človeka, ki se za kaj
                     žrtvuje, ni redek ne v zasebnem življenju, na primer v družini, ne v javnem,
                     recimo v politiki. Rupnik je svoj poseg v zgodovino v glavnem tudi tako
                     razumel. Rupnik ni bil ne politik in ne strateg. Njegova veličina je v njegovi
                     žrtvi: v tem, da je opravil neko vlogo, ki jo je čas zahteval, a ni bilo
                     nikogar, ki bi jo hotel prevzeti. Zato zasluži spoštovanje in priznanje. Ko pa
                     bi poleg tega to vlogo umeval tako že od začetka, ko bi natanko vedel, kaj bo
                     nosil, ko tistega še ni bilo na njegovih ramenih, ko bi z vso ostrino bila v
                     njem misel, da bo tisto, kar bo počel, zgolj žrtvovanje: tedaj bi zaslužil
                     najvišje možno priznanje. Malo jemlje od njegovega lika to, da se je oprijemal
                     vloge še potem, ko je čas, ki ga je scenarij zgodovine dodelil njegovi vlogi,
                     že minil. Toda ali ni to človeško?</p>
                  <p>A sedaj moramo – še vedno nismo pri glavni temi – postaviti neko vprašanje:
                     Kako to, da se je potreba po vlogi, ki jo je prevzel Rupnik, sploh pojavila?
                     Odgovor na to vprašanje je tesno povezan z odgovorom na neko drugo vprašanje.
                     To vprašanje pa s svoje strani temeljno določa potek in konec državljanske
                     vojne v Sloveniji. To vprašanje se glasi: Zakaj protikomunistična vojska
                     demokratične kontinuitete ni mogla iti v ilegalo? Ko bi bilo namreč to mogoče,
                     potrebe po Rupniku ne bi bilo. Zakaj to ni bilo mogoče?</p>
                  <figure>
                     <graphic url="slike_z_26/z_26_01.png"/>
                     <head>Pred predstavo <name type="author">Simon Dan</name></head>
                  </figure>
                  <p>Ker še vedno nismo, kot smo omenili, pri glavni temi našega zanimanja, se bomo
                     odgovora na to vprašanje dotaknili le toliko, da bomo nakazali nekatere njegove
                     prvine. Vojaške sile demokratske kontinuitete bi lahko prešle v gverilsko
                     bojevanje samo tedaj, če bi obstajala dva pogoja: če bi bile na terenu ali same
                     ali pa bi imele opraviti s prijateljskimi ali politično nevtralnimi
                     osvobodilnimi gverilami. Položaj pa je bil tak, da bi se demokratična gverila
                     na terenu nujno soočila s komunistično, od leninske partije vodeno gverilo, ki
                     bi uporabila vse sile, da bi jo uničila. Ni potrebna izredna domišljija, da si
                     predstavimo, kakšna bi bila državljanska vojna, ki bi potekala v gozdovih, med
                     silami, ki bi bile notranje in zunanje vezane na civilizacijske norme, in med
                     silami, ki bi jih vodili leninski revolucionarni profesionalci, ki ne bi bili
                     vezani – to so stokrat in stokrat dokazali – na nobene norme. Govorilo se je
                     takrat in pozneje, da so vodilni komunisti izjavljali, da je vseeno, če ostane
                     samo deset Slovencev, da le oni zmagajo. Ne vemo, ali so te besede bile
                     dejansko izgovorjene ali ne, gotovo je to, da je komunistična gverila dala
                     dovolj dokazov, da so bile te besede ne samo možne, ampak tudi verjetne.
                     Razlika med demokratskimi in komunističnimi silami je bila kategorialna: eni so
                     civilizacijo branili, drugi so jo napadali; eni so branili hiše, vasi in ljudi,
                     drugi pa so te stvari zavestno izpostavljali uničenju, če je to zahtevala
                     revolucionarna pragmatika. Ko bi se demokratske sile odločile za gverilo v
                     gozdovih, bi se število žrtev državljanske vojne dvignili z desettisočev na
                     stotisoče. Ne samo da bi bila dežala opustošena, ampak ni niti malo pretirano
                     reči, da bi bil v nevarnosti obstoj naroda. To se sliši kakor fraza, zato se je
                     treba ustaviti in poskusiti dojeti, kaj to pomeni. Slovenski komunisti so z
                     uboji posameznikov, posebno pa s tremi valovi množičnega ubijanja, dobavljali
                     grozljive dokaze, da so pripravljeni iti do konca. Ko so slovenski
                     protikomunisti legalizirali svoj vojaški obstoj, so s tem preprečili
                     krvoprelitje neslutenih razsežnosti. Morda v trenutku odločitve ta moment niti
                     ni bil pred njimi z vso jasnostjo, morda ta misel tudi nikoli ni bila izrečena,
                     niti malo pa ne dvomimo, da je bila ena od prvinskih vzgonov njihove odločitve.
                     Zakaj razpoznavna značilnost teh ljudi je bila ta, da jih je skrbelo. Skrbelo
                     jih je za nekaj, kar niso bili oni sami, za nekaj, kar je bila last vseh: med
                     temi stvarmi pa sta bila domovina in narod in življenje vsakega človeka.
                     Branili so moralni, kulturni in politični red, kakor ga je v stoletjih
                     uveljavila civilizacija. Uprli so se tistim, ki so tej civilizaciji in narodu,
                     ki jo je živel, napovedali vojno. Uprli so se tako, da bi napadenemu narodu
                     naredili čim manj škode. Lahko bi se bili odločili drugače, a se potem moralno
                     ne bi več razlikovali od teh, s katerimi so se bojevali.</p>
                  <p>Iz teh in še drugih razlogov je bil Rupnik potreben. Zgodovina mu je dala v
                     roke papirje, a le za določen čas. Da tega ni tako natanko videl, nekoliko
                     zmanjšuje njegovo velikost, ki mu jo bodo sicer nekoč vsi priznali. Njegovi
                     načrti, da bi v gorenjskem kotu s svojimi domobranci organiziral zadnji boj s
                     komunisti – potem pa bi prišli Angleži, ko bi videli, da še divja državljanska
                     vojna, in napravili red – so sanje, ki so posledica tega nerazumetja. Angleži
                     bi naredili samo eno reč: poslali bi komunistom novo in boljše orožje. </p>
                  <p>Rupnik v knjigi Kar sem živel gotovo zavzema prvo mesto. Potem pa so to tudi
                     domobranci, čeprav jih pisatelj nikoli ne pripelje pod glavne luči, ampak
                     ostajajo dosledno v drugem planu. Kociper je domobrance postavil v neko
                     svetlobo, v kateri se sami ne bi dobro počutili in bi proti njej protestirali,
                     ko bi mogli. Pisatelj tega ni naredil naravnost, s stavki, ki bi bili
                     dokazljivo tu in ne bi dopuščali nobenega dvoma, ampak bolj z namigi, ki so le
                     toliko določni in jih je toliko, da se naselijo v bralcu s precejšnjo
                     gotovostjo. Kociper nima dobrega mnenja o političnem polu slovenskega
                     protikomunističnega upora. Njegovi predstavniki se nam kažejo kot nezadostni
                     ljudje – v obeh glavnih okvirih ocenjevanja, moralnem in političnem. Predvsem
                     se ne morejo dogovoriti za nujno enotnost v vsakdanji praksi in v koncipiranju
                     nacionalne politike. Vzrok te akcijske in miselne divergentnosti so stranke, ki
                     so organizacijska središča te politike. Politiki se udeležujejo
                     protikomunističnega upora tako in toliko, kolikor to ustreza njihovim
                     posameznim strankam. Manjka jim enotnost volje. Tu vstopijo v igro domobranci.
                     Domobranci namreč niso samo vojaška sila, ampak tudi neka politična možnost,
                     katere prednost je ravno v tem, da niso podvrženi nobeni od slabosti, ki
                     hromijo obstoječo strankarsko politiko. Nikjer ni to, kot rečeno, povedano
                     naravnost, vendar pozoren bralec ne bo mogel tajiti, da mu je knjiga
                     predstavila domobrance kot gibanje, v katerem so skriti politični vzgoni: kot
                     možnost za novo politiko, ki bo prevzela odgovornost za celotno narodovo usodo.
                     Namesto razklanih in neenotnih strank torej novo enotno politično gibanje.</p>
                  <p>S tem, da je pisatelj opremil domobrance s temi prvinami, jim je storil
                     krivico. Domobranci so prihajali iz družin, ki so vse spadale v težnostno polje
                     ene od predvojnih političnih strank – večinsko, a ne izključno Koroščeve
                     Slovenske ljudske stranke. Večina fantov, ki so oblekli domobranske uniforme,
                     se je nekoč vzgajala pri orlih, pozneje pa v Fantovskih odsekih. Nekaj jih je
                     prišlo tudi iz sokolskih domov in nekaj celo iz socialdemokratskega tabora. Vsi
                     pa so hoteli biti nadaljevalci tistih političnih vrednot, ki so jih poznali iz
                     predvojnega sveta, in edini cilj, ki so ga čutili v sebi, je bilo obnova
                     civilizacije, ki so jo poznali. Nobenega tovrstnega premika ni bilo med njimi.
                     Nobeno gibanje niso hoteli postati, nobenega vodje niso iskali. V domobranskih
                     postojankah in v domobranskih bataljonih je bil – razen o zadevah, ki so se
                     takrat dogajale – samo ene vrste pogovor: kako se bo treba po zmagi, na katero
                     so upali, čimprej vrniti v življenje in k delu. Tam se ni govorilo o tem, kaj
                     bo treba komu vzeti in koga odstraniti, ampak kaj bo treba narediti, da bo
                     kmetstvo bolje šlo, da bo obrt bolje uspevala, da bo treba iti s časom in nekaj
                     narediti za “čast domovine”. (Niso rabili teh besed, a so tako mislili.) Tisti,
                     ki smo bili zraven, se tega še dobro spominjamo.</p>
                  <figure>
                     <graphic url="slike_z_26/z_26_02.png"/>
                     <head>Navpična smer <name type="author">Simon Dan</name></head>
                  </figure>
                  <p>Neki premik pa se je med domobranci vendarle zgodil. S tem, da so prijeli za
                     orožje, s tem, da so za to, kar se jim je zdelo nekaj vredno, zastavili svoje
                     življenje – s tem so dobili samozavest, kakršne v prejšnjih rodovih ne bi
                     pogosto našel. Postali so zrelejši. Že so postajali ljudje, ki bi mogli biti
                     državljani. Nihče več z njimi ne bi mogel ravnati tako, kot je to bilo mogoče
                     še pred desetletji ali celo leti. A razen politične kulture, ki so jo poznali,
                     ne bi priznali nobene.</p>
                  <p>Vojaški pol je bil en del protikomunističnega upora, drugi je bil politični
                     pol. Tu mislimo predvsem na politike predvojnih demokratskih strank, ki so bili
                     nekaj časa združeni v Slovenski zavezi, potem pa v Narodnem odboru. Kaj naj
                     rečemo o teh? Ali so bili ti odgovorni za poraz demokratske protikomunistične
                     Slovenije? Za čas, ko je bila Slovenija vpletena v dvojno vojno, svetovno ali
                     zunanjo in domačo ali državljansko, je bila pred tistimi, ki so imeli
                     demokratično preverjene dokumente za narodovo zastopstvo, predvsem ena zahteva:
                     skrajna, lahko bi rekli, nadčloveška prisebnost. Ko pravimo prisebnost, mislimo
                     na dve njeni sestavini. Prvič čut za vrednost časa. Včasih je čas, v zasebnem
                     in javnem življenju, tako zgoščen in zbit, da so ure kot sicer meseci in dnevi
                     kot sicer leta. Tedaj pravimo, da čas gori. To je čas, v katerem je treba
                     včasih sprejeti daljnosežne odločitve in je tako skrčen, da so mu kos samo
                     skrajno in intenzivno prisebni ljudje. Morda bodo desetletja in celo stoletja
                     živela v senci njihovih odločitev. Druga stvar, ki sestavlja prisebnost, pa je
                     čut za stvarnost. Šteje samo, kar je dejansko tu, kar je mogoče izmeriti, s
                     čimer je mogoče popolnoma zanesljivo računati. Nasprotje čutu za stvarnost je
                     iskanje varljivih iluzij. Da more goreti ogenj prividnega upanja, mu je treba
                     vsak dan prilagati novo netivo, ne glede na to, kako sumljivega izvora in kako
                     kmalu bo potrebno novo. Čut za stvarnost človeku tudi ukazuje, da se v razumni
                     meri odpravijo parcialni osebni ali skupinski interesi in se postavijo na
                     program interesi celotne skupnosti. Take ljudi je hotel imeti zahtevni medvojni
                     čas. Ali jih je imel?</p>
                  <p>Najprej moramo priznati, da je bil njihov položaj komaj predstavljivo težaven.
                     Bili so v nevarnosti pred Nemci, pred Italijani, pred komunisti, oziroma pred
                     njihovimi tajnimi službami. V takih razmerah je bilo zelo težko dosegati skupna
                     stališča, ne samo iz ideoloških, ampak tudi iz banalnih, tehničnih razlogov.
                     Predvsem seveda ni bilo zvez. Vse to je treba vedeti in upoštevati. A vendar ne
                     smemo zamolčati naslednjega: tradicionalna in legitimna politična elita ni bila
                     kos medvojnim razmeram, izrednim, presegajočim vsakršno dotedanje izkustvo. To
                     so bili politiki, ki so bili primerni za utečeno življenje, proti brutalnemu
                     nasilju okupatorja, proti rafinirani kombinaciji krutosti in totalne
                     manipulacije, s katero so dnevno presenečali komunisti, pa niso zmogli
                     postaviti nič učinkovitega. Dajali so vtis, da ne vedo natanko, kaj je
                     revolucija in kaj je državljanska vojna. Res, imeli so zvezane roke, a je res
                     tudi, da na čas, ki je prišel, niso bili notranje pripravljeni. Bili so,
                     preprosto povedano, premajhni za velikost časa. Kdor se bo s tem vprašanjem
                     obširneje ukvarjal, ne bo mogel mimo tega, kako se je nekoč (in sedaj!)
                     formirala politična elita, zlasti katoliška.</p>
                  <p>Mednarodne razmere so se po letu 1942 začele za stvar slovenskih, pa tudi
                     jugoslovanskih protikomunistov pospešeno slabšati. Jeseni 1943 so Angleži,
                     deloma zaradi rafinirane komunistične propagande, domače in tuje, prenesli
                     najprej materialno, potem pa tudi politično pomoč na komuniste, nazadnje domala
                     v celoti. Nastalo je paradoksalno stanje, le nihče ga ni hotel videti.
                     Slovenski komunisti, ki so leta 1941 ustanovili Protiimperialistično fronto, ki
                     je bila, kot znano, naperjena proti Angležem in Amerikancem, so bili že čez dve
                     leti pripravljeni do potankosti udejanjiti “imperialistični” načrt za Balkan.
                     Angloameriški odnos do Balkana se je v nekem oziru pokrival z nemškim in
                     italijanskim: kakor so Nemci za vsakega ubitega vojaka v Srbiji postrelili
                     štirikrat več talcev kot na primer na Danskem, tako so angloameričani
                     dovoljevali Dancem, Nizozemcem, Norvežanom in drugim zahodnoevropskim narodom
                     preživljati okupacijo na evropski način, nam, Balkancem – Slovenija je bila
                     razumljena kot del Balkana – pa so ukazali, da se damo pobijati v masah.
                     Protikomunisti so se tej “imperialistični” politiki uprli, komunisti pa so jo z
                     veseljem sprejeli, saj je bila natanko tisto, kar so hoteli. Za ceno – to so
                     redno plačevali drugi – niso nikoli vpraševali. Tako so komunisti, ki so vedno
                     govorili, da bodo male narode odrešili izpod jarma imperialne politike, postali
                     najzvestejša in najdoslednejša “imperialistična” agentura za Balkan.</p>
                  <p>Ko so se Angleži začeli seliti h komunistom, so slovenski politiki v Londonu
                     Krek, Kuhar, Snoj ostali brez opore in varstva. Ko prebiramo Gabrovškov
                     Dnevnik, ki ga je letos spomladi izdal dr. Janez Arnež v zbirki Studia
                     Slovenica, vidimo, da so londonski Slovenci začeli iskati izhod iz na novo
                     nastalega položaja, pri tem pa nas noče zapustiti mučen in neprijeten vtis, da
                     so ob tem mislili bolj na osebno politično preživetje kot pa na to, da bi našli
                     nove možnosti za integralno rešitev slovenskega vprašanja. Dr. Gabrovšek, ki so
                     ga že prej poslali v Ameriko in je tam živel v dokajšnji izolaciji, je čutil ne
                     samo brezizhodnost, ampak tudi vso tragično paradoksnost položaja. Februarja
                     1944 je v svoj dnevnik zapisal stavek, ki ga je urednik Arnež z velikim
                     občutkom postavil na konec svoje redakcije besedila in ki tako zadeto, tako
                     celostno povzema tragično brezizhodnost slovenske demokratske politike, da bi
                     bil lahko moto velike monografije o slovenskem protikomunističnem uporu, če bo
                     kdaj napisana. Gabrovšek je zapisal tole: “Zdi se sedaj, da smo mi, ki smo bili
                     najbolj za zaveznike, nekako na tem, da nas samo še trpe na svojih tleh.
                     Komunisti, ki so v resnici proti njim, so sedaj moda. Velesrbi so sicer
                     izgubili na ugledu – a so priznana vlada. Mi nismo v vladi in ne z vlado, smo
                     proti komunizmu – torej v očeh Amerikancev in Angležev – nič. In vendar smo mi
                     proti fašizmu, za zaveznike in vendar imamo mi večino doma za seboj. In vendar
                     imamo prav – toda nismo moderni. Težka je ta preizkušnja.” Absurd, ki udari v
                     nas iz tega besedila, nas sili, da ponovimo za Gabrovškom: “Težka je ta
                     preizkušnja.”</p>
                  <p>Ob tem ne moremo, da ne bi pomislili na stanje in občutljivost v sedanji
                     kulturi. Tragičnost, s katero so ogrnjeni desettisoči, ki so bíli že vnaprej
                     izgubljeno bitko, bi morala prevzeti vsakega človeka, ki mu je dana osnovna
                     človeška občutljivost. Tu gre za pristnost in avtentičnost duhovnega obstajanja
                     vsakega posameznika in naroda v celoti. Predvsem pa bi se ob tem morali
                     vprašati, kako resničen je tisti prostor, ki ga narod in država z zaupanjem
                     gojita kot prostor kulture. Ali ni dejstvo, da antene tega prostora niso
                     sposobne zaznati tragičnosti ljudi, ki so se proti volji sveta odločili, da
                     prepeljejo svoj narod skozi nečisti čas tako, da ne bo izgubil spomina nase in
                     volje do življenja. Če narodova kultura ni sposobna tega uvida, je to tudi že
                     dokaz, da tudi sicer ni sposobna segati v globino človekovih vprašanj in v
                     višino njegovih aspiracij.</p>
                  <p>A mi bomo sedaj to razmišljanje zapustili. Vrnili se bomo v kristalno dvorano
                     hotela Lev, kjer se je pogovor med dr. Stankom Kociprom in pesnikom Jožetom
                     Snojem iztekel nazadnje v vprašanje, kdo je kriv za poraz slovenskega
                     protikomunističnega upora. Če se ne varamo v upanju, da smo vsaj nekatere
                     vidike medvojnih razmer vsaj nekoliko osvetlili, potem je sedaj čas, da povemo,
                     zakaj je tisti večer v hotelu Lev pustil v nas občutek nečesa nedokončanega.
                     Bilo je tako, kakor da bi nekoga, ki bi po scenariju, ki ga imamo vsi
                     zapisanega globoko v spominu, moral priti in povedati nekatere stvari ali pa
                     dovoliti, da ga po nekaterih stvareh vprašajo, enostavno ne bilo. Imeli smo
                     občutek, kakor da je vse razpravljanje potekalo v odsotnosti važne osebe. Kdo
                     je bil torej ta manjkajoči?</p>
                  <p>Prav večer v hotelu Lev je, proti volji obeh protagonistov, pokazal vlogo in
                     odgovornost posameznih udeležencev medvojne vojaške in politične igre. Z veliko
                     jasnostjo se je pred nami izoblikovala naslednja slika. Vojaški in politični
                     voditelji protikomunističnega upora niso odigrali svoje vloge tako, kot bi bili
                     morali in kot bi jo lahko. Tudi če upoštevamo zapletenost in protislovnost
                     razmer, v katerih so se znašli, ne moremo reči, da so naredili tisto, kar je
                     kljub vsemu bilo mogoče narediti. Toda – upamo, da bodo po vsem, kar je tu bilo
                     povedano, bralci mogli to razumeti – tudi če bi svojo vlogo odigrali virtuozno,
                     tudi če jim ne bi mogli nič očitati glede veščosti in poguma, tudi če jih ne bi
                     mogli obtožiti nobenega umanjkanja, ne političnega ne moralnega, tudi ko bi se
                     posebej za to narodovo stisko rodili genialni ljudje: tudi ko bi bili vsi ti
                     pogoji izpolnjeni, ne bi bilo mogoče – rebus sic stantibus – doseči bistveno
                     drugačnega političnega konca. (Nekatere stvari bi bilo seveda mogoče
                     preprečiti, na primer domobranski holokavst.) Ko so komunisti svojo igro
                     začeli, na način, kakor so jo začeli, v svetu, kakršen se je izoblikoval, so
                     zmago imeli že dobljeno. Toda, ali je bilo res in v celoti tako?</p>
                  <p>V celoti ni bilo tako. Tu je bil namreč še en igralec, ki je imel v rokah
                     odločilne karte. In tega igralca na večeru v hotelu Lev ni bilo. Pravzaprav je
                     tam bil, a ga noben od obeh razpravljalcev ni povabil za mikrofon. Gre za to,
                     da komunisti sami revolucionarnega projekta ne bi bili mogli izpeljati.
                     Izpeljali so ga lahko zato, ker se je našlo dovolj veliko Slovencev, ki so ga
                     iz teh ali onih razlogov podprli. Nekatere postavke medvojne igre so bile
                     nespremenljive. Komunisti na primer so vedeli, da morajo vojno izkoristiti za
                     revolucijo – tu se ni dalo nič narediti. Angloamerikanci so uveljavili svoje
                     mednarodno zavezništvo s komunizmom tudi na našem terenu, pod pogoji, ki jih
                     drugi strani niso niti ponudili, ker so vedeli, da bi bili zanjo nesprejemljivi
                     – tu se tudi ni dalo nič narediti. Toda kot tolikokrat v preteklosti – vedno pa
                     v veliko manj pomembnih stvareh – je bilo tudi sedaj vse odvisno od nas samih.
                     Ko bi se takrat v posameznikih in v narodu v celoti prebudila osnovna
                     samozavest in osnovni ponos, ki bi nastajala v spoznanju, da samim sebi, če nam
                     že ves svet hoče škodovati, ne bomo škodovali, bi se obe svetovni igri, ki sta
                     vsaka po svoje zajeli Slovenijo, začeli trgati. (Od obeh velikih iger je
                     sovjetsko-kominternska bila v celoti proti slovenskim interesom. Angloameriška
                     je bila seveda zavezniška, saj so nas z njo vezale začetne pogodbe in je njena
                     zmaga pomenila konec okupacije domovine. Toda zaradi nekih specifičnosti bi
                     Slovenci to igro komaj mogli imenovati povsem zavezniško. Te specifičnosti so
                     se kazale prvič v kolonialnem odnosu, ki se je izražal v zahtevi, da v boju z
                     okupatorjem izkrvavimo, drugič pa v tem, da nas je štela za del svoje
                     geostrateške povezave s komunizmom. Temu bi težko rekli zavezništvo v pravem
                     pomenu te besede.) Pri tem ne izključujemo možnosti, da bi peščica posameznikov
                     s pomočjo komunističnih divizij z juga celo ob vsesplošni slovenski abstinenci
                     uvozila leninsko rešitev tudi k nam. To bi se moglo zgoditi. A tedaj ne bi bilo
                     nečesa drugega. Ne bi bili danes obremenjeni s tem, kar nas najbolj določuje: s
                     spominom na to, da smo komunizem kupili in plačali z lastno krvjo. Avtohtonost
                     komunizma je slovenska pokomunistična posebnost in njegova največja
                     obremenitev.</p>
                  <p>Edini igralec, se pravi, edina skupina, ki bi mogla bistveno vplivati na
                     medvojno usodno igro, ni razumela možnosti, ki ji je bila dana. Dala se je
                     zvabiti v dvojno, s stališča narodovih koristi neracionalno vpletenost:
                     omogočila je revolucijo, za katero je bilo onstran vsakega dvoma jasno, da bo
                     imela za posledico državljansko vojno, in dovolila je nastop gverile v obliki
                     in obsegu, ki ga evropski rezon ne dovoljuje in ki lahko služi samo interesom,
                     ki s koristmi naroda nimajo nobene zveze.</p>
                  <p>To skupino moramo soočiti z njeno odgovornostjo, predvsem zato, ker je bila
                     poklicana, da potegne odločilno potezo. Žal – in nekoliko klavrno – pa si ravno
                     ta skupina ne dovoljuje izdajati nobenih računov. Mi seveda tu ne bomo govorili
                     o krivdi. Nikogar ničesar ne obtožujemo. Krivda je namreč ena reč, odgovornost
                     pa je druga. Odgovornosti se vendar nihče ne bi smel otepati, saj med
                     normalnimi ljudmi ne more veljati za uspeh, če kdo doseže statut
                     neodgovornosti.</p>
                  <p>In vendar nekateri ideologi skušajo reševati ljudi tega tabora ravno z
                     neodgovornostjo. Tak poizkus najdemo pri dr. Veljku Rusu, ki (Delo, 26. 7.
                     1997) izpelje naslednji postopek. Najprej nam zagotovi, da “se zaradi
                     klerofašizma cerkvenega vodstva in desnih strank na pragu druge svetovne vojne
                     napredni in svobodoljubni ljudje niso mogli vezati na nič drugega kot na
                     komunistično partijo”. Potem pa so ti ljudje nenadoma začeli delati dejanja, ki
                     v določeni strokovni literaturi nosijo ime zločin. Dr. Rus se strinja, da je ta
                     dejanja treba obsoditi, ne bi mu pa bilo po godu, če bi se ti storilci
                     imenovali z imenom, “saj niso storili dejanj prostovoljno in so bili zategadelj
                     tudi sami žrtve totalitarizma”. Tu nastanejo razna vprašanja. Ali so ti
                     “napredni in svobodoljubni ljudje” nenadoma prenehali biti napredni in
                     svobodoljubni? Kdaj pa naj bi se bilo to zgodilo? Če bi namreč bili zares
                     “napredni in svobodoljubni”, bi se takoj, ko so se pojavili prvi znaki
                     “totalitarizma”, uprli, saj je moralo biti zanje neznosno, da so, navajeni
                     življenja v citadeli napredka in svobodoljubja, morali sodelovati pri
                     nenaravnih dejanjih “pod hudo prisilo”. Ali je potem celo izključen sum, da
                     morda sploh niso bili tako zelo “napredni in svobodoljubni”, če so tak razvoj
                     dovolili in se mu celo vdali. Mogoče pa je tako, da se nikoli niso natanko
                     vprašali, kaj je napredek in svobodoljubje, ampak so živeli v okolju, kjer se
                     je ta jezik uporabljal, ne da bi se kdo posebej spraševal, kaj zunaj
                     ideološkopolitičnih potreb sploh pomeni. Tako na primer, kot se je pozneje
                     govorilo o “klerofašizmu” in “klerikalno-komunističnih časih”, ne da bi se
                     presodilo, kje je meja med ideološko alkimijo in nepristransko analizo.
                     Nazadnje pa je tu tudi vprašanje, kako to, da dr. Rus tako natanko ve, da je
                     “večina sodelovala pri teh dejanjih pod hudo prisilo”. Predvsem pa nas ponovno
                     in ponovno napada sum, da svojega jezika niso mogli prav razumeti, saj bi se,
                     “napredni in svobodoljubni”, če bi res vedeli, kaj to pomeni, komaj mogli
                     vezati na komunistično partijo. Tudi nam imena niso prvenstveno važna, hoteli
                     smo samo pokazati, kako se resnim ljudem skuša jemati nekaj tako človeškega,
                     kot je odgovornost.</p>
                  <figure>
                     <graphic url="slike_z_26/z_26_03.png"/>
                     <head>Domov <name type="author">Simon Dan</name></head>
                  </figure>
                  <p>Pri zgornjem primeru smo se malo dlje pomudili, ker nas je ponovno spomnil na
                     to, da tista skupina Slovencev, ki bi lahko odklonila sodelovanje s
                     komunističnim projektom, ni bila miselno usposobljena za odgovorno vlogo, ki ji
                     je bila nenadoma dodeljena. Njena duhovna prisebnost ni bila tolikšna, da ne bi
                     sledila nekim nereflektiranim in neizprašanim vzgonom. Tako se je zgodilo, kar
                     je Darja Lavtižar-Bebler v nedavni parlamentarni debati o Dnevu upora tako na
                     kratko zajela: “Tam so bili takrat tudi sokoli, bili so krščanski socialisti,
                     bili so neodvisni kulturniki in seveda tudi komunisti.” Torej niso bili samo
                     komunisti – v poslankini formulaciji so bili tam kot nekakšen ubikvitozni
                     dodatek – ampak so bili tudi nekomunisti, ki so komunistom omogočili izvedbo
                     projekta. Komunisti so sprožili revolucijo, ki je po definiciji dejanje
                     nasilja. Glede nasilja pa je predsednik Milan Kučan v nekem nedavnem intervjuju
                     povedal naslednjo splošno resnico: “ ... da kdorkoli uporablja nasilje, da bi si
                     pridobil oblast, ga uporablja tudi zato, da bi oblast potem obdržal”.</p>
                  <p>Odločitev tistih Slovencev, ki so bili navzlic vsemu pripravljeni podpreti
                     komuniste, nam odpira vrata do nekega spoznanja, ki bi lahko postalo temeljna
                     norma vsake slovenske politike: čeprav je naša moč omejena, nas nihče in nič –
                     dobesedno nihče in nič – ne more bistveno prizadeti, če sami tega ne dovolimo.
                     Ko bi to spoznanje postalo osnovna duhovna lastnina slehernega Slovenca, bi
                     strah za obstoj, ki je v podtoku vseh naših misli in ki nas kot strah hromi,
                     izginil. To bi lahko bila naša notranja osvoboditev. Ko govorimo o zavesti
                     vsakega Slovenca, mislimo seveda na splošno narodovo kulturo. Toda ali kdo
                     misli nanjo? Ali mislijo nanjo politiki; ali mislijo nanjo tisti, ki pravijo,
                     da so umetniki; ali mislijo nanjo tisti, ki polnijo časopise, in tisti, ki
                     izdelujejo televizijske programe; ali misli nanjo predvsem šola – veliko
                     podjetje, ki se imenuje slovenska šola? Ali se upamo vprašati, koliko je za tem
                     raznovrstnim delovanjem tiste intenzivnosti misli, iz katere raste kultura, ki
                     je za vse čase – cultura perennis? In ali si na drugi strani upamo priznati,
                     koliko je za vsem bleferskega rituala, podprtega od mreže medsebojnih
                     interesov? In, predvsem, ali imamo še kriterije za razločevanje med obema?</p>
                  <p>Zdi se, da se je danes uveljavilo neko prepričanje, ki ima pluralističen videz
                     saj prihaja iz mnogih različnih središč, ki se ubadajo z vprašanjem, kaj je
                     človek, a je njegova osnovna ost uperjena v srce demokracije. Po tem
                     prepričanju je človek bitje, s katerim je mogoče manipulirati; ne samo mogoče,
                     tudi treba je in prav je, da se z njim manipulira. Za devetimi desetinami
                     vsega, kar se danes napiše in kar se daje ljudem v branje, stoji ta misel –
                     nikoli naravnost izražena in določena misel, ampak neko gledanje na človeka, ki
                     se vriva med vrstice in, nenapisano, vstopa v človeka skozi stranska vrata, se
                     tam naseli in mu gospodari. Največji zagovorniki in zaščitniki človeka mu tako,
                     paradoksno, odrekajo osnovno suverenost. Če kak politik ni uspel, pravijo, da
                     ni uspel zato, ker pred ljudi ni metal dovolj velikih kosov mesa, ali pa zato,
                     ker ni obvladal vzvodov, ki vodijo do skritih človekovih ambicij in instinktov.
                     Tako se izpod demokratičnega človeka izpodmikajo tla, ki ga edina morejo
                     nositi. Na teh tleh so vtisnjene besede: razum, normalnost, okus. To so tudi
                     besede, ki imajo v sebi to, da človeka varujejo povsod in vedno. Tako je bilo
                     tudi v preteklosti. Ker teh besed niso nosili v sebi ali pa jih niso več
                     razumeli, so se tisti, ki jih je v svojem parlamentarnem nastopu navedla gospa
                     Beblerjeva, mogli odločiti v svojo in tujo pogubo. Predvsem tujo.</p>
                  <p>To je bilo prvo dejanje moderne slovenske zgodbe in se je, kot znano, končano s
                     katastrofo. Potem pa se je začelo drugo.</p>
               </div>
               <div type="div3">
                  <head>Drugi del</head>
                  <p>Drugo dejanje se je pravzaprav začelo šele štirideset let pozneje. Štiri
                     desetletja pa je bilo politično gledališče zaprto. Skoz skrivne vhode so vanj
                     sicer prihajale različne skupine in uprizarjale razne vaje in se vdajale
                     varljivemu upu, da stražarji pred glavnimi vrati zanje ne vedo. To je bila
                     Slovenia pacata – obvladana Slovenija. Vse, kar se je omembe vrednega dogajalo,
                     se je dogajalo znotraj ljudi. Tu pa se je dogajalo vedno več in se zgoščalo v
                     takšno politično snov, da so njeni nosilci, potem ko je nastopila druga pomlad
                     narodov – nastopila je zato, ker komunistični projekt ni več vzdržal pritiska
                     časa – mogli opraviti temeljna politična dejanja, ki jih je omogočil in
                     zahteval novi čas. Toda, kako so jih opravili?</p>
                  <p>Ko pravimo hvalabogu, da so jih opravili, in še enkrat hvalabogu, smemo
                     vendarle dodati, da to delo očitno ni bilo opravljeno tako dobro, saj sedaj,
                     deset let pozneje poglavitni udeleženci tedanjega dogajanja odkrivajo v svojem
                     delu nemajhne pomanjkljivosti. Toda ali je sploh mogoče, da bi se bilo to delo
                     bolje opravilo? Vprašanje ni tu zaradi lepšega, ampak izhaja iz vedenja o tem,
                     kako zapleten, dramatičen in nevaren je bil čas, v katerem ga je bilo treba
                     opraviti.</p>
                  <p>Vendar, ko ne odrekamo veljavnosti nobeni olajševalni okolnosti, mislimo, da
                     smemo – morda celo moramo – registrirati neko bistveno odsotnost v miselnosti
                     izvajalcev velikega pomladnega programa. Obenem že vnaprej dopuščamo možnost –
                     to se bo na tej točki bralcu zdelo protislovno – da bi tista prisotnost ves
                     načrt celo ogrozila. Vse to dopuščamo, a bomo vseeno povedali, kako se tisti
                     čas vidi iz našega zornega kota: da je bila tista odsotnost kljub vsemu znak
                     neke velike in usodne neavtentičnosti, katere posledice so tu in sedaj in bodo
                     ostale.</p>
                  <p>To, česar v miselnosti teh ljudi ni bilo, je bila zgodovina. Vdali so se
                     iluziji, da so zunaj zgodovine. Tako zadržanje smo v našem razmišljanju že
                     srečali in ga označili za neavtentičnost. A preden spregovorimo kaj več o tem,
                     bi se radi obrnili k neki drugi neavtentičnosti, ki je bila manj pomembna in
                     usodna od te, na katero mislimo sedaj, a jo je kot nekakšna predigra
                     napovedovala.</p>
                  <p>Gre za tako imenovana svinčena leta. S tem izrazom so reformistični krogi
                     poimenovali politiko, ki jo je partija uveljavila v začetku sedemdesetih let.
                     Izraz svinčena leta naj bi pomenil pritisk partijske kontrole, ki naj bi se
                     tedaj tako rekoč začel. Tisti, ki so ta izraz sprejeli v svoj jezik, so z njim
                     gotovo hoteli povedati, da prej tega pritiska ni bilo ali skoraj ni bilo. To pa
                     je bilo možno trditi ali misliti samo ljudem, ki so imeli skrajno minimalne
                     zahteve glede svobode, ljudem mehke politične opcije, bi morda lahko rekli. Za
                     ljudi z evropskimi političnimi predstavami pa je bila partijska politika v
                     bistvu vedno enaka – totalitarna. To, da je bila nekdanja partijska politika za
                     ljudi, ki so se sicer zavzemali za svobodo, domala sprejemljiva – saj očitno ni
                     bila svinčena – dokazuje, da so imeli zelo nedoločene in zelo skromne zahteve.
                     Človek se spomni na Eliota: Moje ljudstvo – skromno ljudstvo! To je bil zares
                     skromen rod. Kako so takšni nazori mogli nastati, o tem tu ne bomo govorili.
                     Opozorimo naj samo na to, da njihovi nosilci očitno niso imeli ambicije
                     izstopiti iz totalitarnega prostora. Tudi oni niso vedeli za zgodovinski čas,
                     srečno so živeli v sedanjosti. V tem, bi rekli, je bila njihova
                     neavtentičnost.</p>
                  <p>Reformisti s konca osemdesetih in z začetka devetdesetih let pa so imeli
                     izdelane politične predstave in zahteve. Hoteli so bistvene reči: odpravo
                     totalitarizma in uvedbo pluralne liberalne demokracije. Vse to so vedeli in
                     zahtevali, niso se pa hoteli videti v zgodovinski perspektivi. Vse so delali iz
                     sebe, iz svojega uvida, imeli so se za nekak absolutni začetek. Niso videli ali
                     niso hoteli videti, da so se natanko za to, za kar se sedaj bíjejo oni sami,
                     nekoč že borili neki drugi ljudje. Ko so iskali severozahodni prehod – če smemo
                     uporabiti to podobo – niso opazili sledov neke ekspedicije, ki je njihov
                     sedanji cilj hotela doseči že pred njimi, a jo je zadela katastrofa in je
                     izginila. Tega niso hoteli videti, čeprav so bili vseskozi ob poti njeni
                     sledovi in čeprav so uporabljali njeno traso in njena nekdanja taborišča.
                     Hoteli so biti drugačni ljudje in so vse hoteli narediti sami. Toda ravno to
                     jih je delalo nepristne. Mislili so, da igrajo v prvem dejanju, a so bili v
                     resnici že v drugem. Prvo je bilo že zdavnaj odigrano! In ko bi to prvo dejanje
                     poznali in priznali in si ga ogledali, bi videli, zakaj se je nekoč igra sploh
                     začela in za kaj v tej igri v resnici gre. Z veliko verjetnostjo predvidevamo,
                     da potem nekih dejanj ne bi naredili, druga pa bi verjetno naredili. V
                     perspektivi zgodovine bi bolj prisebno igrali igro, za katero so bili poklicani
                     na oder. S tem da so izključili zgodovino, so se odpovedali ne samo njeni
                     potisni sili, ampak tudi horizontu, ki ga zgodovina odpira. Brez velikih in
                     širokih razgledov ni bil mogoč veliki uvid, ki bi tej generaciji omogočil, da
                     bi opravila svoje delo tako, da bi sedaj z večjim veseljem gledala nazaj.
                     Nikoli ni namreč prav dobro vedela, kaj je komunizem in kaj se pravi ločiti se
                     od njega. Ko vse premislimo, bi rekli, da je bila to zgodba ne samo neke
                     neavtentičnosti, ampak tudi neke arogantnosti.</p>
                  <p>Kakor smo že nakazali, nekoliko razumemo, da vodilni ljudje tega gibanja spričo
                     zavezništev, ki so jih nujno sklepali in na katera so morali nujno računati,
                     niso imeli za politično oportuno, da se vežejo s silami, ki jih plejade
                     vsakovrstnih konvertitov nikakor ne bi sprejele. Razumemo, da so morali misliti
                     na specifični prostor, v katerem so morali izvesti svoja reformna dejanja. Toda
                     strateški in taktični oziri jim ne bi smeli jemati širine razgleda – v njih
                     samih, v njihovi miselnosti. V resnici pa je tako, da na to niso posebej
                     mislili in da se niso čutili posebej omejevani, saj jih na sedanjost ni vezal
                     samo politični oportunizem, ampak tudi iz njih samih rastoča samozadostnost. In
                     ravno samozadostnost je razmeroma dober znak, ki kaže na to, da niso razumeli
                     grandioznosti naloge, pred katero so stali. Naj bo že kakorkoli, dejstvo
                     ostaja, da v nobenem političnem opusu protagonistov tega gibanja ni najti
                     potrebe po zgodovinski kontinuiteti. Toda ta kontinuiteta je bila v sami
                     substanci zgodovine. Ni bila skrita, ampak je takorekoč vpila, petnajst tisoč
                     mrtvih glasov je kričalo, da je tukaj, in kdor je ni opazil, je ni opazil zato,
                     ker je ni hotel. Tu pa smo že tam, kjer se začne nadutost. </p>
                  <p>Kazen, kot ponavadi, je nastopila. Kazen je v tem, da nismo napravili nobenega
                     resničnega napredka: še traja državljanska vojna, še je med nami globinsko
                     nezaupanje, še so tu sile, za katere čutimo, da jim res publica še daleč ni
                     prva skrb.</p>
                  <p>Govorimo torej o neavtentičnosti. Avtentičnost pomeni obstajanje v skladu z
                     resničnostjo: snovno, duhovno, moralno; tudi kulturno in politično. V tem
                     razmišljanju smo odkrili nekaj nesrečnih postaj naše zgodovine in videli, da je
                     zlo prihajalo nad nas zato, ker nismo bili to, kar bi morali biti: ker ni bilo
                     v nas intenzivnosti misli, ki bi nam razkrila, kaj je tisto, kar bi morali
                     biti, ali pa zato, ker nismo razpolagali z moralno energijo, ki je potrebna, da
                     se intelektualni uvidi realizirajo.</p>
               </div>
               <div type="div3">
                  <head>Tretji del</head>
                  <p>Avtentičnost je nikoli doseženo stanje. Kaj pa sploh smo, da bi se s tistim,
                     kar smo, popolnoma pokrili; kaj pa svet sploh je, da bi se s tistim, kar je,
                     popolnoma pokrili? Avguštin pravi: Zelo se bojim stvari, ki so v meni skrite.
                     Zato se zdi, da je govorjenje o avtentičnosti in neavtentičnosti ljudi tvegano,
                     predrzno, nedopustno. Lahko namreč pomeni vdiranje v svet, ki ga celo njegovi
                     lastniki ne razumejo. Vsi ti pomisleki so ne samo veljavni, ampak tudi obvezni
                     v kulturni družbi. Treba pa jih je vseeno spraviti v sorazmerje z nekaterimi
                     manj spornimi dejstvi. Mi bi navedli dve: najprej je zasebni svet nekaj povsem
                     drugega, kot je javni ali politični, in vstopanje v enega ali drugega še daleč
                     ni podvrženo istim pravilom; drugič pa je med ljudmi, ki se podrejajo ukazom
                     razuma, mogoče uveljaviti načelo, da ni nobene stvari, o kateri se ne bi smelo
                     govoriti. Vse, razen najbolj intimnih osebnih zadev, ima pravico, da postane
                     predmet javnega pogovora.</p>
                  <p>Leta 1995 je Slovenski spominski odbor poslal državnemu zboru posebno izjavo, v
                     kateri so bile navedene nekatere zahteve v zvezi z revolucijo in državljansko
                     vojno. Izjavo je podpisalo nekaj vidnejših ljudi, potem pa je šla po državi in
                     v nekaj mesecih pridobila okoli 25.000 podpisov.</p>
                  <p>Med tistimi, ki so bili povabljeni, da s svojim podpisom dajo izjavi začetno
                     veljavo, so bili trije možje, ki izjave niso hoteli podpisati. Eden od njih jo
                     je že podpisal, potem pa je prišel do boljšega spoznanja in podpis telegrafsko
                     preklical. Vsi trije rekuzanti so bili – in so – ne samo uveljavljeni
                     intelektualci, ampak tudi vidni možje slovenske demokratske prenove. Zdi se, da
                     jih ni motilo celotno besedilo izjave. Svojo nepripravljenost so utemeljevali s
                     sklicevanjem na eno samo točko. Ta je vsebovala zahtevo, da državni zbor in
                     oblasti republike Slovenije “priznajo, da je bil slovenski odpor proti
                     komunizmu med drugo svetovno vojno samoobrambno in domoljubno dejanje”. Bilo je
                     očitno, da se z mislijo, izraženo v tem stavku, niti sami ne strinjajo, kaj
                     šele, da bi zahtevali, da postane uradna misel države.</p>
                  <p>Mislimo, da vemo, česa niso mogli prenesti. Niso mogli prenesti soobstajanje
                     dveh stvari, ki sta bili po njihovem mnenju absolutno nezdružljivi: slovenski
                     človek in okupatorjevo orožje. Kaj je mogoče o tem reči?</p>
                  <p>Najprej je treba priznati, da je njihov odpor do podobe, ki so jo imeli pred
                     očmi in na katero so se tacite sklicevali, razumljiv. Eden od najglobljih
                     identitetnih temeljev človeka je ravno narodnost, ki ji posameznik pripada. To
                     je dovolj jasno in tega ne bomo utemeljevali. Ko je narod napaden, ko se tujec
                     polasti njegove domovine, je vsak član žaljen s tem, kar v najglobljem bistvu
                     je. Ko tujec zagospodari nad narodom in njegovo domovino, je žaljeno to, čemur
                     Svetozar Djuretić pravi “pračulo naroda”. V takem stanju se v vsakem človeku
                     zganejo neke prvine njegove biti, za katere morda sploh ni vedel, da v njem so.
                     Podoba, ki kaže slovenskega človeka z italijanskim orožjem v rokah in
                     slovenskega človeka z nemškim orožjem v rokah, vzbuja ne samo pomisleke, ampak
                     s svojo nenaravnostjo tudi odpor. Vse to je treba razumeti in to tudi vsi
                     razumemo. Toda ali je to že konec zgodbe? Ali ne bi kazalo – prav zato, ker je
                     ta stvar tako nenaravna – prisluhniti tudi temu, kar nam ima povedati tisti
                     Slovenec s tujim orožjem v rokah! Potem bi lahko kaj rekli o vrednosti obeh
                     stvari: tiste pohujšljive podobe, ki je razobešena po vseh stenah naše
                     preteklosti, in tiste pripovedi, ki nam jo je povedal Slovenec s tujim orožjem
                     v rokah. Da bi to bolj razumeli, je morda potreben kratek uvodni razmislek.</p>
                  <p>Naš notranji svet, svet naših misli, naziranj in predstav, je v bistvu dvojen
                     svet. Na eni strani je to svet tistih predstav, ki smo jih sprejeli od svojega
                     okolja, in tistih predstav, ki jih temu svetu sami dodajamo, potem ko smo si
                     jih izdelali iz surovine svojih izkušenj – po pravilih, ki vladajo v kulturi,
                     ki ji pripadamo, in v skladu s psihološkimi razmerami, s katerimi razpolaga
                     posameznik. To je svet večine ljudi in večinski svet vseh ljudi. To je svet
                     “vsakdanjega človeka”, ki se vedno ozira predvsem na to, kaj se dela, kako se
                     vede, kako se čuti, kako se govori, skratka, kako se obnašajo drugi tam zunaj.
                     Tak človek ima za dobro to, kar imajo vsi za dobro, in za lepo to, kar imajo
                     vsi za lepo.</p>
                  <p>Drugi svet je drugačen, predvsem pa je mnogo redkeje naseljen. Predmetom iz
                     njegove opreme ne pravimo več naziranja in predstave, ampak védenja. Kako
                     človek pride do njih? Tisti, ki so o tem razmišljali, so se posebej ustavili ob
                     razliki med dvema besedama: videti in opaziti. Mnoge stvari vidimo – zelo
                     veliko stvari vidimo – samo nekatere pa tudi opazimo. Če malo pomislimo, se
                     takoj zavemo, da smo nekatere stvari, ki smo jih bili že dostikrat videli,
                     končno, včasih po večletnem gledanju in življenju z njimi, tudi opazili.
                     Nekaterih stvari ne opazimo nikoli. Ko take stvari opazimo – da je to redko,
                     smo že povedali – nas vse presenetijo, nekatere bolj druge manj. Nekatere nas
                     presenetijo tako, da potem pravimo, da so nas pretresle. Nenadoma jih zagledamo
                     pred sabo: izredne, resnične, veljavne. Čutimo, da bi se proti nečemu
                     pregrešili, če jih ne bi vzeli v tisti prostor, kamor hodimo, kadar bi se radi
                     pogovorili s seboj.</p>
                  <p>Tisti, ki so posebej poklicani k temu, da stvari ne samo vidijo, ampak tudi
                     opazijo, so ljudje, ki izdelujejo stvari, ki jim pravimo umetnine. Portret je
                     dober, če je slikar ali kipar opazil, kakšen je v resnici človek, čigar podobo
                     je gledal pred sabo; ko je pesnik rekel “dan jasni, dan oblačni v noči mine”,
                     je povedal nekaj vsakdanjega, kar vidimo vsi, on pa je v tem opazil nekaj
                     posebnega: nekaj, kar ima globlji pomen in predstavlja neko rešitev. Ko nam
                     umetnik pokaže to, kar je opazil, pravimo: Saj res, to smo tudi sami že
                     nekajkrat videli.</p>
                  <p>Vsi vemo, da ima umetnost nekaj opraviti s tem, čemur pravimo estetika. Za naše
                     razmišljanje je ta beseda pomembna, zato moramo pokazati na njen izvirni pomen.
                     Po navadi se misli, da gre pri tej besedi za lepoto, njen izvirni pomen pa nas
                     usmeri drugam. V grščini, od koder beseda izhaja, pomeni namreč ravno opaziti.
                     Estetsko je to, kar je človek-umetnik v svetu, med stvarmi, ki jih je gledal in
                     videl, tudi opazil. Zato pravimo, da ima umetnik estetski pogled, ki v tem, kar
                     je navadno, opazi to, kar je nenavadno, v vsakdanjem nevsakdanje, v banalnem pa
                     morda enkratno dragocenost: vedno pa to, kar ni vsem na očeh, nekaj, kar je
                     bilo na neki način skrito in je bilo treba najti. Tako najdenemu, tako
                     odkritemu pa čutimo, da moramo priznati posebno mesto.</p>
                  <p>Prava ali resnična umetnost je narejena iz prvin sveta, ki so bile tako
                     opažene. Če pa je umetnost narejena iz zgolj videnih stvari – iz stvari, ki jih
                     vidi vsak in so dostopne vsem, nima zvena resničnosti in “izgubi ime
                     umetnosti”, če parafraziramo Shakespeara. Njena lepota ni prvinska, nima
                     ambicije, da bi bila zadnja in trajna, in če je narejena iz besedi, zanjo ne
                     velja verz Ane Ahmatove: “In od vseh stvari še najdalj traja mogočna beseda.”
                     Taki umetnosti bi mi za potrebe našega razmišljanja rekli ne estetska, ampak
                     esteticistična.</p>
                  <p>Z razlikovanjem besedi estetika in esteticizem smo hoteli pokazati, da sta
                     možni dve gledanji sveta. S tem nismo hoteli reči, da to tudi že pomeni, da
                     obstajata dve vrsti ljudi, eni z notranjim ustrojem, ki jih dela resnične in
                     bistvene in eni z notranjim ustrojem, ki jih dela neresnične in nebistvene.
                     Hoteli smo opozoriti zgolj na to, da obstajata dve možnosti dojemanja sveta, in
                     na to, da so nekatere stvari tako pomembne, da ni nič pretirano, če
                     pričakujemo, da se bodo ljudje ob njih mudili tako dolgo, da se jim bo odkrila
                     njihova globlja ali estetska resnica. Včasih čutimo, da se moramo odločiti za
                     lectio difficilior – za težje branje sveta. To pa pomeni, da moramo nekatere
                     stvari izprašati, ali je podoba, ki nam jo kažejo, prava ali ne. Če tega ne
                     naredi brezimni posameznik, imamo še vedno možnost, da pravimo, da je to
                     njegova stvar. Če pa vzgona po globlji ali estetski resničnosti nimajo v sebi
                     ljudje, ki na tak ali drugačen način vplivajo na narodovo duhovno podobo, potem
                     se neko osebno umanjkanje razlije na vse – postane del narodove kulture.
                     Lepočutništvo pa je samo oblika neavtentičnega obstajanja.</p>
                  <figure>
                     <graphic url="slike_z_26/z_26_04.png"/>
                     <head>Dom v brajdi <name type="author">Simon Dan</name></head>
                  </figure>
                  <p>Tako bi Slovenec z italijanskim ali nemškim orožjem v rokah lahko povedal svojo
                     zgodbo – če bi kdo imel toliko začetne občutljivosti, da bi mu prisluhnil – ki
                     bi bila zelo drugačna od podobe, ki jo daje in jo vidijo vsi. Njegova zgodba
                     sicer ni neznana, a jo bomo vseeno povzeli v nekaj vprašanjih. Rekel bi: “Res
                     je moja podoba nenavadna in šokantna, toda ali si pomislil, da sem bil napaden
                     in sem bil sam in sem branil svoje in svojih otrok življenje, kar je
                     instinktivna kretnja in je ni mogoče ne narediti? Ali si pomislil, da je bila
                     napadena moja in mojega naroda osnovna kultura, da je bila napadena moja vera –
                     življenje mojega življenja? Ali si pomislil, da sem branil svobodo svojega
                     naroda, na katero je padla senca, za katero se je vedelo, da bo prešla, a mu je
                     istočasno grozila tema noči, za katero se ni vedelo, kdaj je bo konec?” Potem
                     pa bi njegova vprašanja dobila drugo barvo: “Kdo ti je dovolil, da si v uri
                     moje največje samote stopil na stran mojih napadalcev? V imenu katerega reka iz
                     Delfov si sledil preroku z napako – še potem, ko se je njegova pot iz megle in
                     noči izrisala in se je vedelo, kam pelje? Katere knjige si bral in katere
                     govore si poslušal, da si mogel stopiti na pot, na katero si stopil? Kdo ti je
                     dovolil, da si potem, ko se je pokazalo to, česar, kot praviš, nisi hotel, še
                     naprej požiral vse oglate in kockaste stavke, ki so ti jih metali v usta?”</p>
                  <p>In ko bi končal, bi tudi mi postavili neko vprašanje, ki pa pravzaprav ne bi
                     bilo vprašanje. Bila bi bolj začudenost in ne bi bila naslovljena na nikogar
                     posebej: “Kako to, da po toliki smrti, po tako sprejeti in prestani smrti, po
                     smrti, ki s svojo presežnostjo ostaja in bo ostala neizmerjena in za zmerom
                     samo bo: kako to, da ob taki smrti ni izginila ne samo iz posameznikov, ampak
                     iz vse narodove kulture zadnja sled schoengeistovstva in belespritovstva?”</p>
                  <p>Ni namreč izginila. Ko je za predlansko obletno slovesnost na Rogu Nova
                     Slovenska zaveza prosila enega od prvih pesnikov dežele, da napiše besedilo za
                     pesem, ki bi jo lahko peli romarji na Rogu med mašo – ali pa tudi pred mašo ali
                     po njej – je prošnjo zavrnil, češ da ne bo pisal političnih pesmi. Ne bi bilo
                     treba, a bomo vseeno k temu rekli dve stvari: prvič je večina del evropske
                     preteklosti bila tako ali drugače naročenih; drugič pa je to, kar se je zgodilo
                     na Rogu, sredi zadnjih in najglobljih reči in sodi v tisto politiko, ki jo
                     lahko opazi in razume samo pesnik.</p>
                  <p>Upamo, da nismo naredili vtisa, kakor da bi zahtevali, da mora kdorkoli kaj
                     podpisovati, še manj, da mora kdorkoli pisati kakršnekoli pesmi. Zavestno in
                     hote pa smo pokazali na nekatera dejstva, ki stojijo nad deželo kot znamenja,
                     ki jih ne kaže prezreti.</p>
                  <p>Predmet tega komentarja je bila zgodba o slovenski neavtentičnosti. Jasno je,
                     da to še ni prava zgodba, ampak bolj osnutek in morda celo samo opozorilo.
                     Povedana je bila, kolikor je sploh bila povedana, v treh delih. Povsod smo se
                     srečali z nepripravljenostjo in nezmožnostjo opaziti in sprejeti globinski
                     vzorec zgodovine – slovenske medvojne in povojne zgodovine. Ne gojimo velikega
                     upanja, da se bo po tem zapisu ta pripravljenost in ta zmožnost povečala. Od
                     nikogar tudi nič ne terjamo. Opozorili pa bi radi – mirno, kakor da bi govorili
                     o dejstvih zunaj nas – na posledice. Če se ne bodo zgodile nekatere bistvene
                     reči – kopernikanski obrat, spreobrnitev – se državljanska vojna ne bo končala
                     in bo država ostala razdeljena. Seveda ne bo razpadla, a bo ostala razdeljena.
                     V tej razdeljenosti pa se bodo z ene polovice na drugo sprehajali večno
                     odpisani in večno navzoči komunisti. Kot čudaški naturisti, ki jim je zgodovina
                     odpihnila oblačila, se bodo delali, kot da ni nič, saj jim je zgodovina
                     dobrotno odvzela milost zardevanja. Ne bo torej velike katastrofe. V svetu,
                     kakršen je sedaj, je tudi hvalabogu ne more biti. Bo le žalostno in žaljivo, a
                     le za nekatere. Za tiste, ki bodo to opazili.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Domačije ob temenici</head>
               <docAuthor>Janko Maček</docAuthor>
               <div type="div3">
                  <p>Popotnik, ki z avtomobilom hiti od Višnje Gore proti Trebnjemu, navadno niti ne
                     občuti, kako lepe in bogate kraje pušča za seboj. Mi bomo tokrat naredili
                     drugače. S pogledom in z mislijo se bomo za nekaj časa ustavili v teh krajih in
                     njihovi zgodovini.</p>
                  <p>Našo pozornost najprej pritegne Ivančna Gorica z novo cerkvijo sv. Jožefa na
                     brežuljku ob cesti. V kotu pod gozdnatimi griči vidimo Stično, ki se nam zdi
                     kot podaljšek Ivančne Gorice. Zavijemo z glavne ceste in pomislimo, ali ne bi
                     bilo lepo mimo Muljave skočiti v dolino zelene Krke. Odločimo se za drugo stran
                     in se skoraj vzporedno z glavno cesto usmerimo proti vzhodu. Med rodovitnimi
                     njivami in bujnimi travniki kmalu pridemo do Šentvida, potem pa mimo Radohove
                     vasi naprej do Velikega Gabra, kjer se približamo glavni cesti in pri Biču
                     zavijemo nanjo ali pa se po nadvozu obrnemo proti Šumberku in Žužemberku.</p>
                  <p>Pisatelj Ivan Zorec, ki je bil doma v Malem Gabru, je z veliko ljubeznijo
                     opisoval te kraje, posebno Temeniško dolino, ki se za Velikim Gabrom obrne na
                     sever proti litijskim hribom. Vedno so mu bili pred očmi njeni zeleni travniki,
                     temni gozdovi in nizki grički z belimi zidanicami. V povesti Beli menihi je
                     zapisal, da je bil Veliki Gaber že ob začetku stiškega samostana “precej velika
                     vas na zveženi in vetrovni planoti potlačenega hribca, ki se mu podnožje omaka
                     v Témenici in čez katerega je velika cesta lezla pod vrh Medvedjeka in od tod
                     dalje proti Trebnjemu.” Prav od cerkve v Velikem Gabru, kjer je bila 838 let po
                     prihodu menihov v Stično ustanovljena samostojna župnija, je izreden razgled na
                     Temeniško dolino od Temenice do Velike Loke in na hribovita pobočja nad njo,
                     kjer nas še posebno pritegneta cerkev na Zaplazu z dvema zvonikoma in
                     Primskovo.</p>
                  <p>V Šentvidu pri Stični je že pred prihodom belih menihov nastala pražupnija in
                     nekaj časa ji je pripadala celo Višnja Gora. Ko so tlačani in redki svobodnjaki
                     teh krajev zvedeli za nastajanje samostana, so imeli pomisleke, da bodo poleg
                     vseh drugih bremen dobili še novo tlako, toda kmalu so sprevideli, da menihi
                     niso samo pobožni molilci, ampak tudi umni kmetovalci in zdravniki, da znajo
                     tlačane tudi zaščititi, kadar jih grajska gospoda le preveč privije. Celo
                     svobodnjak Trlep, ki je bil nezaupljiv do vsake gosposke, je priznal pozitivno
                     vlogo samostana. Že tedaj, ko so bili še tlačani, so prebivalci teh krajev
                     vzljubili zemljo, na kateri so živeli. Kako je ne bi ljubili kasneje, ko je z
                     zemljiško odvezo postala njihova. Na tej zemlji so imeli svoje domove, tu so
                     doživljali redke mirne čase, tu so se pred turškim mečem umikali v utrjene
                     tabore, tu so umirali zaradi kužnih bolezni in drugih ujm. Krščansko izročilo,
                     ki so ga prejeli od svoje fare in od stiškega samostana, je postalo del
                     njihovega vsakdana in jim je pomagalo preživeti. Zvesti temu izročilu so zidali
                     cerkve, ne samo pri fari v Šentvidu in samostansko v Stični, ampak tudi v
                     Velikem in Malem Gabru, v Šentpavlu in v Hrastovem Dolu, na Gradišču in na
                     Pristavi. Te in še druge cerkve so postale del njihove kulture, iz katere sta
                     zajemala tudi Jurčič in Zorec.</p>
                  <p>Ko so po vaseh predvsem v času med prvo in drugo svetovno vojno vzniknila
                     prosvetna društva, je bilo čisto normalno, da so se trudila ohraniti izročilo
                     in temu primerno oblikovati mlade ljudi. Zdelo se je, da bo iz njih zrasel rod
                     pravih svobodnjakov in se po dolgih stoletjih otresel trlepovske
                     nezaupljivosti, ki jih je po eni strani varovala pred tujimi vplivi, po drugi
                     pa ovirala pri vključevanju v javno življenje. Na to nezaupljivost so se oprli
                     tudi tisti, ki so videli edino rešitev v gmotnem napredku in jih je zato motil
                     vpliv Cerkve na javne zadeve. Tako mišljenje je začelo veljati za napredno in
                     so se ga oprijeli v večjih krajih zlasti nekateri premožnejši, ki niso bili
                     neposredno odvisni od obdelovanja zemlje. Temu so bili blizu tudi učitelji, ki
                     so se v svojem poklicnem in privatnem življenju čutili utesnjene, čeprav so
                     bili tedaj neprimerno bolj svobodni kot kasneje, ko je bila Cerkev ločena od
                     države in ni imela več nobenega vpliva na šolo. Tako se je zgodilo, da so bili
                     prebivalci oddaljenih vasi včasih bolj povezani s faro kot pa tisti iz
                     središča, ki so se imeli za napredne in vsaj na zunaj niso hoteli biti preveč
                     verni.</p>
                  <p>Življenje po domačijah ob Temenici pa je kljub temu potekalo dokaj mirno. Zgled
                     urejenega in mirnega življenja so imeli v stiškem samostanu, kjer je pravilo:
                     Moli in delaj tudi po osemsto letih še ostalo v veljavi. Tu in tam so mir
                     skalile vesti o dogodkih v Rusiji in v Španiji, o preteči nevarnosti nacizma in
                     vojne. Tedaj so se ljudje zamislili, toda ob vsakdanjem delu in skrbeh na
                     nevarnost kmalu spet pozabili. Komaj kdo je verjel, da je zlo že tik pred vrati
                     in da se bo zaradi njega močno spremenilo tudi življenje na tem lepem koščku
                     slovenske zemlje.</p>
               </div>
               <div type="div3">
                  <head>Nemirne pomladne sape</head>
                  <p>Zima leta 1941/42 je bila dolga in ostra. Že konec oktobra 1941 je zapadlo
                     toliko snega, da je stiški partizanski četi preprečil pot v Zasavje, kjer naj
                     bi sodelovala pri preprečevanju preselitve Slovencev v Nemčijo. Januarja 1942
                     se je živo srebro spustilo tudi do 30 pod ničlo in zdelo se je, da je življenje
                     v deželi zamrlo.</p>
                  <p>Kakšno je pa bilo življenje v krajih ob Temenici po italijanski zasedbi? V
                     nekaterih večjih krajih so se nastanili italijanski vojaki, ki naj bi varovali
                     železnico, pa tudi meja med italijanskim in nemškim zasedbenim področjem ni
                     bila daleč. Na čelu občine v Velikem Gabru je še naprej ostal župan Zajec, v
                     Šentvidu pa župan Pevec, zato ljudje niso čutili posebne spremembe. Okupacijo
                     so imeli za nesrečo, ki ne bo trajala večno, zato jo je treba na pameten način
                     preživeti. Ko se je v drugi polovici leta 1941 zvedelo, da so se v hribih nad
                     Stično pojavili četniki, so ljudje novico z veseljem sprejeli.</p>
                  <figure>
                     <graphic url="slike_z_26/z_26_05.png"/>
                     <head>Marija Urbančič – ena izmed žrtev „Matildine noči“</head>
                  </figure>
                  <p>Le redki so vedeli, da sta bila prva “četnika”, ki sta se sredi avgusta z
                     vlakom pripeljala v Stično, ljubljanska predvojna komunista Miro Perc in Srečo
                     Žgajnar. Prvi je postal komandir, drugi pa politični komisar stiške partizanske
                     čete. Pred vojno v Stični in v Šentvidu ni bilo nobene partijske celice, zato
                     je bila za začetek revolucije potrebna pomoč iz Ljubljane in iz Grosuplja.
                     Okrog jedra, ki je prišlo od zunaj, se je zbrala stiška partizanska četica in
                     do konca leta 1941 je stiško okrožje že imelo nekaj odborov OF in tudi svoje
                     komuniste. Tedaj je v Šentvid pri Stični prišel Radko Polič z ilegalnim imenom
                     Anton Marvin, ki je bil imenovan za sekretarja okrožnega komiteja komunistične
                     partije. V svoji knjigi Čudežna pomlad govori o prihodu v Stično in kako je
                     cele štiri mesece, do začetka aprila 1942, dokaj udobno preživel na nekoliko
                     odmaknjeni kmetiji in od tam hodil na “službena potovanja” v okoliške kraje.
                     Ali ni čudno, da ga pri tem nihče ni motil. Njegovi so gotovo bili dovolj
                     konspirativni, drugi so ga morda imeli za četnika, Italijani so se pa skrivali
                     na toplem in se niso za nič brigali.</p>
                  <p>Še bolj čudno je, da je 2. partizanski bataljon, ki je nastal sredi decembra
                     1941 po združitvi stiške, mokronoške in molniške čete, skoraj tri mesece
                     nemoteno prezimoval na Pugledu, samo 10 km od Ljubljane, obkrožen od številnih
                     italijanskih in nemških posadk. Ko je del bataljona 13. marca 1942 na Stehanu
                     na cesti med Višnjo Goro in Grosupljem napadel dva avtomobila, v katerih so se
                     peljali visoki italijanski oficirji, in sta bila ubita neki major in
                     karabinjer, Italijani niso zasledovali napadalcev na Pugled, ampak so se znesli
                     nad bližnjo vasjo Spodnje Brezovo in jo zažgali. Šele deset dni kasneje so se
                     previdno približali partizanskemu taborišču. Tedaj so se partizani z nekaj
                     izgubami premaknili na Kremenjek pri Šumberku, Italijani so pa požgali Veliki
                     in Mali Lipoglav in se vrnili v svoje postojanke.</p>
                  <p>Število partizanov na Kremenjeku se je hitro večalo in 5. aprila 1942 je bila
                     ustanovljena 1. štajerska brigada, ki pa je bila kmalu preimenovana v II. grupo
                     odredov. Poveljnik brigade je postal Franc Rozman, politični komisar pa Dušan
                     Kveder. Tisti dan je bila ravno velika noč in ljudje od raznih strani so na
                     Kremenjek pripeljali in prinesli potice, meso in pijače.</p>
                  <figure>
                     <graphic url="slike_z_26/z_26_06.png"/>
                     <head>Marija Urbaničič (druga z desne v drugi vrsti) med sošolkami</head>
                  </figure>
                  <p>Italijani so v tem času poostrili nadzor nad cesto in železnico in hitro
                     utrjevali svoje postojanke. V aprilu so se z enotami brigade nekajkrat spopadli
                     in imeli tudi izgube. Spet so se maščevali nad civilnim prebivalstvom. Na Viru
                     pri Stični so požgali več domačij, večino moških pa zaprli. Grozili so, da bodo
                     požgali vse partizanske hiše, družine pa odpeljali v internacijo. 24. aprila so
                     razglasili, da bodo kot protiukrep partizanskim akcijam začeli streljati talce.
                     Ko so partizani v noči od 25. na 26. april pri Radohovi vasi minirali progo in
                     streljali na ustavljeni vlak, sta bila pri tem dva italijanska vojaka ubita,
                     nekaj pa ranjenih. 28. aprila so Italijani blizu kraja, kjer je bil napaden
                     vlak, ustrelili šest talcev. Lahko si mislimo, kako so se pri tem počutili
                     prebivalci okoliških vasi.</p>
                  <p>Prve dni maja je na Kremenjeku nepričakovano zapadel sneg in enotam II. grupe
                     povzročil precej nevšečnosti. Ko se je po nekaj dneh pomlad spet vrnila v bukov
                     gozd, je štab grupe že imel v rokah ukaz za pohod na Štajersko. Za priprave ni
                     bilo več veliko časa, saj je bil 16. maj predviden za odhod proti Polici, kjer
                     naj bi grupa prestopila italijansko – nemško mejo in se nato pri Jevnici
                     prepeljala čez Savo.</p>
               </div>
               <div type="div3">
                  <head>“Matildina noč” v Stični in okolici.</head>
                  <p>Sreda, 13. maja 1942, je bil lep majski dan. V Šentvidu in v Stični so se
                     zjutraj mnogi udeležili maše in prošnje procesije, da bi prosili za blagoslov
                     na polju in za odvrnitev vsega hudega. Trije prošnji dnevi so vedno bili pred
                     praznikom vnebohoda. Pri nas smo temu tednu rekli križev teden in procesijam
                     križeve procesije, ker so cerkovniki k vsaki procesiji prinesli križe iz
                     podružnih cerkva, soseščani posameznih podružnic pa so se pri procesiji
                     zvrstili vsak za svojim križem. Med procesijo ni pritrkavalo kot o veliki noči,
                     ampak zvonilo. Zdelo se mi je, da so zvonovi prosili tako kot pevci, ko so v
                     cerkvi med mašo peli prošnjo pesem: “Reši, Oče, nas nadloge, zdrave v miru
                     varuj nas, daj nam kruha slednji čas!” Tudi vnebohod je bil zame nekako otožen
                     praznik. Bolj kot svetloba poveličanja se me je dotaknila grenkoba slovesa in
                     izgubljenost učencev, ki so ostali sami.</p>
                  <p>Baje je tisto križevo sredo leta dvainštiridesetega proti večeru zapihal močan
                     veter in nebo so prekrili temni oblaki, iz katerih je začelo rositi. Pri
                     Urbančičevih so se že zgodaj odpravili k počitku. Njihova hišica je bila samo
                     nekaj sto metrov od središča Šentvida, ob križišču cest Ivančna Gorica –
                     Radohova vas – Šentvid. Nočni mir je tu in tam zmotilo šumenje vetra. Psi v
                     soseščini, ki so bili večkrat kar glasni, se to noč niso oglasili. Urbančičevi
                     so pomislili, da so se morda skrili pred nevihto. Nenadoma je zaropotalo po
                     vratih in neznan glas je zahteval, naj odprejo. Oče je odprl in vstopili so
                     trije oboroženi neznanci. Zahtevali so, naj hčerka Marija vstane in gre z njimi
                     na dvorišče, ker komandant želi govoriti z njo. Dvajsetletna Marija je mirno
                     oblekla haljo in stopila z njimi iz veže. Oče in mati sta jo pospremila in na
                     hišnem pragu zaskrbljeno čakala, od kje se bo pokazal komandant. Ko so neznanci
                     povedali, da je komandant pod sosedovim kozolcem in da mora z njimi tja, je
                     zaskrbelo tudi Marijo. Poslovila se je od staršev in oboroženi možje so jo
                     odpeljali v noč. Mimo Butal jih je pot vodila v bližnji gozd. Oče in mati sta
                     zaman čakala, da se bo hči vrnila od sosedovega kozolca.</p>
                  <p>Manj kot en kilometer od Urbančičevih so blizu cerkve sv. Roka ob cesti proti
                     šentviški železniški postaji živeli Hrenovi: petdesetletni oče Franc, mati
                     Marija, sin Franc, rojen leta 1924, in sin Stanko, rojen leta 1926. Oče je bil
                     po poklicu mizar, zato je bil vključen v obrtno zadrugo višnjegorskega okraja
                     in bil celo njen tajnik. Ob skromnem domu so Hrenovi imeli nekaj zaplat zemlje,
                     ki so jo skrbno obdelovali. Sin France je v Ljubljani obiskoval 7. razred
                     gimnazije. Bil je tudi delaven član prosvetnega društva. Stanko še ni dopolnil
                     šestnajst let. Kak novčič je zaslužil, ko je po hišah prodajal figure za
                     jaslice in druge nabožne kipce. Ljudje so ga poznali kot “tistega, ki prodaja
                     Marije.” Ko so začele izhajati knjige Slovenčeve knjižnice, je Stanko poleg
                     kipcev nosil po hišah tudi knjige. Hrenov oče je bil namreč poverjenik
                     katoliškega tiska za Šentvid in okolico, zato je bil vedno na tekočem, katere
                     knjige so za bralce zanimive in privlačne.</p>
                  <p>V noči pred praznikom vnebohoda so partizani potrkali tudi pri Hrenovih. Lahko
                     sklepamo, da ni bila ista skupina, ki je odpeljala Urbančičevo. Odprla jim je
                     mati. Ko so vstopili, je eden izmed njih vpričo matere kar na postelji ubil
                     očeta z dvema streloma, oba sinova so pa odgnali s seboj. Mati je ob prvem
                     svitu pritavala k sosedu in povedala, kaj se je zgodilo. Sosedje so jo potem
                     spremili domov in očeta položili v krsto, ki so jo našli v njegovi delavnici.
                     Mati je za Stankov grob kmalu zvedela. Odkopali so ga in prepeljali na domače
                     pokopališče. Francetovega groba niso našli. Ko je mati ponovno iskala in
                     poizvedovala, jo je neki terenec zaničljivo vprašal, če išče psa. Razširili so
                     govorice, da je oče Hren zaslužil kazen, ker se je veselil napredovanja nemških
                     divizij v Sovjetsko zvezo.</p>
                  <p>Italijanska straža v Stični je 13. maja zvečer zdolgočaseno poslušala bitje ure
                     v zvoniku velike Marijine cerkve, ni pa slišala ali ni hotela slišati, kako se
                     je v vas prikradla skupina oboroženih mož z rdečimi zvezdami na kapah. Ustavili
                     so se pri Janežičevih, ki so bili znani kot družina z dvanajstimi otroki.
                     Najstarejši je bil Lojze, rojen leta 1920, za njim pa so se vrstile dekleta in
                     fantje do najmlajšega Borisa, ki je prijokal na svet leta 1939. Oče Alojz je
                     bil v službi pri železnici in tudi sin Lojze, izučen kovač, se je zaposlil v
                     železniški delavnici v Ljubljani. Mati ni bila samo skrbna gospodinja, ampak
                     tudi vzgojiteljica. Sadovi njene vzgoje so bili vidni na otrocih, ki so bili
                     verni, delavni in urejeni.</p>
                  <figure>
                     <graphic url="slike_z_26/z_26_07.png"/>
                     <head>Pogreb Marije Urbančič v Šentvidu pri Stični</head>
                  </figure>
                  <p>V Stični je bil Lojze član Fantovskega odseka in cerkvenega pevskega zbora. V
                     službo v Ljubljano se je vozil z vlakom. Sestra Marija, ki je bila samo eno
                     leto mlajša od Lojzeta, je delala v Ljubljani v Ljudski kuhinji kot natakarica.
                     Domov je prišla samo v času dopusta in za večje praznike, zato je bila vesela
                     vsakega bratovega obiska, saj je vedno prinesel kake novice iz domačega kraja.
                     Tudi tisto sredo proti večeru se je Lojze oglasil pri sestri v Ljudski kuhinji.
                     Pokazal ji je nove čevlje, ki jih je bil pravkar kupil. Na kratko sta se
                     pogovorila in že je moral hiteti na vlak. Bil je nekoliko zaskrbljen, pa vendar
                     vesel. Sestra je vedela, da Lojze ne mara Italijanov, glede partizanov pa je
                     tudi imel pomisleke. Od blizu je videl, kaj so Italijani malo prej naredili na
                     Viru pri Stični. Tedaj je rekel: “Če me bodo partizani prišli iskat, bom šel k
                     njim, drugače pa ne. Tako Italijani ne bodo imeli vzroka za represalije. Bolje,
                     da trpim jaz, kot pa vseh dvanajst.” Mati je slutila, da je sin v nevarnosti,
                     in ga je vedno opozarjala, naj bo previden.</p>
                  <p>Ko so tisto noč potrkali na vrata, se Lojze ni prestrašil, saj je bil že
                     odločen. Stopil jim je naproti v vežo. Eden izmed oborožencev, bil je domačin,
                     ga je takoj porinil v kuhinjo in vprašal: “Si ti Lojze Janežič?” Zadoneli so
                     streli in Lojze se je zgrudil na tla. Vprašali so še za pet let mlajšega
                     Stanka, ki pa je ob njihovem prihodu hitro izginil na podstrešje. Ko ga niso
                     našli, so tiho odšli. Mati je medtem že pokleknila k Lojzetu in nad njim
                     zmolila kesanje. Kmalu nato je v njenih rokah umrl.</p>
                  <p>Istočasno kot pri Janežičevih so se nočni obiskovalci oglasili tudi pri
                     Grdenovih v Stični, kjer so imeli trafiko. Iskali so hčerko Marico. Niso je
                     našli, ker je bila slučajno v Ljubljani. To ji je rešilo življenje. Našli pa so
                     dvajsetletno Marijo Janežič v Gabrju nad Stično. Zvlekli so jo v klet domače
                     hiše in jo po daljšem pretepanju ubili. Janežičevi iz Gabrja niso bili v sorodu
                     z Janežičevimi v Stični.</p>
                  <figure>
                     <graphic url="slike_z_26/z_26_08.png"/>
                     <head>Oče Franc Hren</head>
                  </figure>
                  <p>Čeprav so si uboji, ki so jih “protifašistični borci” spomladi in poleti 1942
                     zagrešili nad slovenskimi ljudmi v raznih krajih okupirane domovine, med seboj
                     podobni in je razvidno, da so bili načrtovani in vodeni iz istega centra,
                     najdemo v posameznih primerih marsikatero posebnost; vedno znova se nam pa
                     zastavlja vprašanje: Kako je bilo to mogoče? Kako morejo še danes trditi, da je
                     to bil osvobodilni boj?</p>
                  <p>V obsežnih monografijah odredov in brigad, kjer so do najmanjše podrobnosti
                     opisani še tako nepomembni dogodki, ti uboji navadno sploh niso omenjeni. Kot
                     da se sploh niso zgodili, kot da pomlad in poletje leta 1942 v Sloveniji, ki je
                     ječala pod okupatorskim jarmom, nista bila prepojena s krvjo najboljših
                     rodoljubov. V knjigi Čudežna pomlad, katere avtor je nekdanji sekretar
                     okrožnega partijskega komiteja za Stično Radko Polič, pa vendarle najdemo
                     poročilo o “Matildini noči” v Stični. Zdi se nam, da Poličevo poročilo lahko
                     dopolni nekatere podatke iz tega poglavja, zato ga povzemamo v skrajšani
                     obliki: “Tisto majniško noč – zdi se mi, da je to bila noč s sobote na nedeljo,
                     z 9. na 10. maj 1942 (v resnici je bila to noč pred praznikom vnebohoda, s 13.
                     na 14. maj 1942; op. J. M.) – so odredili v štabu grupe “Matildo” za spoznavno
                     geslo. Sicer pa je imelo to ime – kdo ve, zakaj in kdo si ga je tako zamislil –
                     zelo zlovešč pomen. Če je bilo rečeno: Matilda ga je povohala, je pomenilo prav
                     toliko, kot bi mu prečitali smrtno obsodbo. Ko smo se na Kremenjaku, v
                     taborišču nad Orlako, pomenkovali v štabu grupe o zadnjih podrobnostih za to
                     akcijo in je bilo določiti še spoznavno geslo za tisto noč, je Tone Bregar –
                     Tone Marinček, grupni obveščevalec, predlagal “Matildo”.</p>
                  <p>Okrožni in grupni obveščevalci so zbrali že precej podatkov o
                     italijansko-belogardistični mreži na terenu. Belogardistična prizadevnost se je
                     prav v teh dneh vse bolj krepila. Zatorej smo sklenili, da jim bomo skušali
                     nekoliko pristriči njihove peruti: izbrano noč bi prijeli in odpeljali na
                     zaslišanje ali pa usmrtili na samem kraju tiste okupatorske zaupnike, katerih
                     izdajalska dejavnost je bila popolnoma dokazana. Zmenili smo se, da bomo to
                     delo opravili partizani skupno z narodno zaščito. V narodno zaščito, v neke
                     vrste rezervno partizansko vojsko, smo takrat prav tako sprejemali po načelu
                     prostovoljnosti.</p>
                  <figure>
                     <graphic url="slike_z_26/z_26_09.png"/>
                     <head>Sedmošolec Franc Hren</head>
                  </figure>
                  <p>Vod partizanov z dvema vodoma zaščite pod poveljstvom političnega komisarja
                     čete Sreča Žagarja se je odpravil iz Črnelega proti Stični. Odšel sem z njimi.
                     Bila je tiha, topla majniška noč in svetil je mesec. Bela gmota stiškega
                     samostana se je jasno odražala na temnem ozadju gozdov. V samostanskem zvoniku
                     je ura pravkar odbila enajsto.</p>
                  <p>Srečo je razpostavil zaščitnike v širokem polkrogu nad vasjo; v bodrilo jim je
                     bila partizanska zaseda s puškomitraljezom, ki se je vgnezdila za veliko skalo.
                     V dobre četrt ure je bilo vse opravljeno. Le dva strela sta pod samimi
                     samostanskimi zidovi preplašila tiho noč, ki pa se je takoj umirila in spet
                     zasnula. Toda le za trenutek. V slovo je partizanska zbrojevka oškropila
                     zvonik, nakar je nastal pravi sodni dan: Italijani so regljali še dolgo v noč z
                     vsem orožjem, kar so ga v Stični premogli.</p>
                  <p>Drugi dan je bilo po vsem okrožju, tam od Višnje gore do Temenice, pa po Krški
                     dolini nenavadno tiho. Ljudi skoraj ni bilo na cestah, gostilne so bile prazne.
                     Matilda je za nekaj časa vlila strah v kosti belih organizatorjev; nekateri so
                     na vrat na nos zbežali v Ljubljano, drugi so se poskrili, večji del pa so se
                     potuhnili. To “Matildino noč” je bilo v stiškem okrožju na delu še več skupin.
                     Usmrtili ali prijeli smo okrog 15 izpričanih okupatorskih oziroma
                     belogardističnih zaupnikov in ovaduhov. (Radko Polič, Čudežna pomlad, 1979,
                     str. 90–92.)</p>
                  <p>Pazljivemu bralcu dodatni komentar ni potreben, pa vendar bomo poudarili nekaj
                     dejstev, ki se nam zdijo za razumevanje “Matildine noči” posebno važna.</p>
                  <p>Celoten podvig je bil načrtovan v štabu druge grupe odredov v prisotnosti
                     okrožnega partijskega vodstva. Izvedle so ga enote grupe skupno s pripadniki
                     domače narodne zaščite. Torej se ne more govoriti o “vojvodski” samovolji ali o
                     sovraštvu med sosedi, ki naj bi povzročilo uboje.</p>
                  <p>2. Datum 13. maj 1942 pove, da tedaj nikjer v Sloveniji še ni bilo oborožene
                     protikomunistične enote. Odred nacionalne ilegale je odšel na pot proti
                     Dolenjski šele 17. maja 1942. Mnogi preprosti ljudje so tedaj partizane še
                     imeli za četnike.</p>
                  <p>3. Očitno je, da je bil cilj nočne akcije vzbuditi v ljudeh strah. Ko so
                     udarili po “malih” ljudeh, so dosegli, da so se bali prav vsi, in niso se
                     zamerili nekaterim imovitežem, ki so jih izdatno podpirali. Nekatere poboje so
                     izvršili pred nosom italijanskih straž. Ljudje so videli, da nikjer niso več
                     varni pred partizani in da vedno lahko pride do italijanskih represalij.</p>
                  <p>Ali je sploh še smiselno vprašati, kakšno zvezo so ti poboji imeli s
                     protifašističnim in osvobodilnim bojem. Nobene! Saj je to bila komunistična
                     revolucija in “Matilda” je bilo njeno najučinkovitejše orožje.</p>
                  <figure>
                     <graphic url="slike_z_26/z_26_10.png"/>
                     <head>Šestnajstletni Fanc Hren</head>
                  </figure>
               </div>
               <div type="div3">
                  <head>Ob sliki dvajsetletne Marije Urbančič</head>
                  <p>Ko so 13. maja 1942 ponoči odpeljali Marijo Urbančič iz Šentvida pri Stični, je
                     bil njen edini brat v Ljubljani, zato tiste noči ni neposredno doživel, je pa o
                     njej podrobno zvedel, ko je prišel domov na počitnice. Ob poletnih večerih, ko
                     so se še oklepali upanja, da se morda le ni zgodilo najhujše, je mati večkrat
                     govorila o Mariji in obnavljala dogodke tiste majske noči. Celo poletje so
                     Urbančičevi nihali med grozo in upanjem. Sredi poletja, ko je bila mati že v
                     črnini, so še dobili listek, naj Mariji pošljejo obleko. Sporočilo je bilo
                     nenavadno, pa je vendar spet prižgalo skromno iskrico upanja.</p>
                  <p>Bila je že jesen, ko je neka znanka materi zaupala, kje je hčerin grob. Nihče
                     ne bi mislil, da je grob tako blizu doma, na robu gozda, kjer so arheologi tik
                     pred vojno izkopavali keltske gomile. V eno teh na pol zasutih gomil so morilci
                     vrgli Marijino truplo in ga le površno zagrebli. Na njem so bili vidni znaki
                     mučenja. Kolovoz je bil pogrnjen z rumenim listjem, ko so jo v beli krsti
                     peljali proti Šentvidu in se spotoma za nekaj časa ustavili na dvorišču domače
                     hiše. Iz Zagorice so prišli vaški stražarji z dolgimi puškami in stali na
                     dvorišču ob krsti. Mati se je prestrašila, ker je mislila, da so partizani:
                     “Komaj smo jo dobili domov, pa nam jo boste spet vzeli.” Dopovedali so ji, kdo
                     da so in da so prišli na pogreb.</p>
                  <p>Ob odprtem grobu se je od Marije poslovil šentviški župan Pevec. Marija je
                     namreč v času okupacije delala na šentviškem občinskem uradu. Imela je na skrbi
                     prehrano prebivalstva. Pri svojem delu je bila natančna in vestna. Čeprav je
                     zapustila pisarno popolnoma nepričakovano, je bilo vse urejeno in računi so se
                     do potankosti ujemali z blagajniškim stanjem. Župan je izrazil prepričanje, da
                     so bili tudi njeni računi z Bogom sestavljeni z enako vestnostjo in
                     natančnostjo.</p>
                  <p>Marija Urbančič je v Kočevju dokončala meščansko šolo in se potem zaposlila v
                     Ljubljani v pisarni JRZ. S svojimi prihranki je pomagala vzdrževati brata
                     Franca, ki je v šolskem letu 1939/40 začel obiskovati škofijsko klasično
                     gimnazijo. Z italijansko okupacijo je JRZ prenehala delovati in Marija je
                     ostala brez službe. Brez pomislekov je sprejela delo na občini v Šentvidu. Bila
                     je zadovoljna, da bo nekaj zaslužila in da bo v težkem času lahko pomagala
                     domačim ljudem. Niti na kraj pameti ji ni prišlo, da bi njeno delo kdo mogel
                     imeti za sodelovanje z okupatorjem. Tudi sodelovanje pri cerkvenem pevskem
                     zboru se ji je zdelo nekaj normalnega, saj je imela posluh in veselje do petja.
                     Popolnoma drugače pa so o tem mislili partizanski in terenski obveščevalci in
                     njihovi šefi, ki so Marijo obsodili na prezgodnjo smrt.</p>
                  <p>Marijin brat France je po pogrebu odšel v Ljubljano v četrti razred gimnazije.
                     Pa se je le s težavo posvetil učenju. Preveč vtisov mu je pustilo tisto
                     poletje. Na mizi v učilnici je v malem okvirčku imel sestrino sliko in ob njej
                     je za zavodsko glasilo napisal zgodbo z naslovom Njena slika. Tako je za
                     zgodovino ohranil neposredno poročilo o sestrini smrti in o dogodkih, ki so
                     bili z njo povezani.</p>
                  <p>Le dan ali dva po “Matildini noči” je Franceta v zavodu obiskal sosed in mu po
                     ovinkih povedal, kaj se je zgodilo s Hrenovimi in da so tudi sestro odpeljali v
                     gozd. Ko je France prišel domov na počitnice, je vse podrobnosti s tem zvedel
                     od matere. Mati je povedala, da se je sestra upirala iti od doma. Ko je videla,
                     da noben izgovor ne pomaga, se je od staršev poslovila. Njene zadnje besede so
                     bile: “Moja vest je čista. Nikogar se ne bojim.” Mati in oče sta potem še dolgo
                     čakala pred hišo, kdaj se bodo oglasili koraki in se bo iz teme izluščila njena
                     postava.</p>
                  <p>France je bil zraven, ko so sestro odkopali na nekdanjem keltskem grobišču in
                     je videl njeno razbito truplo. Spremljal je belo krsto, ko so jo v lepem
                     jesenskem dnevu peljali proti domu in potem na pokopališče. Močno se mu je
                     vtisnila v spomin pesem Vigred se povrne, ki so jo ob grobu zapele sestrine
                     vrstnice, s katerimi je na križevo sredo zadnjikrat skupaj prepevala. Na koncu
                     Njene slike France še pove, da ga mati večkrat obišče v črni ruti, vsa
                     utrujena, sključena, polna skrbi. Pogled in gube na obrazu še vedno govore o
                     tistih dneh in pogovor brž zaide na misel: Kako drugače je sedaj, ko je ni
                     več.</p>
                  <p>Ob sestrini sliki v učilnici je komaj šestnajstletni France naredil življenjsko
                     važno odločitev. Zapustil je šolske klopi in vstopil v Slovensko
                     domobranstvo.</p>
               </div>
               <div type="div3">
                  <head>Žalostna jesen 1942</head>
                  <p>Ob besedi jesen takoj pomislimo na pospravljanje poljskih pridelkov, na
                     obiranje sadja v sadovnjakih in na trgatev v vinogradih, pomislimo tudi na
                     čudovite barve, v katere se odene narava, ko se pripravlja na vsakoletni
                     počitek. Tudi jeseni leta 1942 so bili dolenjski griči odeti v zlate barve in
                     grozdje po vinogradih je dozorelo, toda trgatev ni bila vesela. Poleg
                     normalnega pospravljanja pridelkov so ljudje tisto jesen imeli še posebno
                     opravilo. Hodili so v gozdove in iskali grobove svojih sorodnikov in
                     prijateljev, jih odkopavali in vozili pokopat v blagoslovljeno zemljo.</p>
                  <p>Povedali smo že, kako so na robu gozda blizu domače hiše našli Marijo Urbančič
                     in jo prepeljali na pokopališče v Šentvidu, kako je Hrenova mati našla grob
                     mlajšega sina, zaman pa iskala Francetov grob. V Stični, Šentvidu in okolici je
                     revolucija tudi po “Matildini noči” nadaljevala svoje delo.
                     Šestinštiridesetletni Franc Kozlevčar in sinova France ter Ludvik iz Velikega
                     Gabra so se 30. maja zjutraj lotili okopavanja krompirja. Njihova njiva je bila
                     precej daleč od doma, na hribcu južno od vasi. Zadaj nad njivo je še danes
                     gozd. Komaj eno uro so bili na njivi, ko so se iz gozda pojavili trije
                     partizani. Morali so pustiti delo in iti z njimi. Takoj po prihodu v taborišče,
                     ki ni bilo daleč, so očeta ločili od sinov. Verjetno so ga še isto noč ubili,
                     čeprav ni bilo slišati nobenega strela. Od fantov so hoteli zvedeti, kako je
                     družina povezana z Italijani. Ko so videli, da nič ne vesta, saj nista imela
                     kaj vedeti, so ju proti jutru izpustili. Seveda so jima strogo zabičali, da
                     morata o vsem, kar sta doživela, molčati. Sin France se spominja, da je bila že
                     pozna jesen, ko so očeta pokopali na pokopališču v Velikem Gabru. Domoljub je o
                     smrti in pogrebu Franca Kozlevčarja pisal 4. novembra 1942.</p>
                  <figure>
                     <graphic url="slike_z_26/z_26_11.png"/>
                     <head>Janežečevi otroci iz Stične let a1941 – Prvi z desne je Lojze, ki so ga v
                        noči na 14. maj ustrelili doma v kuhinji</head>
                  </figure>
                  <p>V isti številki Domoljuba najdemo tudi obširno poročilo o pogrebu Antona
                     Zupančiča. Slovenski dom je o tem pisal že 31. oktobra 1942. Anton Zupančič, po
                     domače Korošec iz Stranske vasi pri Stični, je bil trden kmet, znan tudi kot
                     odbornik stiške zadruge in prosvetnega društva. Ko so ga 3. junija, na
                     predvečer praznika Sv. Rešnjega telesa, prišli iskat, je vanje proseče strmelo
                     sedem otrok, osmega je pa žena nosila pod srcem in je bil rojen decembra
                     tistega leta. Hkrati z očetom so odpeljali tudi najstarejšo hčerko Francko.
                     Spraševali so jo, kakšne zveze ima oče s samostanom, kaj počne v zadrugi in v
                     društvih. Naslednji dan, na praznik, so Francko izpustili, očeta pa ubili na
                     kraju zaslišanja, komaj deset minut od doma. Baje jim je med zaslišanjem rekel,
                     da bi bilo najbolje, če bi vsi skupaj šli k maši. Dobil je odgovor: “Saj boš
                     kmalu šel!” Ko so ga vprašali, zakaj ni za partizane, je odvrnil, da zato, ker
                     ima otroke in jih mora učiti spoštovati Boga.</p>
                  <p>21. oktobra 1942 so očeta Antona slovesno pokopali v Stični. Ob grobu mu je
                     govoril pater Alberik in med drugim rekel: “Kaj bi nam povedal zdaj, ko se
                     poslavljamo od tvojih zemskih ostankov, ti, ki v božji bližini gledaš nazaj v
                     preteklost in po božjem razsvetljenju poznaš tudi našo bodočnost? Rekel bi:
                     Otroci moji, prav sem vas učil, držite se tega. Bodite in ostanite pošteni in
                     odločni. Za narod in za vero bodite pripravljeni žrtvovati vse.” Pogreba se je
                     udeležilo veliko ljudi, čeprav so tisto jutro po nekaterih vaseh v okolici
                     Stične bili raztreseni listki, naj ne grejo na pogreb, da nihče nima pravice
                     brskati po gozdovih in izkopavati trupel.</p>
                  <p>Dolg je seznam žrtev, ki jih je zahtevala revolucija v začetku svojega pohoda
                     po šentviški in stiški fari. Med njimi je tudi Marija Ceglar iz Gabrja, rojena
                     1878. Pogrešali so jo od 16. maja, njen grob so našli blizu Glogovice in jo
                     pokopali v Šentvidu. 17. decembra 1942 so v gozdu pri Polževem izkopali sestri
                     Frančiško in Julijano Žnidaršič, ki sta živeli v Gorenji vasi pri Stični.
                     Frančiška je bila stara 71 let, Julijana pa 60. Od doma so ju odpeljali avgusta
                     1942. V gozdu nad Pungertom so 10. junija 1942 ubili 72 let staro Heleno
                     Zupančič iz Temenice. V avgustu sta bila umorjena tudi brata Jožef in Franc
                     Erjavec iz Stične št. 23. Prvi je bil star 64, drugi pa 56 let. Oba sta bila
                     reveža in sta beračila od hiše do hiše.</p>
                  <figure>
                     <graphic url="slike_z_26/z_26_12.png"/>
                     <head>Šestnajstletni brat umorjene Marije Urbančič je postal domobranec</head>
                  </figure>
                  <p>Zakaj so jim ti ostareli, revni ljudje bili napoti? Na to vprašanje še teže
                     odgovorimo, kot če isto vprašamo za Marijo Urbančič, ki smo jo v tej zgodbi
                     nekoliko bolje spoznali. Ona je bila izobražena, verna, vplivna in je bila zato
                     napoti revoluciji, toda zakaj so jih motile revne služkinje in ostareli
                     prosjaki. Kako so na te uboje gledali in jih izvajali pripadniki proletarskega
                     udarnega bataljona, ki je 13. junija 1942 prišel na Polževo in prevzel
                     področje, kjer je prej delovala II. grupa odredov. Naj omenimo, da je moštvo te
                     enote imelo na kapah rdečo zvezdo z vtkanim srpom in kladivom rumene barve.
                     Zakaj so se proletarci iz Stične in proletarci s Polževega tako slabo
                     razumeli?</p>
                  <p>Taka je torej bila jesen 1942, ko ljudje niso mislili na letino, ampak na
                     grobove in pogrebe, ko so eni grobove iskali, drugi pa so se iskalcem
                     posmehovali in jim iskanje preprečevali. Pomislimo, kolikokrat in v kakšnem
                     obsegu se je kasneje ta dvojnost spet ponovila. Ali je po vsem tem še čudno, če
                     smo razdeljeni?</p>
               </div>
               <div type="div3">
                  <head>Usodne opredelitve</head>
                  <p>“Matildina noč” in kasnejši zločini nad nedolžnimi ljudmi so dosegli svoj
                     učinek. Ljudje jih niso občutili le kot striženje peruti, ampak se jih je
                     polastila groza. Svoje so dodali še Italijani.</p>
                  <p>Kako pa je vse to doživljala druga stran? Na svoji poti proti Suhi krajini se
                     je vodstvo slovenske revolucije na binkoštno nedeljo, 24. maja 1942, zgodaj
                     zjutraj, ustavilo v opuščenem partizanskem taborišču blizu Muljave. Kidrič je
                     poklical na razgovor voditelje partije in osvobodilne fronte stiškega okrožja.
                     Glavni poročevalec je bil sekretar okrožnega komiteja, ki je kasneje ta
                     sestanek takole opisal: “Začel sem: stiško okrožje ima pet rajonov ... , nakar
                     smo pošteno sejali in rešetali celo dopoldne. Izvršni odbor je bil z našim
                     delom zadovoljen, pa nam je Peter (Kidrič) izrekel v njegovem imenu pohvalo.
                     Potem sem posebej Petru in Ivanu Mačku na kratko poročal o stanju partijske
                     organizacije, ki je tedaj štela 11 članov in 11 kandidatov.” (R. Polič, Čudežna
                     pomlad, str. 82.) Kocbek piše o tem srečanju v Tovarišiji: “Daleč naokrog so
                     zvonili zvonovi pri poznih mašah, mi pa smo govorili o splošnem političnem
                     položaju v svetu in poslušali poročila o razmerah v okrožju. Slonel sem ob
                     stari bukvi in občudoval realistične sklepe izkušenih aktivistov. Opazil sem,
                     da se je v podeželskem prebivalstvu začela rahla družbena diferenciacija.
                     Premišljam: ni napak, da začenjamo svoje delo prav na Dolenjskem.” (E. Kocbek,
                     Tovarišija, str. 26.)</p>
                  <p>Lahko si predstavljamo, da so zborovalci na Muljavi spregovorili tudi o noči
                     med 13. in 14. majem. Torej so “izkušeni aktivisti” tudi za to dobili pohvalo
                     in spodbudo, da s tem nadaljujejo. In v naslednjih dneh in tednih so se uboji v
                     imenu osvobodilnega boja nadaljevali. Vsi, ki niso bili za osvobodilno fronto,
                     so bili proglašeni za okupatorske ovaduhe in narodne sovražnike. Enajst ljudi v
                     okrožju je začelo boj za prevzem oblasti. To je bil glavni cilj. Odpor proti
                     okupatorju je bil postranska zadeva in je moral služiti glavnemu cilju.
                     Okupatorja je bilo celo mogoče izkoristiti za mehčanje in odstranjevanje
                     nasprotnikov – Slovencev.</p>
                  <p>Poročilo Informativnega urada Slovenske legije za 2. avgust 1942 govori o
                     razmerah v Radohovi vasi: “Posledica partizanskega napada na vlak dne 29. 7. je
                     bila, da so Italijani odpeljali 35 moških iz Radohove vasi. Tu ni skoraj
                     nobenega moškega. Na polju nihče več ne dela.” V “Matildini noči” je večina
                     moških še bila doma. Čeprav se je nasilje partizanov in Italijanov stopnjevalo,
                     ljudje še niso bili pripravljeni na samoobrambo, še manj pa, da bi se v ta
                     namen povezali z okupatorjem. Dokaz za to je neuspel poizkus na Primskovem,
                     kjer so partizani ujeli osmošolca Toneta Kastelica in ga 8. junija po hudem
                     mučenju ubili. Saje je v Belogardizmu zapisal, da “so se beli zarotniki na
                     Primskovem le plaho skrivali pred partizani.”</p>
                  <p>Septembra 1942 je le malo mož in fantov bilo doma, toda tedaj so kljub
                     različnim pomislekom nastale vaške straže v Višnji Gori, v Zagorici, v Temenici
                     in na Primskovem. Vaška straža v Hudem pri Stični je bila ustanovljena šele
                     konec novembra 1942.</p>
                  <p>Ponovno in ponovno nas opozarjajo, da se zgodovine ne da spremeniti. Dogodkov,
                     ki so se zgodili, se res ne da spremeniti. Noben zgodovinar ne more spremeniti
                     dogodkov, ki so se zgodili v noči med 13. in 14. majem 1942, lahko pa pove in
                     je dolžan povedati, da Marija Urbančič in drugi, ki so bili tedaj umorjeni,
                     niso bili izdajalci, ampak pošteni Slovenci, ki so padli kot žrtve komunistične
                     revolucije. Poboji leta 1942 niso bili nič manjši zločin kot tisti po koncu
                     vojne leta 1945. Z nobenim osvobodilnim bojem ali protifašizmom tistih ubojev
                     ni mogoče opravičiti. Tedaj je v našem narodu prišlo do usodne razdeljenosti,
                     ki do danes ni presežena.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Dnevnik preprostega domobranca – tretji del</head>
               <docAuthor>Janko Maček</docAuthor>
               <div type="div3">
                  <head>Smrt treh domobrancev pri mačkovcu</head>
                  <p>Nekateri dogodki se človeku tako močno vtisnejo v spomin, da jih tudi po več
                     desetletjih še vidi živo pred očmi. Zanimivo je, kako različni ljudje iste
                     dogodke različno ohranijo v spominu, ker pač vsak posameznik doživlja nekoliko
                     drugače. Nace Kastelic na koncu svojega dnevnika pove, da je opisal dogodke,
                     kot se jih je mogel spomniti. Živel je v stalni napetosti in vsak dan je
                     doživel nove nevarnosti. Pohode v Žužemberk in v okolico sicer omenja, ne
                     spušča pa se v podrobnosti. Udeležil se je več pohodov in morda mu zato
                     posamezni niso ostali tako dobro v spominu. Zlasti o enem izmed pohodov
                     Meničaninovega bataljona v okolico Žužemberka se je že med vojno in tudi
                     kasneje precej govorilo, zato naj tu še enkrat obnovimo zgodbo o njem.</p>
                  <p>Slovenski dom je 3. februarja 1945 na zadnji strani objavil sliko, na kateri je
                     skupina partizanov ob treh mrtvih domobrancih. Pod sliko beremo sledeče
                     sporočilo: “Tako se oni vojskujejo – navzlic amnestijam in vabilom. V Mačkovcu
                     pri Sadinji vasi na Dolenjskem so komunisti takole mučili ranjenega domobranca
                     Jožeta Bendeta (leži poševno na tleh), domobranca J. Gazvoda (vidijo se samo
                     noge) in še enega domobranca, ki leži v ozadju. Sliko so posneli komunisti
                     sami. Kakor priča napis na njej, je to zverinstvo ovekovečil dopisnik
                     Slovenskega poročevalca Cvetko Zagorski – Zagorc.”</p>
                  <p>Dogodek, ki je povezan s to sliko, je v 6. številki Vestnika leta 1963 opisal
                     Florijan Slak po pripovedovanju svojega brata Matija Slaka, ki je bil med
                     udeleženci tistega pohoda v okolico Žužemberka. Matija Slak, ki živi v Kanadi,
                     je pred kratkim tudi sam napisal nekaj spominov na tiste dni leta 1944, ko je
                     nastala ta nenavadna slika. Kot domobranec je pripadal težki četi
                     Meničaninovega bataljona, pravzaprav je vodil oddelek s težkim minometom. Tudi
                     trije domobranci, ki so pri umiku iz Mačkovca padli v roke partizanom in jih
                     vidimo na sliki, so bili iz težke čete. Matija Slak je bil doma z Dobrave pri
                     Dobrniču, zato je fante poznal že od doma. Jože Bende je namreč bil najmlajši
                     sin družine z devetimi otroki iz Podlipe pri Ajdovcu, Janez Gazvoda je bil iz
                     Lokev pri Dobrniču, tretji domobranec je pa bil iz Žužemberka.</p>
                  <p>Matija se spominja, da je bataljon pod vodstvom stotnika Meničanina tisti dan
                     zgodaj zjutraj odšel v smeri Sela Šumberk–Žužemberk. Nekje pri Žužemberku so
                     imeli manjši spopad s partizani, nato pa so nadaljevali pot proti Sadinji vasi
                     in Mačkovcu. Takoj po prihodu v Mačkovec so jih partizani začeli napadati. Pod
                     vasjo Lašče pri Dvoru so imeli postavljena dva topa, ravno toliko oddaljena od
                     Mačkovca, da ju mine domobranskih težkih minometov niso dosegle. Meničanin je
                     tedaj ukazal Slaku, naj gre s svojim oddelkom toliko proti Dvoru, da bodo mine
                     dosegle topove. Komaj so se Slak in njegovi pognali naprej po veliki njivi
                     bujnega krompirja, so jih topničarji na nasprotni strani že opazili in začeli
                     streljati nanje. Niti ene mine še niso izstrelili, ko jih je poveljnik že
                     klical nazaj v vas.</p>
                  <figure>
                     <graphic url="slike_z_26/z_26_13.png"/>
                     <head>O tej sliki govori naša zgodba – Domobranec, ki leži na levi strani
                        spredaj, je Jože Bende iz Podlipe pri Ajdovcu</head>
                  </figure>
                  <p>Zaradi topniškega bombardiranja so imeli domobranci v Mačkovcu štiri mrtve in
                     nekaj ranjenih. Do mraka so čakali v vasi. Ko se je potem enaintrideseta četa,
                     ki naj bi bila na čelu umika, pomolila iz vasi, je takoj zaropotalo po njej.
                     Nasprotniki so imeli dovolj časa, da so pred vasjo pripravili močno zasedo.
                     Meničanin je nato ukazal umik mimo cerkve na drugem koncu vasi proti Vinkovemu
                     vrhu. Pomikali so se v dveh kolonah. Komaj so prišli iz vasi, so spet zagrmeli
                     topovi in granate so treskale točno tja, kjer se je gibala desna kolona, leve
                     pa že niso dosegle. Desna kolona se je zato razpršila in se nekaj časa
                     prebijala v neredu. Skozi gozdove Mačjega hriba so prišli na Dobravo pri
                     Dobrniču. Meničanin je vedel, da je Matija Slak tu doma, zato mu je naročil,
                     naj se dogovori z domačini, da bodo pokopali mrtve domobrance, ki so jih na
                     vozu pustili na določenem kraju v gozdu. Trije domobranci iz težke čete niso
                     prišli na Dobravo. Nihče ni znal pojasniti, kje so zmanjkali, kako so ostali
                     brez njih odšli proti Dobravi.</p>
                  <p>Bendetovi v Podlipi so samo en dan kasneje zvedeli za smrt brata Jožeta.
                     Njegova sestra Slavka o tem takole pripoveduje: Bilo je v ponedeljek zjutraj,
                     ko je neki partizan iz vasi prišel povedat, da Jože leži mrtev blizu Mačkovca.
                     Svetoval je, naj ga takoj gredo iskat. Čeprav sta sestri Angela in Anica kar
                     bosi tekli v Mačkovec, sta prišli prepozno. Vse tri mrtve domobrance so že
                     odpeljali v Dvor in jih takoj pokopali. V Dvoru so sestri pošiljali od enega
                     komandanta k drugemu, toda nihče ni mogel dati dovoljenja, da bi brata
                     odpeljali domov. Nekdo jima je celo grozil, da bodo še nje ubili in pokopali
                     zraven domobrancev. Končno sta našli nekoga, ki jima je dal “propustnico”. Ker
                     v Dvoru nista mogli dobiti voznika, je Angela odhitela domov po voz in konje.
                     Potem so odkopali grob. Vsi trije fantje so brez krst ležali v isti jami.
                     Mračilo se je že, ko so sestre pripeljale mrtvega brata domov v Podlipo, kjer
                     so ga položili na mrtvaški oder. V sredo dopoldne so ga pokopali na Selih pri
                     Ajdovcu.</p>
                  <p>Jože je bil že tretja žrtev revolucije iz Bendetove družine. Janez je novembra
                     1942 od lakote in bolezni umrl v taborišču na Rabu, France je pa padel oktobra
                     1943 v bojih pri Kostanjevici, kamor je po kapitulaciji Italije prišel z
                     novomeškimi vaškimi stražarji pod vodstvom Vuka Rupnika. Menda smo že omenili,
                     da je bil Jože najmlajši od štirih Bendetovih sinov.</p>
                  <p>Kmalu po pogrebu je Bendetovim prišla v roke slika, na kateri so takoj
                     prepoznali brata Jožeta. Pri eni sosednjih hiš jo je pustil neki partizanski
                     intendant, ko je prišel v vas po opravkih. Jožetova sestra sliko še danes
                     hrani. Janeza Gazvodo so prekopali šele po vojni. O tretjem domobrancu, ki je
                     bil tedaj pokopan v Dvoru, nismo poizvedovali.</p>
                  <p>Matiju Slaku je bilo za Jožetom Bendetom in Janezom Gazvodo še posebno hudo,
                     ker sta oba bila njegova sotrpina v taborišču na Rabu. V istem šotoru so tedaj
                     ležali na goli zemlji, stradali in se borili s smrtjo. Ko je umrl Jožetov brat
                     Janez Bende, sta bila Jože in Matija poleg njega. Od šestih, ki so bili skupaj
                     v šotoru, so ostali živi le trije. In potem so spet morali skozi toliko
                     nevarnosti in bojev. Jože Bende in Janez Gazvoda sta svojo tragično pot končala
                     pri Mačkovcu. Matija je prišel do Vetrinja in tudi tokrat mu je bilo
                     prizaneseno. Bil je med redkimi, ki niso bili vrnjeni. O njem in o Slakovi
                     družini z Dobrave, kjer je bilo dvanajst otrok in med osmimi fanti kar pet
                     domobrancev, bi bilo treba še marsikaj povedati, toda naj to ostane za drugo
                     zgodbo.</p>
                  <p>Poglejmo še, kaj o smrti treh domobrancev Meničaninovega bataljona zvemo iz
                     domobranskih in partizanskih poročil. Domobransko poročilo pove, da je
                     šentviški bataljon 26. avgusta šel na pohod in prišel do Trebče vasi in
                     Mačkovca. Naletel je na močne sovražne enote in bil pred povratkom skoraj
                     obkoljen. Obroč so sicer prebili, toda padlo je šest domobrancev, 13 je bilo
                     ranjenih, 3 pa pogrešani. Poročilo pravi, da so partizani pogrešane tri
                     domobrance odpeljali v Dvor in jih ustrelili. In nasprotna stran? V knjigi
                     Gubčeva brigada najdemo posebno poglavje z naslovom: Poraz četrtega bataljona
                     slovenskih domobrancev pri Sadinji vasi. Po tem opisu je šentviški bataljon v
                     nedeljo, 27. avgusta, že ob petih zjutraj prispel do Žužemberka. Ker je bil
                     Žužemberk prazen, so domobranci odšli naprej proti Sadinji vasi. Kmalu za njimi
                     je prišla Gubčeva brigada in jim pripravila močne zasede, toda s spretnim
                     manevrom so se prebili iz obroča in Gubčevi brigadi celo povzročili precejšnje
                     izgube. Ujeta naj bi bila dva Nemca in en domobranec.</p>
                  <p>Slovenski dom je 4. novembra 1944 objavil seznam padlih domobrancev v času od
                     1. 11. 1943 do 1. 11. 1944. Pri devetih domobrancih na tem seznamu je kot datum
                     smrti zapisan 27. 8. 1944. Med njimi sta tudi Jože Bende iz Podlipe in Janez
                     Gazvoda. Kot vidimo, se podatki obeh strani precej ujemajo, neodgovorjeno pa
                     ostane vprašanje, zakaj je partizanski fotograf na sliko napisal datum 25. 6.
                     1944.</p>
               </div>
               <div type="div3">
                  <head>Dva utrinka iz boja pri Miklarjih</head>
                  <p>O tragičnem spopadu med tremi domobranskimi bataljoni pri Miklarjih je bilo
                     precej napisano. Vemo, da sta na eni strani bila stiški in šentviški bataljon,
                     na drugi pa Rupnikov bataljon, ki ga je tudi na tem pohodu vodil stotnik Vuk
                     Rupnik.</p>
                  <figure>
                     <graphic url="slike_z_26/z_26_14.png"/>
                     <head>Rakek jesen 1994 – Trije domobranci Runpikovega baraljona doma iz krajev
                        ob Kolpi – Na desni je Peter Šterk, ki je padel pri Miklarjih</head>
                  </figure>
                  <p>Vemo, da je Vuk Rupnik prevzel II. udarni bataljon 1. julija 1944 in je do
                     konca imel svojo bazo na Rakeku. Glede na to bi morda pomislili, da je moštvo
                     bataljona prišlo v glavnem iz okoliških krajev na Notranjskem, pa ni bilo tako.
                     Le 47. četa je bila skoraj stoodstotno notranjska, medtem ko je bila 48. četa
                     ob ustanovitvi sestavljena iz samih Dolenjcev, saj je tudi prišla iz Novega
                     mesta, kjer se je prej imenovala 39. četa. Poleg Dolenjcev je med moštvom
                     Rupnikovega bataljona bilo tudi kar nekaj Belokranjcev, ki so po 8. septembru
                     1943 kot člani vaških straž zapustili domače kraje in se potem niso mogli
                     vrniti. Torej ni nič čudnega, če med Rupnikovci najdemo tudi imnla Jurij Mihor,
                     Peter Šterk in Ludvik Šmalcel iz Predgrada oziroma iz Starega trga ob Kolpi. Ko
                     je v noči od 13. na 14. november 1944 Rupnikov bataljon po temi in snegu
                     korakal skozi Mozelj, Rajndol in Knežjo Lipo, so ti fantje dobro vedeli, kje
                     so. Vedeli so, da bodo kmalu pri Brezovici, kjer en krak ceste zavije proti
                     Čepljam in Predgradu, drugi pa ubere smer proti Nemški Loki in Miklarjem. Ko so
                     že pričakovali, je čelo kolone zavilo proti Nemški Loki in čez nekaj časa so se
                     ustavili pri koči na Miklarjih. Peter Šterk iz Predgrada je bil v spopadu, ki
                     se je začel ob prvem svitu, nekje v sprednji vrsti obrambe. Ko je boj divjal z
                     največjo silovitostjo, je nenadoma planil pokonci in zakričal: “Ne streljajte,
                     to so vendar naši!” Toda takoj ga je zadelo in omahnil je na tla. Menda so bile
                     njegove zadnje besede: “Joj, kaj ste naredili z menoj!”</p>
                  <figure>
                     <graphic url="slike_z_26/z_26_15.png"/>
                     <head>Dolenjski domobranci – Pomagajte nam najti njihova imena</head>
                  </figure>
                  <p>V Predgradu do konca vojne niso zvedeli podrobnosti o Petrovi smrti, zdelo pa
                     se jim je, da partizani nekaj vedo. Petrovo sestro Katarino so celo obtoževali,
                     da je v zvezi z domobranci. Po vojni je bila več let zaprta. Po raznih
                     pripovedovanjih so domači sklepali, da so bili Petrovi posmrtni ostanki na enem
                     tistih kamionov, ki so jih partizani zažgali ob napadu pri Hribu pred
                     Koprivnikom. Nikoli niso zvedeli, kdo in kje je njihovega Petra pokopal.</p>
                  <p>V dolgi koloni, ki se je v noči od 13. na 14. november po drugi poti prebijala
                     proti Beli krajini in pri Koprivniku zašla z dogovorjene smeri, je med fanti
                     šentviškega bataljona stopal tudi podnarednik Janez Zajec. Janez je bil doma iz
                     Velikega Gabra iz ugledne Mivčeve družine, kjer je od dvanajstih otrok bilo
                     deset fantov in med njimi kar osem domobrancev. Poznamo Milana Zajca, enega od
                     rešencev iz jame v Kočevskem Rogu, za Janezovo zgodbo pa skoraj nismo
                     slišali.</p>
                  <p>V zgodnjem jutru 14. novembra je Janeza in njegove tovariše nenadoma zajel
                     svinčeni metež. Pravijo, da je Janez večkrat rekel, da partizani njega ne bodo
                     ubili. Njegova napoved se je tisto jutro uresničila. Res ga ni zadela
                     partizanska krogla in tudi njegovemu mrtvemu telesu je partizanski ogenj
                     prizanesel. V nedeljo 19. novembra so tridesetletnega Janeza pokopali na farnem
                     pokopališču v Šentvidu pri Stični. Ob grobu se je od njega poslovil njegov
                     tovariš iz šentviškega bataljona. Povedal je, kako se mnogi vojaki v bataljonu
                     sprašujejo: “Kaj bo zdaj, ko ni več Janeza? Isto vprašanje boli tudi Janezovo
                     ženo, malega sinčka, mater, očeta, sestre in brate.” V imenu domovine se mu je
                     zahvalil za največjo žrtev, žrtev življenja. Niti govornik niti drugi ob
                     Janezovem grobu niso vedeli, koliko žrtev bo dobrega pol leta kasneje izginilo
                     v kočevskih breznih, hrastniških jamah in drugod; med njimi tudi štirje
                     Janezovi bratje.</p>
                  <figure>
                     <graphic url="slike_z_26/z_26_16.png"/>
                     <head>Dolenjski domobranci – Pomagajte nam poiskati njihova imena</head>
                  </figure>
               </div>
               <div type="div3">
                  <head>Od januarja do maja 1945</head>
                  <p>Dnevnik Naceta Kastelica, ki nas je vzpodbudil k razmišljanju o domobranskih
                     bataljonih, se konča zadnjega decembra 1944. Ne vemo, zakaj je mladi domobranec
                     Nace že tedaj odložil pero, čeprav se je do konca aprila 1945 zvrstilo še
                     precej dogodkov, ki bi bili vredni spomina. Naj tu omenimo samo nekatere, ki so
                     se dotaknili tudi Meničaninovega bataljona.</p>
                  <p>Že na dan novega leta 1945 so se na Občinah spet začeli boji. Postojanka na
                     Občinah je bila zelo pomembna za obvladovanje železniške proge in ceste med
                     Šentvidom pri Stični in Novim mestom, nič manj pa tudi za preprečevanje
                     prehodov s Štajerskega v Suho krajino in naprej v Belo krajino. Prav zato je
                     štab sedmega korpusa za drugi napad na Občine – kot vemo, je bil prvi napad v
                     decembru 1944 – sklenil uporabiti vse razpoložljive enote in pritegniti tudi
                     letalstvo. Za napad je bila določena XV. divizija, neposreden napad je pa bil
                     zaupan Cankarjevi brigadi, ki so jo okrepili z enim bataljonom Gubčeve brigade
                     in z divizijsko jurišno četo. Zadnje dni decembra so se vse enote sedmega
                     korpusa premaknile na dogovorjene položaje.</p>
                  <figure>
                     <graphic url="slike_z_26/z_26_17.png"/>
                     <head>Dolenjski domobranci – Pomagajte nam, da pridemo do njihovih imen</head>
                  </figure>
                  <p>Toda še preden je Cankarjeva brigada začela napad, sta se pripetila dva
                     nepredvidena dogodka, ki sta močno vplivala na nadaljnji potek bojev. 29.
                     decembra so domobranci ujeli partizanskega kurirja in pri njem našli podroben
                     načrt napada na Občine. Seveda so takoj ukrepali, medtem ko se štab korpusa
                     menda za to skoraj ni zmenil. Še večja težava za napadalce je bila, ko so na
                     praznik ob določeni uri zaman čakali prihoda letal, ki naj bi opravila glavno
                     pripravo napada, saj so računali tudi na psihološki učinek bombardiranja. Kljub
                     temu je artilerija ob 15. uri začela napad na bunkerje in na žične ovire okrog
                     postojanke. Ob 18.30 je udarila tudi pehota. Domobranci so se odločno branili
                     iz bunkerjev in iz jarkov, s katerimi so bili bunkerji povezani. Z minami iz
                     težkih minometov so povzročili cankarjevcem velike preglavice. Ko so bombaši
                     Cankarjeve brigade kljub vsemu prilezli do žice, se je pokazalo, da je korpusno
                     topništvo slabo opravilo svojo nalogo. Menda veliko granat ni eksplodiralo, ker
                     so že predolgo ležale v odprtih gozdnih skladiščih.</p>
                  <p>Ker ob prvem jurišu noben bombaš ni uspel prodreti skozi žico, so prekinili
                     napad in ga s še večjo silo ponovili ob 23.30. V tem napadu je Cankarjeva
                     brigada posebno močno pritisnila na dobro utrjeno koto 350 nad vasjo Luža, toda
                     brez uspeha. Tudi tretji napad ob 3. uri zjutraj je bil zlomljen ob žičnih
                     preprekah zaradi silovitega ognja iz bunkerjev in strelskih jarkov. (Povzeto po
                     opisu bitke v knjigi: Lado Ambrožič Gubčeva brigada, str. 860–863 in Mile
                     Pavlin Petnajsta brigada, str. 355.)</p>
                  <p>Poglejmo še, kaj pove o napadu na Občine poročilo Meničaninovega bataljona.
                     Povzemamo ga v skrajšani obliki: Popoldne, 1. januarja, ob 2. uri so pričeli
                     partizani obstreljevati Občine s havbicami in minometi. Proti večeru se je vnel
                     pravi boj za Občine. Čeprav je v par urah na postojansko padlo okoli 300 granat
                     in min in so partizani prišli prav do žice, borbenost domobrancev ni popustila.
                     Na napadalce so neprestano sipali ogenj, vmes pa je pela harmonika. Devet
                     strojnic partizanom ni dopustilo niti koraka naprej. (V knjigi Gubčeva brigada
                     dobimo podatek, da je imela posadka na Občinah 30 puškomitraljezov, dva težka
                     in dva lahka minometa, včasih pa tudi dva topa. Str. 861.) Napad je prenehal
                     zjutraj okoli 2. ure. Domobranci so takoj začeli zasledovati napadalce. Prišlo
                     je do bojev na Grmadi, pri Luži in pri Knežji vasi. (Poročilo Organizacijskega
                     štaba SD 15. 1. 1945.)</p>
                  <p>Zanimivo je, kaj o novoletnem napadu na Občine piše Mile Pavlin v knjigi
                     Petnajsta brigada: “Napadajoče enote so se po topniški in minometalski pripravi
                     zvečer 1. januarja približale ograji okoli Občin. Sovražnik se je iz dobro
                     razmeščenih bunkerjev srdito branil. Napade je odbijal s križnim ognjem iz
                     mitraljezov in zapornim ognjem minometov. Ob 22. uri je znova začelo streljati
                     naše topništvo, ki je do 3. ure 2. januarja izstrelilo vsega skupaj 595 granat.
                     Toda več kot polovica jih ni eksplodiralo, ker so bili vžigalniki zaradi
                     skrivanja po hostah mokri in zarjaveli. Potem je bilo še nekaj brezuspešnih
                     poskusov, da bi se približali bunkerjem, zjutraj pa so se napadajoče enote
                     umaknile na rob gozda, kakih 500–600 metrov od Občin, jurišna četa pa v Knežjo
                     vas, ki leži nekoliko nižje kot Občine in je sredi golega polja, kakih 800
                     metrov proč.” (M. Pavlin, Petnajsta brigada, str. 356)</p>
                  <p>Že 2. januarja so domobranci z močnimi patrolami začeli napadati sovražne enote
                     okrog Občin. Ker so le te pričakovale letalski napad na postojanko, ki naj bi
                     jim odprl nove možnosti, so tudi 3. januarja v glavnem še ostale na položajih,
                     ki so jih zasedle pred začetkom napada. Med navideznim zatišjem so domobranci
                     pripravili protiudar. V noči med 3. in 4. januarjem so prodrli do Dobrniča,
                     Žužemberka in Ajdovca ter prišli za hrbet brigadam, ki so še vedno čakale
                     letala. Med drugim je bil tedaj ogrožen tudi štab korpusa, štab XV. divizije je
                     pa menda v zadnjem hipu rešila jurišna četa.</p>
                  <p>4. januarja opoldne so se letala po štiridnevni zamudi le prikazala in
                     bombardirala Občine, toda bombe so padale, kot piše Mile Pavlin, večinoma na
                     položaje okoli Občin, s katerih so se pravkar umaknile partizanske enote.
                     Domobranci so pravzaprav s svojim protinapadom rešili partizane pred
                     bombardiranjem. Zaradi eksplozij letalskih bomb so na Občinah in po nekaterih
                     okoliških vaseh nastali požari. Domobranci so šli gasit in ta dan niso več tako
                     intenzivno zasledovali svojih nasprotnikov. Nadaljevali pa so akcijo še 5., 6.
                     in 7. januarja, dokler se enote sedmega korpusa niso umaknile na desni breg
                     Krke. Šele po tem uspehu so se domobranski bataljoni vrnili v svoje
                     postojanke.</p>
                  <p>Največje izgube pri napadu na Občine je imela Cankarjeva brigada, ki je imela
                     11 mrtvih in 55 ranjenih. Med mrtvimi in ranjenimi je bilo 18 poveljnikov in
                     političnih komisarjev, 2 komandanta bataljona, namestnik komandanta bataljona,
                     6 pomočnikov političnih komisarjev čet ter nekoliko vodnikov in desetarjev. (L.
                     Ambrožič, Dvanajsta brigada, str. 450) Ta podatek dokazuje, kako siloviti so
                     bili napadi in kako vztrajna je morala biti obramba, da je kljub vsemu
                     vzdržala.</p>
                  <p>19. januarja se je začela v Suhi krajini nova bitka, v kateri je posebno hude
                     izgube utrpel Meničaninov bataljon. Ta dan so se proti središču Suhe krajine na
                     desni strani Krke odpravili kar trije domobranski bataljoni. Prvi bataljon pod
                     poveljstvom stotnika Cofa je odšel iz Stične skozi Muljavo in čez Kamni vrh pri
                     Ambrusu v Gradenc. Iz Šentvida pri Stični je krenil četrti bataljon, ki ga je
                     vodil stotnik Tomic. Smer njegove poti je bila Korinj, Ambrus, Ratje in cilj
                     Veliko in Malo Lipje. Peti bataljon, ki so ga imenovali tudi alarmni bataljon
                     je pa iz Velikih Lašč odšel v Kočevje, nato pa prek Smuke v Lašče pri Dvoru.
                     Namen njihovega premika je bil sodelovati v skupni akciji proti enotam sedmega
                     korpusa, ki so malo prej izselile prebivalce Hinj in Hriba, njihove domove pa
                     uničile.</p>
                  <p>Bilo je precej snega, vreme je pa bilo mrzlo in oblačno. Meničaninov bataljon
                     je okoli poldneva dospel do Ratja in presenetil deveto brigado, ki se mu je
                     nekaj časa upirala, nato se pa umaknila na Smuko in naprej na Lašče. Domobranci
                     je niso zasledovali, ampak nadaljevali svojo pot. Do večera so vsi bataljoni že
                     bili na dogovorjenih položajih na črti Gradec–Veliko in Malo Lipje–Hinje.
                     Naslednji dan, 20. januarja, naj bi napadli Cankarjevo brigado in izvedli
                     odločilni napad na Lašče. To pa se ni zgodilo, ker petega bataljona, ki naj bi
                     od Smuke pritisnil proti jugu in podprl preostala dva bataljona, zjutraj
                     enostavno ni bilo na določenem položaju. Zaradi hudega mraza je iz požgane
                     Smuke odšel prenočevat v Kočevje. Prvi in četrti bataljon sta bila tako
                     obsojena na čakanje, medtem pa je nasprotnik pridobil na času in se organiziral
                     za odločilni spopad. Za glavni cilj si je izbral četrti bataljon slovenskega
                     domobranstva v Velikem in Malem Lipju.</p>
                  <p>21. januarja zjutraj je bila razporeditev četrtega bataljona takale: Težka četa
                     in 31. ter 39. četa so bile v Velikem Lipju, 32. četa pa je bila v Malem Lipju.
                     S četami v Velikem Lipju je bil tudi nemški stotnik Schumacher, ki je ta dan s
                     svojim ukrepanjem pripomogel k porazu četrtega bataljona. Z namenom, da bi
                     poiskal peti domobranski bataljon in organiziral nadaljevanje operacije, je
                     vzel 31. četo in z njo odšel proti Polomu. V Velikem Lipju je tako ostala samo
                     težka četa in del 39. čete, drugi del pa je poveljnik Tomic že prej poslal na
                     zavarovanje izven vasi.</p>
                  <p>Ob 12.30 je deveta brigada skupaj z jurišnim bataljonom osemnajste divizije
                     nenadoma vdrla v Veliko Lipje. Napadalci, ogrnjeni v bele plašče, so bili v
                     veliki premoči in pomagalo jim je tudi presenečenje. Težka četa ni imela
                     lahkega avtomatskega orožja in ko so odpovedale še težke brede, se skoraj ni
                     mogla braniti. Tudi odpor dela 39. čete je bil prešibak, zato je stotnik Tomic
                     ukazal proti kraju, kjer je bil v zasedi drugi del 39. čete. Seveda je bil umik
                     po visokem snegu zelo težaven in prepočasen. 32. četa, ki je v Malem Lipju tudi
                     popustila pred navalom jurišnikov, se je bolj urejeno umaknila proti Žužemberku
                     in ni imela tako velikih izgub.</p>
                  <p>V Gradencu je stiški bataljon odbijal napade Cankarjeve brigade. Stotnik
                     Schumacher je okrog poldneva, ravno v času partizanskega vdora v Lipje, pri
                     Hinjah končno našel peti bataljon, ki se je vrnil iz Kočevja. Z bataljonom in
                     31. četo je takoj odhitel v Lipje, toda napadalci so medtem že opravili svoje
                     delo. Za njimi so ostali samo še mrtvi domobranci. V poročilu Organizacijskega
                     štaba slovenskega domobranstva beremo, da je domobranstvo v ostrih bojih z
                     močnimi partizanskimi enotami utrpelo precejšnje izgube, ki jih do tedaj ni
                     bilo vajeno. Posebno je bila prizadeta težka četa šentviškega bataljona, ki je
                     ostala osamljena v Velikem Lipju. Imela je veliko žrtev in izgubila je orožje,
                     ki ga ob izpadu po visokem snegu niso mogli odnesti s seboj. Partizani so se v
                     teh bojih pojavili z novimi enotami – udarnim bataljonom, ki je oborožen samo z
                     brzostrelkami in lahkimi strojnicami nemškega in angleškega modela, moštvo pa
                     je oblečeno v bele plašče. Poročilo dalje navaja, da je bil vzrok nesreče
                     četrtega bataljona v tem, da je bil preveč raztegnjen v bližini številnih
                     nasprotnih enot in da je 36 do 40 ur neaktivno čakal na enem kraju in tako dal
                     sovražniku možnost za protiukrepe. Po navedbi domobranskega štaba je četrti
                     bataljon v teh bojih imel 23 mrtvih, 3 pogrešane in 28 ranjenih – večinoma iz
                     težke čete.</p>
                  <p>Po partizanskih virih naj bi četrti bataljon v Lipju imel 65 mrtvih in 70
                     ranjenih. Zanimivo je, kako pisec knjige Gubčeva brigada utemeljuje netočnost
                     domobranskih podatkov o mrtvih in ranjenih v Lipju, ko pravi, da ni verjetno,
                     da bi bili domobranci s protinapadom rešili vseh 28 ranjencev. (L. Ambrožič
                     Gubčeva brigada, str. 87)</p>
                  <p>Domobransko poročilo o bojih od 19. do 22. januarja 1945 v Suhi krajini pove,
                     da “je v tej akciji padel tudi stotnik Schumacher, ko je reševal ranjenega
                     stotnika Cofa”. Schumacher je 22. januarja zjutraj z 31. četo četrtega
                     bataljona prišel k stiškemu bataljonu v Gradenc. Torej je spet vzel iz sestave
                     četrtega bataljona četo, ki je bila edina še sposobna za boj. Ko so se potem
                     domobranci onkraj Gradenca spopadli s Cankarjevo brigado in z divizijsko
                     jurišno enoto, je bil stotnik Cof ranjen v nogo, Schumacher pa je mrtev obležal
                     na bojišču.</p>
                  <p>Skozi mnogo bojev so še šli fantje Meničaninovega bataljona v tistih mesecih do
                     maja 1945. Še 12. aprila so se bojevali z XVIII. divizijo pri Sv. Petru nad
                     Laščami in imeli nekaj mrtvih in 16 ranjenih. Niso vedeli, da zorijo za tisti
                     najhujši boj, ki jih je čakal po koncu vojne, ko so bili na milost in nemilost
                     izročeni v roke maščevalnih zmagovalcev.</p>
               </div>
            </div>
            <div type="div2">
               <head>Spopad na Gorenjem Brezovem 16. januarja 1943</head>
               <docAuthor>Ivanka Kozlevčar</docAuthor>
               <div type="div3">
                  <p>Pred kratkim je izšla knjiga o dogajanju v Grosupeljskem in Stiškem okrožju OF
                     v letih 1941 do 1946 z naslovom V navzkrižnem ognju. Napisala sta jo Milena
                     Vrenčur in Ivan Križnar na osnovi literature in izjav različnih oseb. O tem
                     dogodku je v knjigi rečeno: “15. in 16. januarja 1943 so se brigade zbrale v
                     okolici Primskovega in Čateža ter nato skrivoma nadaljevale pot proti Poljanam,
                     Leskovcu, Vrhu in Brezovemu, le nekaj kilometrov od Police, kjer je bila
                     postojanka postavljena na težko dostopnem terenu, poleg tega pa sta bili zelo
                     blizu postojanki v Grosupljem in Šmarju. Napad na Polico naj bi izvedla
                     Cankarjeva brigada, druge enote pa bi poskrbele za zavarovanje. Pohod proti
                     Polici je zaviral spopad Tomšičeve brigade na Zgornjem Brezovem in preiskave po
                     domovih pristašev MVAC-a, poleg tega pa je zapadel še sneg in so bili pohodi
                     težavnejši. Spopad za Polico se je začel 17. januarja 1943, v njem je
                     Cankarjeva brigada naletela na močan odpor. Očitno je bilo, da akcija ne bo
                     uspela. Brigade so se spet zbrale na območju Leskovca. Medtem je prispel iz
                     Glavnega štaba NOV ukaz, naj partizani operacije po zahodni Dolenjski
                     zaključijo in naj se brigade nemudoma usmerijo proti Črmošnjicam” (str.
                     155).</p>
                  <p>Ta dogodek bom podrobneje opisala, kakor mi je ostal v spominu, ali se ga
                     spominjajo že redki ljudje, ki so ga doživeli, ali pa živi v tako imenovanem
                     ljudskem izročilu. O njem se mi zdi potrebno spregovoriti tudi zato, da bi
                     opozorila na napačne in za vas krivične trditve Franceta Strleta v knjigi
                     Tomšičeva brigada 1942–1943 (str. 430–437) pa tudi poročil v Zborniku
                     dokumentov in podatkov o narodnoosvobodilni vojni jugoslovanskih narodov, del
                     VI, knjiga 5. Te trditve in komentar sem predstavila v opombah. Dogodek je
                     zabeležen tudi v knjigah Lada Ambrožiča-Novljana Cankarjeva brigada (1975),
                     Gubčeva brigada (1972) in Partizanska protiofenziva (1975), vendar bolj skopo
                     in podatki ne presegajo navedka v uvodu tega članka. Gotovo pa so podatki o tem
                     dogodku še kje. Moj zapis naj bi pokazal tudi na trpljenje in težave navadnih
                     prebivalcev, zlasti žensk, otrok in starih ljudi, ki so v okupacijskih razmerah
                     in državljanski vojni pa tudi po njej morali nositi kar neznosna bremena za
                     preživetje, trpeti vsestransko ogroženost in pogosto tudi izgubo najdražjih. Ko
                     beremo taka poročila, je zmeraj videti, da ljudje niso nič, pomembni so
                     kvečjemu pristaši, pa vendar samo tisti, ki ostanejo ljudje, čeprav so tudi
                     pristaši, omogočajo, da so tudi take razmere lahko do neke mere človeške in da
                     se življenje nadaljuje.</p>
                  <p>Dogodek spada v obdobje tako imenovane partizanske protiofenzive, ki si je
                     prizadevala v osrednji in zahodni Dolenjski ustvariti take razmere za delovanje
                     partizanskih oddelkov, kot so bile pred roško ofenzivo. Vzpostaviti so želeli
                     tako imenovana svobodna ozemlja, kjer bi lahko nemoteno delovali. Težo
                     protiofenzive so nosile novoustanovljene brigade: Tomšičeva, (16. 6. 1942),
                     Gubčeva (4. 9. 1942), Cankarjeva (23. 9. 1942) in Šercerjeva (2. 10. 1942).
                     Ustanovljena je bila tudi Dolenjska operativna cona, v katero so bile pristojne
                     vse enote na tem območju. S tem naj bi se zagotovila organizacijska trdnost in
                     večja koordinacija pri delovanju. Tedaj je v Slovenijo že prišel jugoslovanski
                     poveljniški kader.</p>
                  <p>Na tem območju so bile v napoto zlasti novo nastale postojanke legistov (kot so
                     jih imenovali ljudje), ki so nastajale tudi v manjših krajih, v katerih so prej
                     imeli neomejeno moč in vpliv partizani. Med njimi je bila tudi postojanka na
                     Polici pri Grosupljem, uro hoda od Gorenjega Brezovega, ki naj bi padla zadnja.
                     Pred tem je bilo uničenih že več postojank (Ajdovec 12. 12. 1942, postojanke v
                     Temeniški dolini, Primskovo v noči s 13. na 14. januar 1943). Glas o tem se je
                     širil med ljudmi, ki so komaj preživeli roško ofenzivo, vsak dan gledali goreče
                     vasi okoli Krima in tudi sami znesli svojo revščino iz hiš, da ne bi zgorela
                     skupaj z domovi, ko pridejo Italijani. Partizanov so se bali tako kot
                     Italijanov, ker so poznali njihovo represivnost še iz časa pred ofenzivo, in
                     moški so se skrivali pred njimi.</p>
                  <p>V noči s 15. na 16. januar 1943 so se brigade iz okolice Primskovega pomaknile
                     na Poljane in območje Leskovške planote, kjer so vasi: Leskovec, proti vzhodu
                     Sela, južno Mlake in Vrh, jugozahodno pa Gorenje Brezovo, od koder se odpira
                     pot ob pobočju Kuclja proti Blečjemu Vrhu in Polici, na jugu pa se pomol
                     Brezovega spušča v ozko dolino Mleščevega. Vas Gorenje Brezovo leži vzdolž
                     pomola v smeri severovzhod–jugozahod. Hiše so večinoma razvrščene ob poti blizu
                     druga drugi, dve hiši (Brnadova in Koritarjeva) na sevesrovzhodni strani pa sta
                     nekoliko odmaknjeni. Zadnja stoji na nekakšni terasi, prevalu (Korita) proti
                     Mlakam in Leskovcu na zadnji čistini pred gozdnatim delom Kuclja, po katerem je
                     potekala utrjena meja med Ljubljansko pokrajino in nemškim zasebenim
                     območjem.</p>
                  <p>Tisto noč je zapadel visok sneg in otrokom nam ni bilo treba iti v šolo. Sestra
                     je napravila gaz do sesede, da bi se sankali. Bilo je okrog devetih (živina je
                     bila že opravljena in po jedi vse pospravljeno), sedeli smo na peči in se
                     kartali. Z nami je bil stric, ki nas je znal šaljivo izzivati. Na peči je
                     ležala na blazinici tudi najmlajša sestra, dvomesečni dojenček. V to idilično
                     razpoloženje je pritekla M. Š. in na vratih zavpila: “Jože, beži, v Koritih je
                     polno partizanov!” Tisti hip je bilo vsega konec. Vse življenje mi je ostala
                     živa tedanja misel: “Kam pa, ko je tolikšen sneg.” V tistem času smo se za
                     moške neprestano bali. Oče je komaj oktobra 1942 prišel iz italijanskega
                     zapora, zmeraj je bilo treba kam nositi hrano, nič se ni smelo vedeti, in v
                     otroke se je zarezal strah. Vendar je stric res nekam izginil. Kmalu je prišla
                     na našo grozo legistovska patrulja iz doline. Bilo je pet fantov. Povedali so
                     nam, da so v Koritih res partizani in menda v Leskovcu tudi in da prihaja še
                     večja legistovska enota s Police na Brezovo, da bi ugotovili, kaj pravzaprav
                     je, in jih pregnali.(1) Tako velike partizanske enote se seveda ne morejo
                     premikati neopaženo, zanje pa so zvedeli tudi čisto slučajno. H Koritarju je od
                     šestih zjutraj pogosto prihajala partizanska patrulja gledat, kaj je na
                     Brezovem. Povprašali so po legistih in odšli. Pri njih pa se je ravno tedaj
                     ustavil K. iz Izvirka, ki je bil sicer v varstvu posadke na Polici, pa je hotel
                     malo pogledat domov. Najprej se je skril na podstreho, nato pa pobegnil na
                     Polico. Tako so na Polici prej izvedeli za partizane kot mi na spodnjem koncu
                     vasi.(2) Ljudje so fantom, ki so bili domačini iz sosednjih vasi, branili, da
                     bi šli na zgornji konec vasi, ker da je partizanov kot listja in trave. Fantje
                     pa so vztrajali pri svojem načrtu, češ da so tako domenjeni.</p>
                  <p>Partizani v Koritih so imeli odličen pregled terena vse do Police. Tako so
                     lahko videli legistovsko kolono v belem snegu, ki je šla s Police skozi Blečji
                     Vrh in se na Trzljah razcepila v del, ki je šel po gmajni ob pobočju Kuclja, in
                     del, ki je šel višje v bližini nemške meje. Del v gmajni se je razcepil v
                     curek, ki se je usmeril proti Koritom in drugega, ki je šel po poti in bi
                     prišel do prve hiše v vasi pri Krovcu.(3) Partizani so napravili gosto zasedo
                     od nemške meje do vasi in čakali, da se kolone čimbolj približajo njihovim
                     strojnicam. Če bi se legistovske kolone preveč približale, se ne bi mogle
                     rešiti. Partizani pa niso opazili legistovske patrulje, ki je prihajala s
                     spodnjega konca vasi in prišla naravnost pred puške. Partizani sami so bili
                     presenečeni. Fantje so to izkoristili in skočili v prvo hišo (Finčevi št. 7) in
                     začel se je spopad. Partizani so hišo obkolili, vanjo so metali bombe in začela
                     je goreti. Dvema legistoma (France Ahlin iz Dednega Dola in France Jevnikar s
                     Spodnjega Brezovega) je uspelo pobegniti iz vzhodnega krila hiše po vrteh do
                     Obrukarjeve hiše, v katero sta se zatekla, ne da bi domači za to vedeli, ker so
                     se skrili v klet. Tedaj so namreč vas obstreljevali s topovi z Grosupljega.</p>
                  <figure>
                     <graphic url="slike_z_26/z_26_18.png"/>
                     <head>Šklopovi in Liparjevi iz Dednega Dola na izletu na Selih splomladi 1942 –
                        Spredaj z leve trije Liparjevi: Lojze, Pepca in Nace – Stojijo z leve Slavko
                        Omahen, Šklopov Rudolf, Liparjev France in Šklopova France in Jože – Pri
                        obeh hišah so se pisali Ahlin</head>
                  </figure>
                  <p>Pri Finčevih je bil pekel. Hiša je gorela, en otrok (Lojze Vovk) je bil smrtno
                     ranjen, ko je lezel v veži v nezakurjeno peč za štibeljc, da bi se skril, dva
                     sta bila ranjena (Frančiška Vovk hudo v stegno, Anton Vovk pa lažje). Tedaj je
                     Finčev oče prišel z vzdignjenimi rokami na prag in vpil: “Ljudje božji,
                     nehajte!”(4) Da jih ne bi pobili, sta se dva legista (France Grželj iz Stare
                     vasi in Jože Selan s Police) predala, tretji (France Erjavec iz Kriške vasi) pa
                     je ostal v hiši. Finčev oče je pripovedoval, da ga je nazadnje videl, kako je
                     klečal sredi hiše ves krvav in molil. Ni ga bilo mogoče spraviti iz hiše. Po
                     odhodu partizanov je ležal nag na dvorišču med hišo in hlevom, in sicer na
                     gnojišču.(5)</p>
                  <p>Težišče dogajanja se je potem preneslo k Obrukarjevi hiši. Oba legista sta
                     prišla na podstrešje, ne da bi ju domači opazili, kot je bilo že rečeno. Mati,
                     stara mama in otroka so se stiskali v kleti, očeta pa je prijela partizanska
                     zaseda, ko se je skušal še pred spopadom umakniti na Polico. Nenadoma so iz
                     veže skozi odprtino za loputo partizani v klet spustili rafal. Domači so
                     zbežali iz kleti skozi vrata na plano in opazili, kako partizani nosijo butare
                     in slamo ter skušajo zažgati hišo. Hiša je bila trdno grajena in obokana, zato
                     ni rada zagorela. Dovolili so jim, da smejo v hišo, če bi mogli kaj rešiti,
                     vendar se je že močno kadilo. Stari mami so dovolili, da sme iti na podstrešje,
                     kjer je imela obleko in dokumente. Za njo je šel partizan, ki ga je eden od
                     legistov ustrelil. Šele tedaj so domači izvedeli, da so na podstrešju
                     legisti.(6) Partizani so opustili napadanje in skrbeli za ogenj, vendar na
                     podstrešju majhna izbica ni zagorela.</p>
                  <p>Istočasno z dogajanjem v obeh hišah so partizani začeli tudi s predčasnim
                     napadom na približajoče se legistovske kolone. Kolonam se je uspelo umakniti.
                     Zvestoba njihovih soborcev v patrulji dogovoru jih je rešila. Brez spopadov v
                     vasi, bi se iz zasede težko kdo rešil, saj so partizani imeli premoč, krito
                     zaledje in zelo ugoden položaj. Na umikajoče legiste so sicer streljali, vendar
                     se jim je uspelo umakniti se brez izgub. Bolj nevarne so bile zanje topovske
                     granate z Grosupljega, ki so padale celo na območje Trzelj.</p>
                  <p>Partizani so nato preiskali vse hiše, rekvirirali živila, npr. pri nas par
                     volov, moška oblačila, koline in drugo. Vsi smo morali biti v hišah, drugače so
                     grozili s smrtjo. Tak režim je bil zato, ker so iskali legiste. Zaradi tega pri
                     nas do večera, ko so se partizani umaknili iz vasi, nismo dobro vedeli, kaj se
                     je dogajalo v zgornjem koncu vasi. Zakaj so se partizani umaknili iz vasi, ni
                     jasno. Morda iz taktičnih razlogov, morda pa zaradi priprav na napad na Polico,
                     ker so vzeli rjuhe, najbrž za maskiranje v snegu. Ta umik je bil za nekatere
                     stvari rešitev. Sestra je prinesla vest iz vasi, da sta legista v Obrukarjevi
                     hiši preživela. Opazili so ju, ko je nekaj črnega migalo izza zidu na
                     podstrešju. Nabrala sta si sneg na strehi, predno ju je zajel ogenj in ga
                     tiščala na usta, ko je bil najhujši dim. Tako se nista zadušila. Bila sta
                     omamljena in črna od dima, vendar sta sama prišla po lestvi, ki so jima jo
                     pristavili. Hitro so ju spravili k sosedu v bunker.(7) Moj stric in sosed, ki
                     sta bila v drugi kleti, sta se zdaj lahko skrivaj zatekla v Dedni dol oziroma v
                     Višnjo Goro k znancem. Pogorelci so našli zasilno zatočišče pri sosedih. Ljudje
                     so si kaj skuhali in nakrmili živino. Tesnobno smo čakali, saj nas je dosti
                     imelo kakega svojega na Polici. Vsi so bili prepričani, da se bodo partizani
                     vrnili.</p>
                  <p>Ponoči, pravzaprav 17. 1. ob treh zjutraj, so partizani napadli Polico. Ob
                     napadu so porabili oba ujeta legista, da sta kazala pot, in sicer Grželj z
                     južne strani proti Dremeljnovi hiši, Selan pa je vodil skupino z vzhodne strani
                     proti cerkvi. Stražar je Grželja in partizana, ki je bil z njim na čelu, opazil
                     in oba sta padla. Selan se je pred žično oviro ustavil in rekel, da ne gre
                     naprej brez orožja, in res mu ni bilo treba iti. Ostal je živ, pobegnil in se
                     kmalu vrnil na Polico. Kasneje je bil domobranec. Izmaknil se je povojnim
                     pobojem in emigriral v Argentino. Tudi napad s severa ni uspel in partizani so
                     morali odnehati, da ne bi imeli preveč žrtev. Zjutraj so se partizani vrnili.
                     Namestili so se tudi v našo hišo. Domači so se stisnili v štibelc, jaz pa sem
                     smela biti v kamri na mamini postelji, ker me je zaradi pretresov prejšnjega
                     dne tresla mrzlica. Dobila sem celo nekakšen prašek za zdravila. V kamri so na
                     postelji večkrat sedeli neki partizan in dve partizanki (Olga in Vera) in se
                     pogovarjali. Ena je bila oblečena v stričevo novo lodnasto obleko in njegove
                     škornje. Zelo ji je pristajala, ker je bila velika. Enkrat so jedli ocvrta
                     jetra in ponujali so jih tudi meni. En košček mi je partizanka dala celo v
                     usta, nisem se upala upreti, vendar sem se obrnila in ga skrivaj vzela iz ust.
                     Greh se mi je zdelo, da bi jedla jetra naših volov, saj sem vedela, da bo ata
                     žalosten, ko ne bo imel kaj zapreči. Tovarišici sta imeli zvečer tudi nekakšne
                     govore. Obravnavali sta tovariše po imenu. Najbolj ga je lomil nekdo, ki so mu
                     rekli Kaplan in je bil dostikrat kritiziran. Spomnim se tudi tovarišice Zofke,
                     ki je spala med partizani na slami. Bila je tiha, skromna. Kar naprej je
                     prenašala lavor s toplo vodo, da je svojim tovarišem izmivala noge ali kaj
                     prala. Mama so imeli z njo veliko sočutje in ji kar radi greli vodo. Pridige so
                     bili deležni tudi mama, naša teta in otroci. Seveda jim politični žargon ni bil
                     razumljiv. Kasneje so mama komentirali: “Pravijo, da ne bo davkov, iz česa naj
                     jih pa plačamo, ko so nam vse vzeli.” Mamo je tudi hudo pretresel dogodek s
                     partizanom. Prosil jo je kruha, pa mu ga je dala. S kruhom ga je videl nekdo,
                     ki je bil verjetno od vodstva. Začel je vpiti nanj, da je kruh ukradel, in ga
                     rinil proti tepki na spodnjem dvorišču. Grozil mu je, da ga bo ustrelil. Tedaj
                     so mama zbrali korajžo, da so se zavzeli zanj: “Kaj mu hočeš, saj sem mu kruh
                     vendar dala. Lačen je, pa je prosil.” To je opogumilo tudi najstarejšo sestro,
                     da je rekla: “Ti si pa res vzel cigarete izpod blazine.” To je bilo zadosti in
                     ga je pustil. Bog ve, če mu je tudi odpustil. 19. 1. zjutraj so partizani
                     odšli. Ujete moške, ki so jih zadrževali na Mlakah, so izpustili. Začelo se je
                     pospravljanje. Najprej smo pobelili razne napise po stenah, ki jih nismo
                     razumeli. Bali smo se, da bi prišli Italijani in bi jih videli. Oče je za las
                     ušel ustrelitvi, ko so ga obdolžili sodelovanja pri aprilskem poboju fašistov v
                     Podlipoglavu, zato smo se počutili še bolj ogrožene. Spomnim se slike treh
                     hribčkov z napisom OF, slike srpa in kladiva, napisov Živela OF in Živela
                     KPS.</p>
                  <p>Mnogo huje kot pri nas je bilo na sredini vasi. Ranjenca je bilo treba spraviti
                     v bolnico, mrtvega otroka so dali na pare pri sosedu. Mama so iz skrinje v
                     šibelcu izvlekli še preostalo obleko, saj je bil legist njihov bratranec in ga
                     je bilo treba čim prej vsaj zasilno obleči, ker so pustili nagega. Položili so
                     ga k nam na mrtvaški oder, vendar so kmalu prišli ponj domači iz Kriške vasi.
                     Treba je bilo pokopati tudi padlega partizana, ki so ga partizani le zasilno
                     zasuli s snegom. Skopali so mu jamo na vaškem svetu, ki se imenuje Ivice in je
                     bil tedaj še košenina. Kopanje je bilo v taki zimi težko. Ko so mrtveca na
                     smrekovih vejah vaščani vlekli proti jami, so nekateri nanj stresali svojo jezo
                     z zmerjanjem. Ena od žensk je celo predlagala, da bi mu na silo sneli prstan.
                     Tedaj je pobožna Ruštova teta vzkliknila: “Ljudje božji!” in hitro začela
                     moliti: “ ... ki je zanj krvavi pot potil ... ”. Ljudje so prišli k sebi in ga
                     dostojno pokopali. Naredili so gomilico, tako da so ga po vojni domači lahko
                     odkopali in prav po prstanu prepoznali. Pogorele družine so dobile zavetje pri
                     sosedih, ki tudi sami niso imeli ne dosti prostora ne dosti hrane. Drugi dan se
                     je iz Višnje Gore vrnil moj stric. Ko smo zvečer sedeli na peči, je rekel:
                     “Težko bo kdo ostal živ, v Višnji Gori v oštariji komunisti pijejo z
                     Italijani.” Sporočilo tega stavka sem razumela šele dosti pozneje.</p>
                  <figure>
                     <graphic url="slike_z_26/z_26_19.png"/>
                     <head>France Erjavec iz Kriške vasi – Padel kot legist 1. jan. 1943</head>
                  </figure>
                  <p>Spopad na Brezovem je bil pomemben predvsem za ohranitev Police. Zaradi njega
                     presenečenje ni bilo več mogoče, saj so legisti sami občutili, da gre za
                     številne partizanske enote. Brez presenečenja ali izdaje pa zavzetje Police
                     tedaj ni bilo mogoče. Za okoliške vasi je bila posadka na Polici vendarle
                     pomembna. Dajala je zavzetje mnogim moškim, zlasti pozimi. V tem obdobju je na
                     tem območju ustvarjala tudi določeno ravnovesje sil, tako da si partizani niso
                     mogli privoščiti večjih represalij, pa tudi druga stran ne, saj so partizani
                     večkrat prihajali v okoliške vasi. Tako je do večjih žrtev v naši vasi prišlo
                     spet šele po vojni, ko je bilo ubitih v povojnih pobojih pet fantov, kar je
                     bila za tako majhno vas huda rana, saj sta od odraslih fantov ostala samo dva,
                     ki sta bila v nemškem ujetništvu, kar je prava ironija in hkrati podoba naših
                     razmer.</p>
               </div>
               <div type="div3">
                  <head>Opombe</head>
                  <p>(1) O izboru legistov Strle pravi – “Pepe Cvetkovič, komandant poliških
                     belogardistov, je takoj po sporočilu izdajalskega sla odbral 43 mož in jim
                     zabičal: “Pripeljite mi tiste tri partizane žive ali mrtve!”</p>
                  <p>Po izjavi M. K. s Police, ki je bil tedaj pri legistih na Polici, so se fantje
                     sami javili za izvidnico. Šlo je za njihove domove, sorodnike ali znance in
                     bali so se zlasti še za moške, ki so še živeli po vaseh zaradi dela. Vedeli so
                     tudi, da je partizanov dosti, če so patrulje prihajale tako pogosto. Samo za
                     tri partizane ne bi poslali razmeroma močne enote, verjetno pa še patrulje ne,
                     saj je bilo to prehodno ozemlje in se je kakšna manjša skupina partizanov
                     večkrat pojavila.</p>
                  <p>(2) Franc Strle krivično pravi, da se je ob prihodu patrulje v neko hišo na
                     Gorenjem Brezovem gospodinja dobrikala partizanom, kaj naj jim postreže, “v
                     isti mah pa hčerko, majhno deklico, poslala na Polico, naj pove, da so v njeni
                     hiši trije partizani.”</p>
                  <p>Taka trditev je neutemeljena. Seveda bi partizanom postregla, kot jim je gotovo
                     tudi drugič in drugim, če so prišli. Kaj pa naj bi na samoti drugega storila!
                     Ljudje tudi niso bili taki fanatiki, da ne bi dali potrebnemu jesti, če je
                     prosil in če so kaj imeli. Tudi trditev glede otroka je nemogoča. Če nas otrok
                     niso pustili v šolo, kako bi mati poslala majhno deklico v visoki sneg, saj je
                     do prve vasi (Blečji Vrh) pol ure po samoti. Še v vas se je ni upala poslati,
                     saj bi jo lahko iz zasede ustrelili. Vedela je tudi, da bi se ji partizani za
                     kaj takega enkrat ali drugič maščevali. Pri nas izdajstva ni moglo biti, če so
                     hoteli ljudje preživeti. V Grosupeljskem zborniku 1996 v članku Kovačnica in
                     kovači od Male Stare vasi do Škocjana Jakob Müller navaja izjavo hčere
                     Brezovčana J. Z., da je oče kot partizanski zaupnik imel v Koritih v
                     čebeljnjaku skritega ranjenega partizana, kar ni bilo mogoče brez vednosti
                     Koritarjevih. Pripovedujejo tudi, da so pogosto spali vaški moški na kozolcu,
                     kurir pa se je ustavil pod njim, vendar so ga mirno pustili. Prav tako so
                     neosnovane trditve o izdajstvih in napadih na poedine partizane v dokumentu št.
                     102 v Zborniku dokumentov in podatkov o narodnoosvobodilni vojni jugoslovanskih
                     narodov, VI. del, knjiga 5, str. 282. Tam je verjetno Strle tudi dobil podatek,
                     da je šlo za obvestilo o patroli treh partizanov.</p>
                  <p>Res pa je, da je tedaj prevladalo protipartizansko razpoloženje. Upoštevati bi
                     morali, da so na to vplivali partizani sami, ko so njihovi aktivisti za vsako
                     neposlušnost ali neudeležbo v včasih nesmiselnih akcijah grozili z “Matildo” in
                     dejansko nekaj ljudi od drugod na Polici in Polževem tudi likvidirali. Vzroki
                     pa so bili seveda tudi še drugi. Glede zaplenjenega orožja pa velja pripomniti,
                     da ni bilo italijanskega izvora, ampak so ga ljudje imeli skritega še od
                     razpada jugoslovanske vojske.</p>
                  <p>(3) Strle piše – “Belogardisti so hoteli Gorenje Brezovo najprej obiti, zato je
                     najmočnejša kolona hitela, da bi pred drugima dvema dosegla vzhodno pobočje
                     Kuclja in bi tri partizane prestregla na begu iz vasi, vendar je lezla
                     naravnost pred skrite partizanske puške in puškomitraljeze. Borci, ki jim je
                     poveljeval Anton Marincelj – Janko, so izdajalske vojščake spustili na lučaj
                     bombe, potem pa udarili. Padali so kakor snopi in bežali, kolikor se je v
                     visokem snegu dalo. Pa so partizani vseeno enega ujeli, dvanajst pa jih je
                     obležalo.</p>
                  <p>Ta podatek ni pravilen. Izhaja iz teorije, da so legisti računali le na tri
                     partizane, ti pa bi takrat itak lahko že bili daleč. Zaradi spopadov v vasi z
                     neopaženo legistovsko patruljo je bil napad na kolone prezgoden in so se lahko
                     umaknile brez izgub. Če bi bilo kaj mrtvih, bi gotovo vedeli, saj bi bili sami
                     domačini. V omenjenem Zborniku v dokumentu št. 39 je navedeno, da je bilo
                     “vrženih iz stroja 20 belogardistov”, kar glede na prej povedano ni
                     resnično.</p>
                  <p>(4) Strle o tem pravi: “Med tem je srednja kolona že prišla v vas in se je
                     napotila v izdajalsko hišo, kjer pa partizanov ni našla. Nalogo za napad na te
                     belogardiste je dobila Mikijeva četa. Del belih se je razbežal že po prvih
                     strelih. Osemnajstletni Vinko Nageljšek se je skril in potuhnil v domači hiši,
                     pri Fincu na Gorenjem Brezovem 7 pa se jih je nabunkalo pet. Dva sta bila v
                     shrambi. Od tam je eden ustrelil na partizana Antona Lambergerja – Pika, ki je
                     s puškomitraljezem čakal pri luži. Bil je hudo ranjen in so ga morali odnesti.
                     Po tem strelu so partizani neusmiljeno napadli. V hišo so začeli metati bombe.
                     Ena je ubila devetletnega Lojzka Vovka, ranila pa petnajstletno Frančiško,
                     medtem ko je dvanajstletni Tone dobil sedem manjših ran po vsem telesu. V obupu
                     je njihova mati Katarina Vovk skočila na prag in kriknila: “Nehajte! Ne metajte
                     bomb, nas boste vse pobili!” Partizani so rekli: “Nehali bomo, samo če pridejo
                     belogardisti ven.”</p>
                  <p>V tem poročilu so sporne trditve, da se je kolona napotila v hišo, kjer ni bilo
                     več partizanske patrulje. Ta hiša je precej nad vasjo, kot je bilo že rečeno,
                     in seveda do nje ni mogel priti nihče iz kolone. Napačna je tudi trditev, da je
                     mitraljezec stal pri luži, ker je bila ta na spodnjem koncu Finčeve hiše in bi
                     pet legistov moralo iti mimo njega v hišo. Seveda bi lahko že pri tem vse
                     pokosil z mitraljezom. Ko so bili že v hiši, se je pa verjetno zares postavil v
                     navedeni položaj. Bil je ranjen, o njem je tudi podatek v knjigi Silva Grgiča,
                     Zločini okupatorjevih sodelavcev, str. 135. O tem, da je bil en partizan
                     ranjen, se je govorilo tudi po vasi. Vinko Nageljšek je pravzaprav Vinko
                     Nograšek, ki ni bil legist, saj je bil tedaj mladoleten. Skrival se je doma kot
                     drugi mladoletni fantje, ki pa jih partizani niso našli.</p>
                  <p>Po vaškem izročilu je na prag prišel oče, kar je glede na njegovo očakovsko
                     vedenje zelo verjetno. On je tudi nesel mrtvega sina iz goreče hiše na pod.
                     Zgorelo jim je čisto vse, kar je bilo za tiste čase in za njihovo siceršnjo
                     revščino prava groza. (Starši in sedem otrok.) Tudi po vojni si družina ni
                     mogla opomoči, šele vnuki so se postavili na noge. Seveda jim nikoli nihče ni
                     skušal popraviti krivice!</p>
                  <p>(5) Strle pravi: “Po tistem sta se vdala France Gerželj – Kovačev, doma iz
                     Velike Stare vasi, in Jože Zajc – Selanov, doma s Police, France Erjavec –
                     Anžičkov iz Kriške vasi si je prerezal žile na vratu, belogardista Ivan
                     Jevnikar – Svetinov s Spodnjega Brezovega in France Ahlin iz Dednega dola pa
                     sta čez prag planila in ubežala nenatančnim strelom. S puškomitraljezom sta se
                     zatekla na podstrešje k Obrukarju Gorenje Brezovo 4.”</p>
                  <p>Omenjena legista sta se res vdala, sicer bi bili pobiti tudi domači. Zvezane so
                     odpeljali na Sela. O smrti Franceta Erjavca je zanesljiva izjava Finčevega
                     očeta, da je klečal sredi hiše in bil po obrazu krvav. V vsesplošnem streljanju
                     pa je bil lahko smrtno ranjen. Župnik Vidmar, ki ga je pogledal namesto
                     mrliškega oglednika v Višnji Gori, je materi izjavil, da je bil ustreljen. Če
                     bi si prerezal žile na vratu, bi se videlo. Slekli in vrgli na gnojišče pa so
                     ga vsekakor partizani. Pri legistih je bil le pet dni. Sprejeti boj s partizani
                     je bilo zanj, ki je bil zelo veren, in za Gerželja težko, tudi ker sta imela
                     oba brata pri partizanih. Pri Anžičkovih je kasneje padel tudi sin partizan,
                     dva druga sinova pa sta bila kot domobranca pobita v povojnih pobojih, eden
                     menda celo na poti domov. Tako se ni izpolnilo upanje Anžičkove mame, da po
                     vsaki toči ostane kje kak klas. V tem primeru ni ostal, ostala je samo
                     bolečina.</p>
                  <p>(6) Strle pravi: “Ker se zaslepljenca nista hotela vdati, so partizani spravili
                     na varno najprej otroke in najpomembnejše imetje, nanesli butar, dračja in
                     slame ter hišo zažgali. Komandirju Poldetu Skalji – Mikiju pa se je zdelo zelo
                     škoda, da bi zgorela strojnica, zato je sklenil belogardista pregovoriti k
                     vdaji. Ko je že vsa hiša gorela, je neki vodnik pristavil lestev, Miki se je
                     povzpel po njej do podstrešnega okna in začel belogardista pozivati naj se
                     vdasta, rekoč: “Tu Skalcatov, vdajta se.” Vendar pa izdajalec France Ahlin ni
                     maral za prijateljsko besedo, pomeril je sošolca in ustrelil.”</p>
                  <figure>
                     <graphic url="slike_z_26/z_26_20.png"/>
                     <head>France Jevnikar iz Spodnjega Brezovega – Padel kot legist 7. avg.
                        1843</head>
                  </figure>
                  <p>Sama sem sprejela varianto, ki jo je navedla Obrukarjeva mama. Tedaj je bila
                     gospodinja v hiši in priča vsemu. Da bi k hiši, ki je bila že vsa v ognju,
                     pristavili lestev zaradi strojnice, je malo verjetno. Po izjavi legista M. K.
                     patrulja mitraljeza ni imela. Lestev so pristavili zvečer, po odhodu
                     partizanov, da sta se preživela rešila. Vprašanje je tudi, kako bi Skaljatov
                     vedel, da je v hiši France Ahlin. Tudi sošolca nista bila, saj je bil Skaljatov
                     doma z Grosupljega.</p>
                  <p>(7) Strle pravi: “Partizani so menili, da se bosta belogardista scvrla. Zares,
                     Obrukarjeva hiša je skoraj vsa pogorela, le podstrešna sobica ne. V njej pa sta
                     bila skrita oba zagrizenca. Ko so šli partizani na večerjo, ju je Obrukar
                     pozval, naj bežita, pa sta se rešila k svojim na Polico.”</p>
                  <p>Izraz o scvrtju je stvar okusa in izraža zagrizenost. Obrukarjev ata ju seveda
                     ni mogel pozvati, ker so ga imeli partizani ujetega na Mlakah. Legista tudi ne
                     bi mogla iti na Polico, ker sta bila oba fizično popolnoma uničena. Polica pa
                     je bila tudi zastražena in bi ju ujeli v zasedi. Oba sta se to pot rešila,
                     vendar je bil Jevnikar kasneje ubit v Gradišču pri Polici na njivi pri Francu
                     Skubicu. Ne velja pa datum smrti 12. november 1942, ki ga navaja Strle (str.
                     338), padel je 7. 8. 1943. France Ahlin, Šklopov iz Dednega dola, je bil ubit v
                     povojnih pobojih skupaj s svojimi brati Jožetom, Antonom, Rudolfom. Vsi so bili
                     odlični pevci in igralci. Šklopovi so ostali brez moških potomcev, Liparjevi pa
                     so imeli še dva (Naceta in Franceta), a v tujini. Tudi ti dve hiši je zagrnila
                     velika žalost.</p>
                  <figure>
                     <graphic url="slike_z_26/z_26_21.png"/>
                     <head>France Ahlin iz Dednega Dola – Ubit v povojnih pobojih</head>
                  </figure>
               </div>
            </div>
            <div type="div2" subtype="poem">
               <head>Osamelost</head>
               <docAuthor>Ivan Hribovšek</docAuthor>
               <lg>
                  <l>Govorim z večerom: ko drago dekle </l>
                  <l>je zaupen z menoj in domač in zvest. </l>
                  <l>Ko pa iščem, da zdravil bi žalost duha, </l>
                  <l>iskrenost ugasne in mrtva tema </l>
                  <l>roke položi mi na čelo bledo. </l>
                  <l>Potem vse noči nemir je moj brat, </l>
                  <l>prešinjajo me milijoni podob, </l>
                  <l>kakor iskre utrinjajo se v nezavest </l>
                  <l>in prižigajo jutro in novo bridkost.</l>
               </lg>
               <lg>
                  <l>Razstreljena so pota, ki hodil sem jih,</l>
                  <l>izkopani bregovi, razbite vasi,</l>
                  <l>tovariši, bogsigavedi, kako</l>
                  <l>in zakaj izgubljeni. O, nekdaj bilo</l>
                  <l>nas je toliko, dragih, in rekli smo si,</l>
                  <l>brez nas življenja in upanja ni,</l>
                  <l>brez nas je le sužnost, sramota in smrt,</l>
                  <l>brez nas je molčanje in groza brez nas,</l>
                  <l>ki smo v zemljo vsajeni, da kakor nov kruh</l>
                  <l>bomo čudežno zrasli za svatbeni čas,</l>
                  <l>brez nas, o, brez nas domovine ni.</l>
               </lg>
               <lg>
                  <l>Drgetam za vas, ki ste šli pred menoj. </l>
                  <l>Ni planil, ko zgrudili ste na obraz </l>
                  <l>se krvavi in vgriznili se v trdo zemljo, </l>
                  <l>iz duše vam zatajevani obup? </l>
                  <l>O, ne dajte mi slišati kletev in tožb, </l>
                  <l>ki izbruhnili ste jih s poslednjo krvjo, </l>
                  <l>preperel mi ponos in zavest mi tesna, </l>
                  <l>brez misli bežim in vem le to, </l>
                  <l>da sem sam in da vsi ste že davno odšli.</l>
               </lg>
               <lg>
                  <l>Izgubljen je moj svet in izbrisan moj sen. </l>
                  <l>Gospodar zdaj tvoj sem, lačni moj duh, </l>
                  <l>ki si bil ves nemir, ki si v daljo me gnal, </l>
                  <l>iskaje svoj cilj _ zdaj blodil ne boš, </l>
                  <l>kot nekoč me izdajal človeka ne boš, </l>
                  <l>samo z muko boš šel, koder meni bo pot. </l>
                  <l>O, človek, z menoj si zaznamovan, </l>
                  <l>od te ure iskal boš svobodo in mir, </l>
                  <l>hrepenel, trepetal, omedleval in pel </l>
                  <l>in točil sovražnikom svojo kri.</l>
               </lg>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>September</head>
               <docAuthor>Brane Senegačnik</docAuthor>
               <lg>
                  <l>Pogovori o sreči,</l>
                  <l>ko prva rahlo zamolkla rdečina</l>
                  <l>obliva jabolka</l>
                  <l>na redkih drevesih primestnih vrtov, </l>
                  <l>komaj opazna znamenja jeseni: </l>
                  <l>otožnejši lom svetlobe </l>
                  <l>in spokojnejši let oblakov,</l>
               </lg>
               <lg>
                  <l>pogovori o neizpolnjenem,</l>
                  <l>nemoč prikrivati resnico o sebi</l>
                  <l>med nikamor namenjenimi sprehodi in besedami</l>
                  <l>in pustiti, da zanihajo sanje v vetru,</l>
                  <l>pustiti jih, da nihajo,</l>
                  <l>dokler ne zaslišiš zvonov septembrske noči.</l>
               </lg>
               <lg>
                  <l>S porjavelih polj prinaša vonj prsti in obilja,</l>
                  <l>ceste in hiše kot da še ne čutijo</l>
                  <l>ledenih kril v daljavah,</l>
                  <l>upanje, ki te je snubilo,</l>
                  <l>ki je plesalo pred teboj,</l>
                  <l>oblečeno v svojo skromno svetlobo,</l>
                  <l>je utrujeno sedlo,</l>
               </lg>
               <lg>
                  <l>besede v preprostem ritmu </l>
                  <l>in v umetelnem kovu rim _ </l>
                  <l>nobene niso prišle do tebe, </l>
                  <l>prehitre, prelahke,</l>
                  <l>da bi se dotaknile časa pojoč o večnosti,</l>
               </lg>
               <lg>
                  <l>niti tiste v teh pogovorih, </l>
                  <l>naključne in nežne, </l>
                  <l>ne bodo spletale gnezd.</l>
               </lg>
               <lg>
                  <l>O slišati sebe </l>
                  <l>in uro svoje krvi,</l>
                  <l>ujeti njen ritem, tako nagel in spremenljiv,</l>
                  <l>kjerkoli: v šoli ali na ulici</l>
                  <l>ali med kriki vran na robu mesta,</l>
                  <l>kjer večno lebdijo oblaki</l>
                  <l>kot bleda krona samote.</l>
               </lg>
               <lg>
                  <l>In potem: spominjati se tebe,</l>
                  <l>predvsem oči in rok in las,</l>
                  <l>priklicati misli</l>
                  <l>na to, kar ni nikoli dozorelo,</l>
                  <l>govoriti sam s seboj, kot bi govoril s teboj,</l>
                  <l>kot da se je zgodilo, kar ni bilo usojeno:</l>
               </lg>
               <lg>
                  <l>"Zakliči moje ime v veter, </l>
                  <l>ki diši po poljskih ognjih! </l>
                  <l>Daj mi svoje ustnice </l>
                  <l>in se napij noči iz mojih! </l>
                  <l>Zakliči to v pozabo!"</l>
               </lg>
               <div type="div3">
                  <figure>
                     <graphic url="slike_z_26/z_26_22.png"/>
                     <head>Znamenja jeseni <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Janez Tominc in njegova tragična zgodba</head>
               <docAuthor>France Pibernik</docAuthor>
               <div type="div3" subtype="intro">
                  <p>“Zdi se mi včasih, da bi bilo zelo lepo umreti</p>
                  <p>za kako resnično vrednoto.”</p>
                  <p>Janez Tominc, dnevnik, 18. 7. 1940</p>
               </div>
               <div type="div3">
                  <p>Neskončna je vrsta zgodb iz polpretekle, vojno-okupacijske dobe in iz let
                     neposredno po njej. Vsakdo izmed stotisočev bi lahko napisal svojo pripoved in
                     vsaka izmed njih bi bila doživetje in resnica zase. Večina jih bo ostala znanih
                     zgolj v ožjih krogih sorodnikov in prijateljev, samo del popisanih ali
                     zapisanih ob najrazličnejših priložnostih. Na tej in oni strani, pravzaprav na
                     vseh straneh. Tiste najintimnejše bodo ostale za vedno skrite v globinah
                     posameznikov, zakaj tistega najstrašnejšega ne morejo deliti z nikomer.</p>
                  <p>A te zgodbe, ki prihajajo do nas v različnih oblikah in po različnih poteh, so
                     že same po sebi podobe krutega časa, ki je posameznika izpostavljal v vseh
                     skrajnostih telesnega in duševnega nasilja. Težko je soditi, kje je bilo težje
                     posamezniku: tostran ali onstran smrti. Pesnik je zapisal: “ ... kdor mori, je
                     mrtev, a mrtvi ostane živ.”</p>
                  <p>Naj tudi tragična zgodba Janeza Tominca ostane živa med nami, naj nas po eni
                     strani spominja na čase, ki nam jih je po neki milosti uspelo preživeti, po
                     drugi pa naj nas opozarja na našo dolžnost, da ohranjamo spomin na tiste, ki so
                     padli za nas in namesto nas. Vsi vemo: to je bridkost spomina.</p>
               </div>
               <div type="div3">
                  <head>I</head>
                  <p>Kratko življenje Janeza Tominca se je začelo v Kamniku 24. maja 1921. Njegov
                     oče Jakob Tominc je izhajal s Krasa, iz Potoč pri Senožečah, rojen 1877. Kot
                     delavec je pomagal pri prvih delih na Brionih, potem se je v Trstu aktiviral
                     kot avstrijski orožnik, po prvi vojni pa v Kamniku prevzel službo sodnega
                     sluge. Mati Jožefa, rojena (1886) Šmid, je bila doma iz Tržiča. Družina je v
                     Kamniku stanovala v pritličju zgradbe, kjer je sedaj kamniška občina. Z veliko
                     prizadevnostjo je staršem tik pred vojno uspelo zgraditi lastno hišo v
                     Mekinjah, kamor so se preslili, ko je oče bil upokojen. Smemo pravzaprav
                     zapisati, da sta Tominčevo otroštvo in njegova mladost v bistvu vezana na stari
                     Kamnik.</p>
                  <p>Osnovno šolo je imel blizu doma, tako rekoč v sosednji hiši, med sošolci lahko
                     odkrijemo Jakoba Savinška, je pa veliko zahajal v bližnji frančiškanski
                     samostan, kjer je bil ministrant in ga je v četrtem razredu osnovne šole
                     poučeval latinščino in ga seznanjal z umetnostjo p. Karel, ki je bil sicer
                     njegov katehet. Morda je prav on kakorkoli vplival na starše, da so kljub
                     skromnim materinim razmeram sina edinca dali v gimnazijo, in sicer v elitne
                     Škofove zavode. Iz nižje gimnazije se je rad spominjal prefekta Jožeta
                     Gregoriča in profesorja Janka Severja, ki sta nižješolce navdušila, da so
                     izdajali svoj list Utrinki, kamor so zavzeto “pisali svoje pesmi, povesti in
                     črtice”.</p>
                  <p>Tominčev razvoj ni šel direktno v literarno smer, čeravno so ga te stvari
                     mikale, imel pa je v višjih gimnazijskih razredih imenitne, literarno nadarjene
                     sošolce, med njimi je bil zlasti Jože Brejc (kasnejši Javoršek), Janez Klarič
                     in Janez Remic. Tominca je namreč v večji meri pritegnila zgodovina, bržkone
                     pod vplivom profesorja Maksa Miklavčiča, s katerim ga je po končani gimnaziji
                     vezalo iskreno prijateljstvo.</p>
                  <p>Iz tega razloga v rokopisnem zborniku Domače vaje ni sodeloval z leposlovnimi
                     prispevki, ampak z zgodovinskimi in sociološkimi razpravami, predvsem z
                     razmišljanji o zgodovinskem trenutku, v katerem smo se Slovenci znašli v letih
                     pred drugo svetovno vojno. Kot sedmošolec je v Domačih vajah objavil članka
                     Nekaj o Judih in Naša narodna meja, v naslednjem šolskem letu 1939–1940 pa še
                     razpravi Današnji pogledi in Bodoča Evropa. V osmem razredu je prevzel celo
                     predsedstvo internega kulturnega društva Palestra in tako pomagal reševati
                     različne organizacijske probleme, ki so se pojavljali med gimnazijici tudi v
                     Škofovih zavodih. Tominc se je pod Miklavčičevim in Šolarjevim vplivom zagotovo
                     že takrat nagibal h Kocbeku.</p>
                  <p>V juniju je brez posebnih težav opravil maturo in se poslovil od Škofovih
                     zavodov, kjer je preživel osem let in zrastel v katoliško usmerjenega mladega
                     izobraženca.</p>
                  <p>V Kamniku se je v poletnih počitnicah 1940 pridružil članom društva Bistrica na
                     izletu v Kamniško Bistrico. Med potjo jih je s kitaro razveseljeval Cene
                     Matičič, nazaj grede pa so se ustavili v Stahovici pri Prodniku in tam opravili
                     društveni zbor, ki ga je vodil predsednik France Škofic. Sklenili so, da bodo
                     izdajali svoj list.</p>
                  <p>Po zaslugi Staneta Gabrovca in Milana Matjašiča so še v tistih počitnicah
                     izdali tipkopisni zbornik Bistrica (Izpoved mlade volje). Prispevke so v njem
                     objavili France Balantič, Vinko Bernot, Emilijan Cevc, Stane Gabrovec, Milan
                     Matjašič in Janez Tominc. Njegov sestavek je imel naslov Slovenska narodna
                     zavest v preteklosti, v njem pa je pokazal na razvoj narodne zavesti skozi
                     zgodovino do Kreka in majske deklaracije, sklenil pa z besedami:</p>
                  <p>“Prelepa bi bila podoba, če bi sedaj končal. To je bilo pred dvajsetimi leti.
                     Danes je drugače. Notranjepolitični spori so nam v precejšnji meri ubili
                     idealizem. Prijateljstva s Srbi in Hrvati je malo. Naši ljudje se drže pravila:
                     Ubi bene, ibi patria. Naš človek pozna domovino le z davkarije in iz
                     vojašnice.</p>
                  <p>Zato je naša dolžnost, da vcepimo ljudstvu misel, da je od njih odvisna
                     bodočnost in sreča naroda. Vsaka žrtev rodi sadove, takrat ko se zavemo te
                     žrtve in ko sami spoznavamo in sami iščemo novih poti, ki so izhod iz trpljenja
                     slehernika, ki pripada k slovenski narodni družini.”</p>
                  <p>V društvu Bistrica je Tominc skrbel za malo Bistrico, se pravi za najmlajši
                     naraščaj, ki so ga sestavljali nastopni srednješolci, med katerimi so bili tudi
                     Blatnikov Drago, Vebrov Milček, Abramovičeva Jožko in Pavel, Žargijev Zlato,
                     Žvokljev Janez, Pogačarjev France, bratranec Franc Šmid in drugi. Zanje je
                     pripravljal posebna srečanja.</p>
                  <p>Med počitnicami je prevzel precej zahtevno inštrukcijo, da bi si prislužil kak
                     dinar za knjige in osebne malenkosti. Privoščil si je tudi tedenski oddih v
                     Bohinju, kjer je drugoval s sošolcem Francetom Riglerjem. V dnevnik si je ob
                     sklepu bohinjskih dni zapisal:</p>
                  <p>“Zadnji večer sem v Bohinju. Ves teden, vsi vtisi in doživljaji se zrcalijo v
                     jezeru. Prihod z avtobusi, prvi pogledi na jezero, prvi koraki po bohinjskem
                     tlaku. Zdaj se mi zdi, da veslam v sandolini okrog jezera, zavijam v vse
                     zalivčke in hočem zgrabiti vso lepoto obale in gladine, v kateri odsevajo
                     drevesa in hribi ter nebo. V čolnu ležim v kopalnih hlačkah in se ves zagorel
                     sončim. Valčki nalahno pozibavajo čoln in ga obračajo. Prej sem gledal Komno,
                     zdaj gledam Studor in cerkev sv. Janeza. Zdaj veslam v čolnu, gledam obalo, sv.
                     Duha, mišice mi podrhtavajo in vesel sem mladosti in njene moči.</p>
                  <figure>
                     <graphic url="slike_z_26/z_26_23.png"/>
                     <head>Janez Tominc</head>
                  </figure>
                  <p>Že je večer in z Riglerjevim Francetom greva proti sv. Janezu. Na mostu tukaj
                     sedimo in nalahno pojemo. Lepo jutro je, človek tako lahko vstane. Pri sv. Duhu
                     zvoni, maša bo, Munda, dravograjski prošt, bo maševal in jaz stregel. V
                     sandalah, v kratkih hlačah in v črnem suknjiču z odpeto srajco, s prekrižanimi
                     rokami, s pogledom, uprtim v tla, se vračam vesel od oltarja in obhajilne mize.
                     Zvečer smo v hotelu skupaj z Mundo, se pogovarjamo o Cajnkarju, ki je njegov
                     bratranec. Kramljamo prijetno ob kapljici silvanca. Ura bije deset. Počasi
                     krenemo proti domu, zelo dobro razpoloženi.”</p>
                  <p>Bohinjski počitniški dnevi pa vendarle niso bili povsem brezskrbni. Nad njim je
                     visela še vedno ne povsem dognana odločitev glede poklica, čeprav vemo, da je
                     bil ves predan zgodovini. Pa še zdaleč ni bilo tako:</p>
                  <p>“Ves teden mi je pred očmi kakor film. Treba bo oditi iz tega raja. Temne so
                     misli, ki prihajajo, in zazebe me, če se jih spomnim. Odločitev bo morala
                     priti, kam naj krenem. Teden brez misli na to, sedaj pa te nenadoma zgrabijo z
                     vso silo. Ne vidim mimoidočih, ki se sprehajajo, le njihovo hojo, udarjanje
                     peta ob tlak mi bije v ušesa. Ne vem, ali me opozarjajo ali ne. Sem nepremičen
                     kakor kip, ne menim se za ničesar. Od vsega, od jezera, od gora, od sv. Janeza
                     od nebes in od zvezd pričakujem odgovora, kam naj krenem, komu naj žrtvujem
                     mlade moči, svoje življenje.”</p>
                  <p>Tominc je bil vzgojen v idealističnem življenjskem nazoru in je bil prepričan,
                     da mora svoje življenje nečemu darovati:</p>
                  <p>“Tako dolgujem vse, kar imam, Bogu, staršem, narodu in vsem, ki so se zame
                     trudili. Nič več me ne briga odločitev. Teži me drugo vprašanje, ob katerem so
                     si mnogi razbijali glave: človeško hrepenenje po večni sreči, po večnem
                     življenju, po večni mladosti. Zakaj moram biti čez trideset, štirideset let
                     star, zakaj se morajo te zarjavele roke in noge posušiti, zakaj se morajo žile
                     napeti in otrdeti, zakaj morajo vroče prsi in srce leči v grob in segniti.
                     Končno me smrti ni strah, kaj mi je umreti. Zdi se mi včasih, da bi bilo zelo
                     lepo umreti za kako resnično vrednoto.”</p>
                  <p>Te misli do neke mere dopuščajo domnevo, da odločitve zastran lemenata še ni
                     povsem izključil. V duhovniškem poklicu je videl veliko možnosti, da se žrtvuje
                     za druge, pa tudi v osebi profesorja Maksa Miklavčiča je mogel videti združitev
                     dvojega: biti duhovnik in hkrati zgodovinar.</p>
                  <p>Precej hud pritisk zastran duhovniškega poklica je čutil s strani sorodnikov,
                     ki so bili prepričani, da bo na zunaj zelo umirjeni abiturient šel študirat
                     bogoslovje. Bržkone je tudi mati gojila iste želje. Celo več. Ohranila se je
                     materina pripoved, da je resnično pričakovala, da bo sin duhovnik. Janez je bil
                     edini sin, in ker se ta edinec rodil sorazmerno pozno in s težavo, naj bi ga
                     mama zaobljubila oltarju. Ne vemo, ali je Tominc o tem kdaj razpravljal z mamo,
                     zagotovo pa je z odločitvijo odlašal do konca počitnic.</p>
                  <p>Počitniški dnevi so minevali ob različnih dogodkih. Z Janezom Matjašičem sta
                     peš obiskala Suovanovo graščino v Volčjem potoku, 25. julija se je udeležil
                     odkritja spominske plošče pisatelju Janku Kersniku na Brdu pri Lukovici.
                     Poslušal je Finžgarjev slavnostni govor, po slavnosti pa so člani Bistrice
                     nadaljevali delovnim programom, v katerem je sodeloval tudi profesor
                     Miklavčič.</p>
                  <p>Tominc je ugotavljal, da mora še marsikaj prebrati, zato je predihal
                     marsikaterega avtorja, še posebej pa se je lotil filozofa Berdjajeva in skrbno
                     predeloval njegovo knjigo Das Schicksal des Menschen in unserer Zeit. Od časa
                     do časa ga je popadla želja po literarnem ustvarjanju:</p>
                  <p>“Rad bi včasih napisal kako črtico, da bi zadostil notranjemu gonu, ki me
                     včasih kar žene, da bi svoje misli izrazil v lepi obliki. Tudi ta dnevnik sem
                     začel pisati iz tega razloga, da bi se mislim navadil dajati dostojno obliko.
                     Seveda sem poleg tega imel več namenov. Tudi spoznavanje samega sebe in
                     samovzgoja je bila velik razlog.”</p>
                  <p>Jeseni, tako se je vsaj zdelo, je bilo glede študija vse odločeno, kajti 26.
                     septembra je vpisal občo zgodovino na ljubljanski univerzi. Prvi stik z
                     univerzo zanj ni bil posebno spodbuden, saj vpis ni potekal po njegovih
                     predvidevanjih. Nekam nejevoljen je bil nad tistim dnem:</p>
                  <p>“Ljubljana, vlak je že zavil na kolodvor, in promet po Tyrševi se je
                     nadaljeval. Izstopil in korakam do Zvezde. Kar malo treme bi skoraj dobil, ko
                     sem prvič zazrl Almo Mater. Rad bi srečal kakega sošolca, da bi mi ne bilo vse
                     tako tuje, zakaj zidovi te hiše so tako čudno temni, avstrijski. Hvala Bogu,
                     nekaj jih stoji zunaj. Hitro si podamo roke in se malo pomenimo. France
                     (Rigler, o.p.) je pripovedoval, kako je včeraj v Dravljah zalil abiturienturo.
                     Povedo, da so se že vpisali. Le z Remicem jo mahneva v avlo, ponosno mimo vseh
                     agitatorjev, ki so med bruce delili letake. Tako ponosno sva šla, da naju kar
                     niso imeli za bruca. Pri vratarju dobiva ogromno papirjev. Vse je treba
                     izpolniti, priložiti fotografijo, kolkovati. Moja uboga denarnica, suši se
                     kakor pivnik. Ti prokleti koleki: tam dvajset, tam zopet petindvajset. Po
                     preteku pol ure popiševa, jaz svoje, on svoje. Greva pred dekanat filozofske
                     fakultete. Uradujejo le od enajstih do dvanajstih. Ura je pravkar odbila deset,
                     časa dovolj, hajd po mestu. Ob enajstih se vrneva. Dekana ni, ura pol
                     dvanajstih, dekana ni. Ura dvanajst, dekana ni. Končno le pride in podpiše
                     listine in ideks. Greva na kvesturo. Danes ne sprejemajo več. Jutri. Ja, figo,
                     mene že ne bo. Remica prosim, da bi me jutri vpisal, in odideva.</p>
                  <p>Prvi dan na univerzi mi je ostal res v slabem spominu. Uradniki in uslužbenci
                     so predrzni, leni, za nobeno rabo. Človek leta sem in tja, vedno manjka tam
                     podpis, tukaj kolek. Mož gleda vse skupaj. Nejevoljen sem bil, ko sva šla mimo
                     pošte. Remica je še policaj okregal, ker kolesa ni vodil na pravi strani. Kar
                     zadovoljen sem bil, ko jo je vlak sekal proti Ježici.”</p>
                  <p>Pa ni bilo samo to. Doma vsaj mama ni bila zadovoljna z njegovim korakom. Tako
                     je moral prestati vsaj še en večji vihar, ki ga je prisilil, da je poskusil
                     zamenjati študijsko smer. Tri dni po vpisu na zgodovino je namreč napisal
                     prošnjo za sprejem v bogoslovno semenišče:</p>
                  <p>“Škofijskemu ordinariatu v Ljubljani.</p>
                  <p>Podpisani prosi za vstop v škofijsko duhovno semenišče v Ljubljani, ker bi se
                     rad posvetil duhovskemu stanu. K prošnji prilagam ostale potrebne listine:
                     krstni in birmanski list, maturitetno, zdravniško in nravstveno spričevalo.</p>
                  <p>Mekinje pri Kamniku, 29. septembra 1940.”</p>
                  <figure>
                     <graphic url="slike_z_26/z_26_24.png"/>
                     <head>Osmošolci Škofijske klasične gimnazije v Št. Vidu nad Ljubljano (1939/40)
                        v svojem razredu (z leve): 1. vrsta: Janez Tominc, France Rigler, Jože
                        Doganoc, Franc Krašovec, Janez Remic, Alojzij Groznik; 2. vrsta: Jože
                        Kregar, Alojzij Šušteršič, Alojzij Šuštar, Jože Mehle, pred njim Alojzij
                        Trdan, Janez Klarič, Aleksander Javornik, Ludvik Jerman, Anton Erman, Blaž
                        Klinar, Janez Homan; 3. vrsta: Aleksander Štempihar, Vincencij Štirn, Janez
                        Kapus, Jože Čopar, Jakob Jerman, Milan Capuder.</head>
                  </figure>
                  <p>Tominc je komaj še ujel zadnji dan, saj je prošnjo oddal 30. septembra in jo je
                     ravnatelj dr. Ignacij Nadrah še isti dan ugodno rešil s pripisom:</p>
                  <p>“Sprejem se priporoča z ozirom na to, da je bil prosilec gojenec Zavoda sv.
                     Stanislava in da ga bo mogoče za silo nastaniti v eni večjih semeniških sob kot
                     petega stanovalca.”</p>
                  <p>Po vsem videzu je bil Tominc sprejet v semenišče, saj ga na seznamu bogoslovcev
                     za leto 1940/41 najdemo pod zaporedno številko 19, prav tako je po
                     stanovanjskem redu bil določen v sobo 24 skupaj s Stankom Mehletom, Rafaelom
                     Oražmom in Antonom Smerkoljem, toda njegovo ime je bilo pozneje prečrtano.</p>
                  <p>Kaj se je pravzaprav dogajalo v tistem kratkem času, ni mogoče ugotoviti, kajti
                     teh kritičnih dni Tominc ni omenjal niti v svojem dnevniku. Zagotovo vemo, da
                     se v semenišču ni pojavil in da je ostal pri prvotnem vpisu na zgodovino.</p>
                  <p>Spričo skromnih domačih razmer se je odločil, da se bo vsak dan vozil v
                     Ljubljano in tako zmanjšal stroške svojega študija. Kupil si je mesečno
                     vozovnico za vlak in si pri tem dovolil majhno ekstravaganco, ki tudi kaže na
                     njegov značaj in splošno obnašanje. Tominc je bil nekoliko zadržan v družbi,
                     rad je bil sam in motil ga je vsesplošni študentovski hrup na vlaku. Zato si je
                     kupil karto za drugi razred in se tako v miru vozil in med vožnjo bral ali
                     študiral.</p>
                  <p>V društveno zelo razgibanem študentskem življenju ga je pritegnilo društvo
                     Zarja, v katerem so bili včlanjeni somišljeniki tako imenovane tretje katoliške
                     skupine (ob Ehrlichovih stražarjih in Tomčevih mladcih), tisti čas že močno
                     povezane s Kocbekom in njegovo revijo Dejanje.</p>
                  <p>Na univerzi je imel zelo solidno predavateljsko zasedbo: dr. Milko Kos, dr.
                     Fran Zwiter, dr. Anton Melik, dr. Valter Bohinc, dr. Svetozar Ilešič, dr.
                     Nikola Radojčič, dr. Balduin Saria. Tudi študentovska druščina je bila pisana,
                     saj so se srečevali slušatelji zgodovine, zemljepisa in umetnostne zgodovine, a
                     tudi klasične filologije, med katerimi sta bila Stane Gabrovec in Janez
                     Remic.</p>
                  <p>V začetku decembra je moral na operacijo slepiča. Za Tominca so bili dnevi,
                     prebiti v ljubljanski bolnišnici, nadvse zoprni in spet se je hudoval nad
                     razmerami v tej osrednji slovenski zdravstveni ustanovi, v kateri je pogrešal
                     nekaj osnovne higiene, predvsem pa protestiral, da je moral po operaciji deliti
                     posteljo še z enim bolnikom. Jezil se je, da banovina denar daje za razne
                     nepotrebnosti, med katere je štel tudi spomenik kralju Aleksandru I., in dodal,
                     da bi bil najlepši spomenik, “ki ga ne bi vzel noben prevrat in nobena
                     revolucija” dobra bolnišnica.</p>
                  <p>Tominc je bil izredno občutljiv za socialne probleme, ker je izhajal iz nižjega
                     sloja, zlasti je kritiziral kapitalistično meščanstvo. Vseskoszi pa ga je
                     obremenjevala zavest, da nima dovolj moči, da bi se temu uprl. Znova in znova
                     ga je vleklo tudi v literaturo, kakor je razvidno iz vpisov v dnevnik:</p>
                  <p>“29. 3. 1941:</p>
                  <p>Berem Pascala in Mauriaca. Loteva se me včasih tolika želja, da bi pisal, da bi
                     mogel izraziti svoje misli, ki se mi pletejo ob branju. Rad bi izpovedal, pa se
                     mi zdi, da nimam za to sposobnosti. Sem tako neokreten. Beseda mi ne teče. Ne
                     morem zadeti pravega bistva. Misel mi uide prej, predej jo morem prav
                     oblikovati. Površen sem, to priča moja pisava, vse moje delovanje ... Ne vem,
                     kdaj se bom poboljšal ... </p>
                  <p>Kako rad bi napisal črtico ali novelo. Včasih mislim celo na roman in dramo.
                     Iščem osebe in jih postavljam skupaj, iščem ideje in momente, kjer bi moglo
                     priti do tragičnega spora, pa mi ne gre in ne gre ... Kolikokrat se vozim v vlaku
                     molče do Ljubljane in nazaj in nič ne morem prav povedati, kar bi rad. Čudno
                     je, skoraj se ne da ustvarjati. Obupavam in upam in zopet obupavam nad svojimi
                     zmožnostmi. Pravzaprav je na dnu te nevere in nezaupanja le živo prepričanje,
                     da bom povedal, da bom nekoč zakričal vsemu svetu, kar je skrito v meni, česar
                     je polna moja kri, moje meso, kar je bilo porojeno v samoti, toda ne za samoto,
                     ki išče človeka ali vsaj živo bitje, da bi ga poslušalo. Manjka mi korajže in
                     iskrenosti, čeprav se trudim in prizadevam, da bi se obe lastnosti v obilni
                     meri pridobil. Vem, za čim boleham, in upam, da je to prava pot k mojemu
                     ustvarjanju.”</p>
                  <p>Kaj je leposlovnega snoval in v kolikšnem obsegu se mu je posrečilo kakšne
                     zamisli vreči na papir, žal ne vemo, ker je vsa zapuščina domala uničena. Sicer
                     pa so prvi meseci v letu 1941 prinesli toliko prelomnih dogodkov, da je
                     leposlovno delo stopilo povsem v ozadje. Zlasti ga je vznemiril pristop
                     Jugoslavije k trojnemu paktu. Dnevniški zapisi so postali dramatični:</p>
                  <p>30. 3. 1941:</p>
                  <p>“Pretekli teden je bil obupen. Še nekaj takih, pa bo po meni. V soboto sem bil
                     že tako utrujen, da bi najraje legel in zaspal za tristo let. Ponedeljek. Ali
                     bosta šla Cvetkovič in Cincar–Markovič v Berlin ali ne? Najbolj bedaste in
                     neresnične novice se mešajo z najbolj bedastimi pa resničnimi poročili. Drugi
                     dan, torek, Jugoslavija vstopa v trozvezo. Z Brejcem, Remicem, Štempiharjem in
                     Krašovcem sedimo v Brejčevem stanovanju in pijemo pereat Hitlerju in vsem
                     Nemcem, vsej jugoslovanski realni politiki. Od danes naprej smo hlapci, smo
                     priznali, da je prav, da so Nemci “Herrenvolk”, ki naj gospoduje nad svetom.
                     Izražam rahel dvom, ali bo generaliteta mogla to prenesti, ali bodo to prenesli
                     tisti generali, ki so videli pred seboj bežati nemško armado. Ta dvom sem
                     izrazil Klariču, ki sem ga srečal, ko se je vračal z bogoslovci s
                     sprehoda.”</p>
                  <p>Nadaljnji dogodki so ga potegnili za seboj:</p>
                  <p>“Sreda. Univerza zaprta zaradi včerajšnjih demonstracij. Opoldne sodelujem pri
                     novih. Vpijemo. Pride policija, debelušen komandant jih vodi. Že na zunaj se mu
                     vidi, da je moral napredovati, majhna žaba, sabljo mora privzdigovati, da se mu
                     ne vleče za njim. Izraz skoro musolinijevski, kriči “Razhod!” Masa študentov
                     vzklika kralju in svobodni domovini, se pred udarci pendrekov zateče pod
                     Aleksandrov spomenik, prepevajoč državno himno. Končno se jim posreči razgnati
                     nas. Popoldne greva s Štempiharjem obiskat v šempetrski policijski zapor
                     tovariša Maksa Jezo, ki so ga včeraj lepo zaprli naši vestni in medalj željni
                     detektivi. K njemu ne smeva, le nekaj okrepčila smeva dati ječarju, ki ga bo
                     izročil jetniku.</p>
                  <p>V zarjanskem lokalu je kakor v generalštabnem stanu pred ofenzivo. Udovič in
                     Prijatelj odhajata h Kacinu, da izpuste Jeza.</p>
                  <p>Odhajam iz Ljubljane: Univerza je zastražena s celo kompanijo policajev, v
                     Zvezdi policaji na konjih, v Šelenburgovi ulici policaji na motorjih. Med
                     Batovo palačo in Emono kordon policajev dopoveduje deklicam in gospodom, da ni
                     promenade. Moj Bog, menda cela stara Avstrija ni imela toliko policajev,
                     kolikor jih ima danes bela Ljubljana ... </p>
                  <p>Četrtek. Generali so postavili Petra za kralja. Vojaška vlada. Hvala Bogu. Kako
                     veseli so današnji časopisi v primeri z včerajšnjimi. Velike manifestacije.
                     Prvi seveda stražarji (koritarji!). Lepo vihrajo trobojnice, tako lepo, kakor
                     so vihrale nekoč, ko smo hodili še v osnovno šolo, takrat na Vidovdan. Konec je
                     s tisto moro, ki je že toliko časa ležala nad nami. Ni še čisto jasno, še so
                     oblaki tam za Starim gradom in za planinami, toda sonce je posvetilo in upamo,
                     da bo svetilo, čeprav se bo še izlila ploha, katere nas je nekoliko strah. Kar
                     čutim, da se ne smem tako veseliti, četudi bi se rad.”</p>
                  <p>Zadnje dneve kraljevine Jugoslavije je preživel v Kamniku. Tam je doživel
                     nemški napad in z Zapric opazoval bombardiranje radijskega oddajnika v
                     Domžalah. Na poziv patra Franceta Ačka, ki je v mestu organiziral zaščitne
                     skupine, se je takoj javil in bil dodeljen med obveščevalce. Gabrovec jih je iz
                     Ljubljane obvestil, da so med prostovoljce proti Zagrebu šli sošolci Štempihar,
                     Javornik in Remic. Tominc je ostal v Kamniku in pomagal pri splošni zaščiti,
                     marsikdaj dežural tudi ponoči, spremljal razpad jugoslovanske vojske. Njegovi
                     dnevniški zapisi so polni otožnih vtisov nekega razpadanja:</p>
                  <p>“Večer se je naredil. Na občini se potrti pogovarjamo z županom, ki graja
                     vojaški sistem naše države kot neuporabnega. Ljudje se vračajo z vojske. Ne
                     odlagajo orožja. Po Šutni se sliši streljanje. Dvema pijanima vojakoma vzamejo
                     na skrivaj puške z bajonetoma in municijo. To je bila vsa oborožena sila
                     občine, edinega urada, ki še funkcionira. Slišim peketanje ukradenih konj in
                     pritajeno govorico tatov, ki jih podijo skozi mesto. Odidemo na trg stražit.
                     Kako bom ravnal s puško, če jo imam prvič v rokah. S patrom Francetom, ki se je
                     preoblekel v civil, hodiva po Kamniku ob luninem svitu. Tu pa tam se ob svitu
                     plazi postava in izgine v stransko ulico ... P. France me uči streljati in
                     nasajati bajonet na puško na poti, ki gre od Podgore proti Mekinjam in nazaj
                     proti Kamniku ... Luna plove kakor križarka in se skrije za oblak. Ura bije
                     dvanajst. Veliki Petek. Bog je umrl na ta dan.</p>
                  <p>Iščeva smisla vsega tega in ga kar ne moreva zadeti. Iz premišljevanja naju
                     zbudijo eksplozije v daljavi. Gotovo je kje zletel v zrak most. Srečava Milana
                     Matjašiča, ki gre oborožen prevzet stražo na barutanskem jezu.”</p>
                  <p>Potem so tudi v Kamnik vkorakali nemški vojaki, 24. aprila so morali zapustiti
                     samostan frančiškani, Tominčevi vzgojitelji in prijatelji. Slovo od njih je
                     bilo slovo od nekega življenja. S tistim dnem je ugasnil tudi njegov
                     dnevnik.</p>
                  <p>Sledili so dnevi negotovosti. Ko je bila postavljena meja med nemško in
                     italijansko okupacijsko cono, se je moral odločiti, kam bo šel. Marsikdo je
                     ostal v Kamniku in ga je zadela nemška mobilizacija, recimo prijatelja Janeza
                     Matjašiča, nekateri so se zatekli v Ljubljano, tako tudi Stane Gabrovec in
                     France Balantič. Tudi Tominc je odšel v Ljubljano, da bi tam nadaljeval študij.
                     Domači mu niso mogli dosti pomagati, pač pa se je poleti 1941 odpravil k
                     sorodnikom v Potoče pri Senožečah in v Trst, medtem ko je poslej stanoval v
                     Jegličevem domu na Novem trgu.</p>
                  <p>Redno je študiral, bil pa že od vsega začetka vključen v odporniško gibanje.
                     Nadaljnji dogodki omogočajo domneve, da je imel prek Brejca zveze s Kocbekom,
                     podobno kot Janez Klarič. Zanj je bilo v načelu vse jasno zastran sodelovanja
                     pri narodnem odporu, češ, Slovenec sem in kristjan in moja dolžnost je, da grem
                     zraven, da ne bodo samo komunisti. Marca 1942 se je še redno vpisal v 4.
                     semester, potem pa so se njegovi študijski dnevi iztekli. Izognil se je
                     dotedanjim aretacijam, ko so Italijani iz njihove skupine odpeljali sošolca
                     Saša Štempiharja pa pesnika Dušana Ludvika in Jožeta Udoviča.</p>
                  <p>Povečan pritisk na ilegalce, vse pogostejše racije so najbrže zahtevale umik iz
                     Ljubljane v Suho krajino. S Klaričem sta odšla iz Ljubljane okrog 15. maja,
                     Tominc pod partizanskim imenom Tomaž Slivnik. Umik je bil res še pravočasen,
                     kajti 20. maja 1942 je bila v Jegličevem domu splošna racija in so Italijani
                     odpeljali vse, tudi Tominčevega znanca Kamničana Staneta Gabrovca. Tik pred
                     odhodom je svoje stvari izročil v varstvo študentki umetnostne zgodovine Asti
                     Žnidarčič.</p>
                  <p>Tominčev odhod iz Ljubljane je bil v nekem smislu povezan s Kocbekom. Ta je iz
                     Ljubljane odšel 17. maja in se prek Pugleda, Muljave, Krke in Ambrusa prebil do
                     Čreteža in se ustavil na Tisovcu, kjer sta taborila izvršni odbor Osvobodilne
                     fronte in Glavni štab partizanskih odredov. Tu nekje v bližini se je gibal
                     Tominc, ki je spočetka opravljal kurirska pota za Kocbeka, vzdrževal stike z
                     Ljubljano. Kocbek je namreč v svojem dnevniku 30. maja zabeležil:</p>
                  <p>“Janez Tominc–Tomaž se je vrnil iz Ljubljane z vznemirljivimi sporočili. Med
                     njimi nas je prizadela vest, da so Italijani dobili v roke Aleša Stanovnika.
                     Nekdo ga je moral izdati, ko je prenočeval pri prijatelju, to je naše soglasno
                     mnenje.”</p>
                  <p>Tominc je moral kmalu spet na pot, kajti 3. junija si je Kocbek v dnevniku
                     notiral:</p>
                  <p>“Nocoj smo Tominca nestrpno pričakovali iz Ljubljane. Prišel je proti večeru,
                     ko nam je kuharica Ančka delila večerjo. Sonce, ki se je pokazalo pozno
                     popoldne, je krvavo obžarilo zahodno stran. Tomaž je bil utrujen, prehodil je
                     velikansko razdaljo. Ko sem ga zagledal, sem zaslutil nesrečo. Dal mi je roko
                     in ni mogel spregovoriti. Nazadnje je izjecljal strašno novico: “Aleša so
                     ubili!”</p>
                  <figure>
                     <graphic url="slike_z_26/z_26_25.png"/>
                     <head>Kraj Tominčeve smrti med Ambrusom in Primčo vasjo</head>
                  </figure>
                  <p>V Suhi krajini je Tominc deloval kot predstavnik krščanskih socialistov in se
                     gibal na širšem območju. Formalno je bil vključen v Okrožni odbor Osvobodilne
                     fronte za področje Stična – Struge, medtem ko se je v glavnem zadrževal v
                     Ambrusu, kamor ga je pripeljal Brejc. Zatočišče je imel v hiši pri Vidmarjevih.
                     V Ambrusu se je julija nepričakovano srečal z Emilijanom Cevcem, ki je deloval
                     v gledališki skupini Jasna, potem ko so ga partizani rešili z vlaka pri Verdu
                     konec junija. Tominc in Cevc sta si ob priložnosti ogledala znamenito gotsko
                     cerkev Kamni vrh nad Ambrusom.</p>
                  <p>Tominc je med prebivalstvom opravljal propagandno delo, se udeleževal različnih
                     sestankov in se s svojim odkritim nastopom priljubil domačinom. V Ambrusu se je
                     veliko zadrževal tudi pri terencu Peregrinu, sicer pa je bil prek okrožnega
                     odbora OF povezan tudi z Edom Turnherom Primožem in imel redne stike s terenci
                     v Primči vasi. Še vedno je vzdrževal tesne stike s Kocbekom in kdaj z njim tudi
                     nastopil. Tako se je 3. avgusta v Žužemberku udeležil srečanja s tamkajšnjimi
                     dekanijskimi duhovniki in ob Kocbeku ter Brileju spregovoril udeležencem.</p>
                  <p>Tominc je bil ves čas v civilu. Premogel je nahrbtnik, v katerem je imel nekaj
                     osebnih stvari in dve odeji za vsakršno prenočevanje, kjerkoli je že naneslo.
                     Ponavadi je prek rame nosil značilno usnjeno torbico s potrebnim propagandnim
                     gradivom.</p>
                  <p>Njegovo dovolj dobro vpeljano delo predstavnika krščanske skupine je prekinila
                     roška ofenziva, ki so jo sredi avgusta v velikem obsegu zastavili Italijani.
                     Valovi italijanskih formacij v tem predelu Suhe krajine niso posebno česali.
                     Tominc se je reševal individualno. Predlagali so mu, naj se z borci umakne v
                     Belo krajino, pa je raje ostal na svojem mestu. Dobro zavarovano skrivališče so
                     mu odstopili Vidmarjevi v skalnatem kraškem predelu jugozahodno od Ambrusa v
                     smeri proti Žvirčam. Hrano mu je nosila znanka iz vasi, pravzaprav srednješolka
                     begunka, ki je začasno živela v Ambrusu. Tominc jo je vedno počakal v določenem
                     času ob cesti, dober kilometer od Ambrusa. Konec avgusta, ko je bila ofenziva
                     mimo, se je spet pojavil med znanci v Ambrusu, toda položaj se je zanj v tem
                     času močno spremenil.</p>
                  <p>V Suhi krajini je po roški ofenzivi že prišlo do ostre ločitve med simpatizerji
                     partizanskega gibanja in nasprotniki vedno ostrejšega partijskega obračunavanja
                     z nazorskimi nasprotniki, kar je bilo po mnogih pobojih vaških veljakov,
                     ponavadi županov in posameznih duhovnikov, več kot očitno. Začelo se je
                     ustanavljanje vaških straž.</p>
                  <p>V dneh po roški ofenzivi v Suhi krajini sicer še ni bilo organiziranih vaških
                     straž, so se pa pripravljale. Predvsem pa so na tem področju delovale
                     italijanske posadke, za ožje področje Ambrusa tista na Krki (Poveljstvo 105.
                     legije črnih srajc). Italijani so vsekakor prišli do seznama najagilnejših
                     terencev in začeli nanje pritiskati z različnimi sredstvi. Bržkone je šlo tudi
                     za to, da so morali nekateri močno obremenjeni posamezniki svojo lojalnost
                     izkazovati s kakšnimi dejanji. Tako je vodstvo italijanske posadke v Zagradcu
                     naročilo poboj Janeza Tominca in za to dejanje določilo bivšega vodilnega
                     terenca iz Primče vasi, s katerim je Tominc poprej redno sodeloval.</p>
                  <p>Kakor je mogoče razbrati iz poročil komandanta Giuseppa Fosse, so Italijani
                     zvedeli, da je Tominc za 3. september napovedal sestanek zaupnikov v bližini
                     Primče vasi. Fossa je 4. septembra o dogodku poročal sledeče:</p>
                  <p>“Ob 22. uri je neki partizan na cesti Ambrus–Primča vas hotel imeti sestanek s
                     prebivalci dveh vasi, da bi jih spodbudil k ubijanju tistih, ki podpirajo
                     Italijane, in da bi osvobodili cono. Na kraju sestanka je bilo nekaj
                     prebivalcev Ambrusa in Primče vasi, ki so imeli od našega poveljstva natančna
                     navodila, kako naj se vedejo. Blizu kraja sestanka (ok. 300 m) je bilo devet
                     komunističnih razbojnikov, razdeljenih v skupine po tri ljudi, ko se je Tomaž
                     Slivnik pripravljal, da začne govoriti. Tisti, ki jih je organiziralo to
                     poveljstvo, so v določenem trenutku naskočili Slivnika in ga zadavili. Kljub
                     temu da je dvakrat zakričal, se partizani na straži niso zganili in so najbrž
                     zbežali.”</p>
                  <p>Tominc se je po italijanski ofenzivi najprej oglasil v Ambrusu pri terencu
                     Peregrinu, v hiši na južnem koncu vasi. Potem se je odpravil v bližnjo Primčo
                     vas, ki je od Ambrusa oddaljena morda poldrugi kilometer. Tam se je dogovoril
                     za sestanek in nato počival na Ferfuljevem kozolcu dvojniku. Ob določeni uri se
                     je odpravil v največjo vrtačo med Ambrusom in Primčo vasjo. Mesto sestanka je
                     bilo od ceste oddaljeno kakih 200 m. Nič hudega sluteči Tominc se je vsedel na
                     rob vrtače, ko pa je hotel začeti s svojim pogovorom, ga je nekdanji vodilni
                     terenec s kamnom udaril po glavi, to pa je bil znak za splošni napad nanj.
                     Tominc, ki je zaslutil nevarnost, je zakričal, med udarci s kamni je še
                     izdahnil: “Kaj bo rekla moja mama v Kamniku!?” Nato je z razbito glavo obležal.
                     Šest domnevnih morilcev ga je potem odvleklo v smeri proti Ambrusu in ga
                     pustilo na njivi ne daleč Vidmarjeve žage, blizu ceste, ki iz Ambrusa pelje v
                     Žvirče. Ubijalci so mu pobrali nekaj vrednih stvari (uro, čevlje).</p>
                  <p>Mrtvega Tominca je zjutraj opazilo neko dekle iz Ambrusa in obvestilo domačine.
                     Dva sta na hitro pregledala nahrbtnik, rešila denarnico in seznam simpatizerjev
                     Osvobodilne fronte, da ne bi prišel v roke Italijanom. Nato so ga naložili na
                     voz, odpeljali na ambruško pokopolišče, krsto postavili v mrtvašnico, kjer je
                     ležal do prihodnjega dopoldneva, ko so ga ob majhnem številu domačinov in ob
                     prisotnosti begunskega duhovnika Križana pokopali v nekoliko odmaknjen prostor
                     ob mrtvašnici.</p>
                  <p>Kocbek je za njegovo smrt zvedel 19. septembra:</p>
                  <p>“Znova pretresljiva vest! Šele danes smo zvedeli za tragično smrt Janeza
                     Tominca – Tomaža. Ko se je sredi italijanske ofenzive razpršila ena naših
                     skupin, ki so se prebijale iz obroča, se je Tomaž, ko so mu rekli, naj gre v
                     vojsko ali na teren, odločil za drugo. To je bilo zanj junaško dejanje, kajti
                     odločil se je prav za Suho krajino. Ubogi fant je preveč zaupal svojim
                     nekdanjim znancem. V neki vasici blizu Ambrusa je zbral ljudi in jim hotel
                     razložiti škodljivost bele garde. Sredi govora ga je eden izmed kmetov, ki je
                     bil v dobi osvobojenega ozemlja izvoljen za predsednika narodnoosvobodilnega
                     odbora, od zadaj z vso silo udaril s kamnom po glavi. To je bil signal, kajti
                     tisti hip se je vanj usula toča kamenja, poneumljeni Suhokrajinci so ga
                     kamenjali kakor prvega krščanskega mučenika Štefana. Odvlekli so ga v Ambrus na
                     kovačevo njivo. Zgodilo se je celo, da ga župnik ni hotel pokopati po
                     krščansko. Tako strahotno je končal eden mojih najplemenitejših in
                     najbistrejših mladih prijateljev.”</p>
                  <figure>
                     <graphic url="slike_z_26/z_26_26.png"/>
                     <head>Župna cerkev v Ambrusu</head>
                  </figure>
                  <p>Potem ko je Kocbek zvedel za smrt štirih svojih zvestih sodelavcev, poleg
                     Tominca sta v širšem časovnem okviru italijanske ofenzive umrl še Ivan Klarič
                     (Janez) in Vinko Paderšič (Batreja), medtem ko je bil Aleš Stanovnik že poprej
                     v Ljubljani ustreljen kot talec, je zasnoval pesem Veliki petek in v njej med
                     drugimi zapisal tudi tele verze:</p>
                  <p>Ko bo zemljo varna noč prekrila,</p>
                  <p>se bo zbral učencev zvesti krog,</p>
                  <p>nemo se bo družba napotila</p>
                  <p>v dupljo, kjer počiva mrtvi Bog.</p>
                  <p>Glej, že štiri svetle sence grejo,</p>
                  <p>pot se jim odpira do neba,</p>
                  <p>Janez in Tomaž, Aleš z Batrejo</p>
                  <p>skrivajo skrivnostnega Boga.</p>
                  <p>Tominčevi starši v Kamniku ves čas niso imeli nobenih vesti od sina in so samo
                     slutili, da je nekaj narobe, ker se ves čas ni nič oglasil, medtem ko je Stane
                     Gabrovec za Tominčevo smrt zvedel v taborišču Gonars.</p>
                  <p>Spominsko slovesnost za Tomincem so prijatelji opravili dobro leto kasneje, ko
                     so po italijanski kapitulaciji partizanske enote zasedle tudi Ambrus. V cerkvi
                     naj bi bila maša zadušnica, med katero je Nada Vidmarjeva zapela Gounodovo Ave
                     Marijo, sošolec Jože Brejc pa je ob koncu prebral pesem Tovarišu Tomažu –
                     Janezu Tomincu – v spomin, katere prva kitica se glasi:</p>
                  <p>V Ambrusu na pokopališču leži</p>
                  <p>mlad fant, ki bil je rožam brat,</p>
                  <p>vesel, brezgrešen, soncu tihi svat,</p>
                  <p>za njim bi jokal žalosten vse dni.</p>
                  <p>Smrt Janeza Tominca je ena izmed tistih, ki ji ne bomo nikoli odkrili
                     neposrednega razloga, vsekakor pa je bila splet različnih okoliščin, med njimi
                     zagotovo štirje: zahrbtnost italijanskega okupatorja, osebne stiske
                     posameznikov in notranja trenja v narodnoosvobodilnem boju v prelomnem času
                     leta 1942.</p>
                  <p>Edvard Kocbek se je njegove smrti spomnil v listu Slovenska revolucija decembra
                     1942, kjer je pod naslovom Našim padlim tovarišem (= Vseh svetih 1942) med
                     drugim omenil tudi dr. Aleša Stanovnika, dr. Mirka Pokorna, Ivana Klariča,
                     Janeza Tominca in Vinka Paderšiča. Tominčeve smrti se je ponovno spomnil v
                     dnevniških zapisih 4. junija 1943 in posebej poudaril, da je za hudodelstvo
                     odgovorna predvsem fašistična posadka na Krki in da sta si nad Tomažem,
                     socialističnim kristjanom, “družno okrvavila roke klerikalizirani plebejec in
                     pogansko-rimski potentat”.</p>
                  <p>Po osvoboditvi maja 1945 se je kmalu začelo s prekopavanjem vojnih žrtev, v
                     prvi vrsti partizanskih borcev, ki so padli med vojno in so bili grobovi znani.
                     Za Tominčev prekop sta poskrbela zarjana Slavko Osterc, ki se je po vojni vrnil
                     iz nemškega taborišča, in Stane Gabrovec, ki se je vrnil iz begunstva v Švici,
                     kamor se je iz italijanskega taborišča umaknil ob kapitulaciji septembra 1943.
                     S kamionom sta se odpeljala v Ambrus, kar v tistih časih ni bilo tako
                     preprosto, in opravila izkop.</p>
                  <p>Pokop na pokopališču v Mekinjah so opravili v nedeljo, 21. oktobra 1945. Ob tej
                     priložnosti je bila natisnjena naslednja osmrtnica:</p>
                  <p>“V nedeljo, 21. oktobra ob 9. uri bo pokopan na domačem pokopališču v Mekinjah
                     pri Kamniku junaški borec za svobodo svojega naroda JANKO TOMINC – TOMAŽ, član
                     Okrožnega odbora Stična–Struge.</p>
                  <p>Domači izdajalci so ga zahrbtno kamenjali v začetku septembra leta 1942. 3.
                     septembra 1942 je bilo njegovo junaško truplo položeno v suhokrajinsko zemljo,
                     na kateri je več mesecev deloval kot vodnik in učitelj osvobodilnega boja.</p>
                  <p>Zdaj bo pokopan v domači zemlji, ovenčan s slavo narodnega mučenika.</p>
                  <p>V Mekinjah, dne 18. oktobra 1945.”</p>
                  <p>Mašo zadušnico je daroval Tominčev profesor dr. Maks Miklavčič ob navzočnosti
                     številnih prijateljev in članov Zarje, med njimi je bil tudi pesnik Jože
                     Udovič. Ob novem grobu je o pokojniku spregovoril Stane Gabrovec, medtem ko je
                     Jože Brejc prebral priložnostno pesem. Tominčeva mati je na nagrobno ploščo
                     dala iz nje vklesati štiri verze:</p>
                  <p>Tvoj grob je zibka</p>
                  <p>naših dni,</p>
                  <p>ves svit neba</p>
                  <p>nad njim bedi.</p>
                  <p>Ožja družba zarjanov se je po spominski slovesnosti odpravila v gostišče
                     nekdanjega Prosvetnega doma v Mekinjah in obujala spomine na skupne
                     študentovske dni s Tomincem, porodila pa se je tudi misel, da bi obnovili
                     nekdanje delo krščanskih socialistov, ki je bilo z vojno prekinjeno in
                     onemogočeno z dolomitsko izjavo. Pa ni bilo nič iz tega, kajti namesto obnove
                     porušene domovine je nova oblast utrjevala trdo obliko diktature proletariata,
                     pokopavala ideje, za katere je padel Tominc, in zdelo se je, kot da je padel
                     zaman.</p>
                  <p>Njegovo ime se je pojavilo na plošči v avli univerze, kjer so bila izpisana
                     imena padlih študentov ljubljanske univerze. Njegovo ime je omenjal Kocbek na
                     straneh vojnega dnevnika Tovarišija, natisnjenega leta 1949, in v Listini,
                     izšli 1967. Omenjal ga je Frančišek Saje v svoji knjigi Belogardizem (1951),
                     kjer so prvič navedeni italijanski viri v zvezi s Tominčevimi usodnimi dogodki
                     v Ambrusu.</p>
                  <p>V literarnem smislu je Tominčev primer umetniško upodobil Alojz Rebula v noveli
                     Balada na vrtu. Spodbudo zanjo je dobil ob obisku pri pesniku Jožetu Udoviču in
                     njegovi ženi Pepci v Piranu. Onadva sta mu posredovala snov o Tomincu iz
                     osebnih doživetij, saj je Udovič Tominca srečeval med zarjani in kasneje med
                     aktivisti krščanskimi aktivisti, medtem ko je njegova žena Tominca srečevala na
                     sestankih okrožja Stična–Struge, kjer je delala kot aktivistka.</p>
                  <p>V svojih Spominih na Slovence III (1990) ga je omenjal Jože Javoršek. S kratkim
                     biografskim zapisom in ponatisom razprav Slovenska narodna zavest ter Bodoča
                     Evropa je bil uvrščen v antologijo Jutro pozabljenih (1991), medtem ko je ob
                     50-letnici njegove smrti izšel članek izpod peresa mag. Franca Šmida v
                     Kamniškem občanu.</p>
               </div>
               <div type="div3">
                  <head>Viri in literatura:</head>
                  <p>Matrike župnijskega urada Senožeče in Tržiča.</p>
                  <p>Letna poročila Škofijske klasične gimnazije Šentvidu nad Ljubljano
                     (1932/33–1939/40).</p>
                  <p>Vestnik društva Jeglič, 1939.</p>
                  <p>Domače vaje (1938/39–1939/40). Nadškofijski arhiv v Ljubljani.</p>
                  <p>Bistrica. Izpoved mlade volje. Zbornik kamniškega dijaštva, 1940.</p>
                  <p>Matrike filozofske fakultete v Ljubljani (1940–1942). Arhiv Univerze v
                     Ljubljani.</p>
                  <p>Arhivsko gradivo Nadškofijskega arhiva in arhivsko gradivo Bogoslovnega
                     semenišča v Ljubljani za študijsko leto 1940/41.</p>
                  <p>Janez Tominc, Dnevnik (17. 6. 1940 – 24. 4. 1941). Hrani dr. Stane Gabrovec,
                     Ljubljana.</p>
                  <p>Slovenska revolucija (Glasilo krščanske skupine v Osvobodilni fronti), dec.
                     1942, št. 4, str. 7–8. Arhiv Slovenije, Inštitut za novejšo zgodovino,
                     Ljubljana.</p>
                  <p>Edvard Kocbek, Tovarišija, 1949, 28, 32, 166, 172.</p>
                  <p>Franček Saje, Belogardizem, 1951, 587.</p>
                  <p>Edvard Kocbek, Listina, 1967, 71–72.</p>
                  <p>Alojz Rebula, Snegovi Edena, 1977, 172–177.</p>
                  <p>Dr. Tone Ferenc, Zaplenjeno poročilo iz stiškega okrožja, Bovec, 1988, 5,
                     445–450.</p>
                  <p>Jože Javoršek, Spomini na Slovence III, 1990, 126, 155, 185–186.</p>
                  <p>France Pibernik, Jutro pozabljenih, 1991, 238–249.</p>
                  <p>Franc Šmid, Ob petdesetletnici smrti Janeza Tominca, Kamniški občan, 7. 10.
                     1992.</p>
                  <p>Jože Dolenc, Zaplenjene Kocbekove pesmi, Koledar Mohorjeve družbe, 1992,
                     66–69.</p>
               </div>
            </div>
            <div type="div2">
               <head>Spremna beseda uredništva</head>
               <div type="div3">
                  <p>Tragična smrt Janeza Tominca je tako vznemirljiva, da človeka, že ko prvič
                     sliši zanjo, notranje tako zaposli, da bi hotel o njej kaj več zvedeti: kaj
                     bolj podrobnega, bolj določnega, bolj zanesljivega. Da bi ustregli vsem, ki
                     tako čutijo, smo se odločili, da objavimo zapis prof. Franceta Pibernika, ki
                     nam posreduje toliko njegovih potez, da podoba Janeza Tominca oživi tudi pred
                     tistimi, ki ga nismo poznali. Da je mogel to narediti, je pisec izkoristil vsa
                     ugotovljiva Tominčeva mladostna prijateljstva, predvsem pa njegov dnevnik, ki
                     ga je pisal do časa, ko je odšel v partizane. Nekatere okoliščine Tominčeve
                     usode ostajajo še naprej skrite, nekatera vprašanja – med njimi tudi zelo važna
                     – še naprej neodgovorjena. Prof. Pibernik ni posebej raziskoval vzročnih poti,
                     ki so se stekle v točki, v kateri se je Tominčeva usoda dovršila. Odel jo je s
                     plaščem tragičnosti, v katero naj bi bili vpleteni ljudje, ki jih je zajela
                     stiska hudega časa. Glede smrti same se je držal tradicije. Zbral je odlomke
                     partizanske spominske literature, ki se nanašajo na to smrt. To pa je predvsem
                     Kocbek. Mogoče se bo komu od bralcev Zaveze zdelo čudno, da objavljamo zgodbe
                     ljudi z one strani. Dve stvari sta nas podpirali pri naši odločitvi. Prvič se s
                     to smrtjo že pol stoletja obremenjujejo razni ljudje in razna gibanja, ne da bi
                     kdo njihovo vlogo natančneje premislil. Drugič pa je na zgodbi o Janezu Tomincu
                     nekaj, za kar lahko rečemo, da bi bilo narobe, če bi nas pustilo neprizadete.
                     Po mnenju večine bralcev Zaveze in samo po sebi razumljivo, tudi po mnenju
                     njenega uredništva, se je Janez Tominc odločil narobe. Prav tako pa je onstran
                     vsakega dvoma, da se je za pot, na katero je stopil, odločil z najboljšim
                     namenom. Vemo, da bi ob tem bilo mogoče in treba reči še sto stvari, a to dvoje
                     ostaja: dober namen in smrt. Ob tem pa se mora vsak človek, če hoče biti
                     resničen, ustaviti. In mi, ki nosimo spomin velikega slovenskega
                     protikomunističnega upora, moramo biti predvsem resnični. Naj se nihče ne vara:
                     mladi svet, ki prihaja, ne bo sprejel naše zgodbe, če v globini ne bo začutil,
                     da je resnična. Poleg tega pa vemo, da nam resničnost ne more bistveno škoditi.
                     Ko bi nam lahko bistveno škodila, bi bila naša stvar izgubljena.</p>
                  <p>Umor Janeza Tominca je surovo in zahrbtno dejanje in, v okoliščinah, v katerih
                     se je zgodil, zločin. Partizanska spominska literatura – tu spet mislimo
                     predvsem na Kocbeka – z njim obremenjuje “poneumljene Suhokrajince” in
                     “klerikaliziranega plebejca”. Če ta izraza prevedemo v zgodovinski in politični
                     jezik, bi to pomenilo: prebivalce okoli Ambrusa in širše Suhe Krajine in ljudi
                     slovenskega protikomunističnega upora. Kaj je mogoče o tem reči?</p>
                  <p>Najprej nekaj o “poneumljenih Suhokrajincih”. Če vprašaš današnje tamkajšnje
                     ljudi, ti brez izjeme odgovorijo, da je dolina umor obsodila. Ali jim lahko
                     verjamemo? Obstajajo znaki, ki nam dovoljujejo sklepati, da je tako
                     razpoloženje bilo in da je bilo večinsko.</p>
                  <p>Najprej sta bila Ambrus in njegova okolica poleg drugega izjemna tudi v tem, da
                     tu ni bilo ubojev komunistične gverile, ki so se dogajali drugod že od začetka
                     pomladi in so dosegli vrhunec maja in junija – v Dobrepolju, v Ribniški dolini,
                     v okolici Grosuplja, okoli Šentvida. Zato ljudje okoli Ambrusa neposrednega
                     izkustva, ki je drugim krajem dajal osnovni ton, niso imeli. Zaradi svoje
                     tradicionalne poučenosti so bili že od začetka proti komunizmu, a tistega
                     silovitega čustvenega naboja, ki je obstajal drugod, niso poznali. Poleg tega
                     tem ljudem vstajništvo samo ni bilo tako tuje, saj je bilo že prej zanj zlasti
                     med mladino velika pripravljenost. Nekateri se še spomnijo, da so že v začetku
                     pomladi prišli iz Ljubljane določeni ljudje – verjetno od Slovenske legije – da
                     bi tej pripravljenosti dali organizacijske oblike. Dogodki, ki so sledili,
                     zlasti italijanska ofenziva, so ta razvoj prekinili. Mogoče je bilo tudi
                     premalo volje v središču.</p>
                  <p>Mnogo bolj pomembno pa je nekaj drugega. Ljudje so kmalu opazili, da je Tominec
                     ne samo veren kristjan, ampak tudi zelo pobožen. Njegova vernost je bila take
                     vrste, da ni puščala nobenega dvoma glede pristnosti, to pa je ljudi osvojilo.
                     Njegovi propagandni nastopi tudi niso bili posebej siloviti in so se skladali z
                     njegovim civilnim videzom. Od orožja je imel samo bombo – “ki jo je večkrat
                     pozabil zgoraj v sobi pod blazino” – in “gledališki daljnogled”, ki tudi ni bil
                     videti preveč uporaben. V vasi ni bil edini tujec; tu so bili še pribežniki iz
                     Štajerske, neka učiteljica in njen oče, predvsem pa župnik Franc Križan z neke
                     fare nad Šoštanjem. Nihče se ne spominja, da bi imel miting v kraju samem.</p>
                  <figure>
                     <graphic url="slike_z_26/z_26_27.png"/>
                     <head>Čas za obnovo <name type="author">Mirko Kambič</name></head>
                  </figure>
                  <p>Stanoval je izmenoma v eni od dveh najuglednejših hiš v vasi, pri Vidmarjevih
                     in pri Mikličevih. Vidmarjevi so imeli trgovino in gostilno, Mikličevi pa
                     trgovino in mesarijo. Obe hiši sta bili pozneje na protikomunistični strani,
                     zlasti Mikličeva, saj je bil gospodar Jože Miklič prvi poveljnik Vaške straže v
                     Ambrusu. Vidmarjeva mati je bila zelo pobožna – njen sin Anton si dovoli
                     pripomniti, da morda malo preveč – in je rada postregla beguncem, zlasti
                     duhovniku Križanu, pa tudi Tominc se je pri njej dobro počutil. Vidmarjevi so
                     mu, kot poroča Pibernik, dali na razpolago zasilni bunker, ki so ga naredili
                     zato, da bi se skrili pred Italijani, za katere se nikoli ni vedelo, kaj bodo
                     naredili s teboj, če te dobijo zunaj. Bunker je stal med dvema skalama ob poti
                     v Žvirče, na senožetih, ki jih je danes že osvojil gozd. Ko je stanoval pri
                     Mikličevih, je del skrbi zanj prevzela gospodinja te hiše. Od nje se je, kot
                     pravi sama, tistega večera, ko je odšel na sestanek, tudi poslovil. Vse to se
                     bo komu – spričo poznejšega razvoja – zdelo čudno, a moramo upoštevati, da je
                     diferenciacija, ki si jo je Kocbek tako želel, tedaj bila še v povojih, zlasti
                     pa še ni prešla v sovraštvo. Da se je Tominc pred poletno italijansko ofenzivo
                     odločil, da ostane v Ambrusu, pove mnogo o tem, kako se je tam počutil, če je
                     res, da je imel možnost, da se umakne z vojaštvom.</p>
                  <p>Druga obtožba pa pravi, da je Tominčev umor treba pripisati na račun
                     “klerikaliziranega plebejca”. Ali, kakor smo mi ta izraz parafrazirali,
                     slovenskemu protikomunističnemu uporu.</p>
                  <p>Ljudje, ki so ta umor zagrešili, niso bili iz Ambrusa, ampak iz okolice.
                     Nekateri še vedo za imena, zlasti pa za ime pobudnika. Ko pa govorijo, imen ne
                     omenjajo, in če katero slučajno pade, zahtevajo, da se ne objavi, čeprav so
                     danes praktično vsi mrtvi. Mislimo, da imajo v tem zelo prav, saj ne gre za
                     ljudi, ampak za dogodek in njegov pomen.</p>
                  <p>Vprašanje bi bilo mogoče treba takole formulirati: Kakšen značaj je imel umor –
                     ali je bil to politični umor ali pa ga je treba postaviti v okvir
                     kriminala?</p>
                  <p>Za pobudnika umora se vedo nekatere stvari. Prvič se ve, da je bil partizanski
                     aktivist, “dokaj hud”, kot se je nekdo izrazil. Spričo dejstva, da je bil
                     nekajkrat na zaslišanju v Dobrepolju, so ljudje sklepali, da so Italijani
                     odkrili njegovo ilegalno vpletenost. Pomemben pa je sklep, ki je razmeroma
                     splošno sprejet, da so Italijani kot odkup za partizansko vpletenost zahtevali
                     od pobudnika Tominčev umor. Zelo potihoma se včasih omeni, da je bil vmes tudi
                     denar. Kako je pobudniku uspelo pridobiti še ostalih pet ali šest udeležencev,
                     se ne ve. Ne ve se, kdo je sklical sestanek, na katerem se je umor zgodil. Ve
                     pa se, da so bili povabljeni še drugi, a so odklonili.</p>
                  <p>Če se tu za trenutek ustavimo in skušamo oceniti splet dejstev in sklepanj –
                     čeprav se zavedamo njihove pomanjkljivosti – potem bi morali reči, da ima umor
                     kriminalen in ne političen značaj. Čeprav so bili nekateri udeleženci pozneje
                     člani Vaške straže, to še ne pomeni, da so se tega dejanja udeležili iz
                     političnega razpoloženja, ki jih je pozneje pripeljalo med legiste, kot se
                     Vaškim stražam v teh krajih rekli. To misel podpira dejstvo, da so k legistom
                     šli praktično vsi. Poleg tega pa se je Vaška straža v Ambrusu ustanovila šele
                     dva meseca kasneje.</p>
                  <p>Pač pa utegne imeti umor politični značaj spričo druge, ne malo pomembne
                     okoliščine. Obstaja neko dejstvo, ob katerem se zdi, da se nihče ne ustavlja,
                     razen nekaj ljudi v dolini, ki pa jim stvar ne gre iz glave.</p>
                  <p>Omenili smo že, da se je za storilce v glavnem vedelo, zlasti pa se je vedelo
                     za pobudnika. In vendar se ni nikomur nič zgodilo! Od septembra do novembra, ko
                     se je ustanovila Vaška straža v Ambrusu, sta minila dva meseca in vendar
                     partizani niso naredili ničesar, da bi stvar “uredili”. Še več. Po odhodu
                     Italijanov in Vaških straž septembra 1943 je pobudnik ostal doma, v kraju, ki
                     je za nekaj časa spet postal “republika”, ne da bi se mu bilo treba česa bati.
                     Ali se je vmes kaj zgodilo, kar mu je vlilo pogum?</p>
                  <p>Marca 1943 so se v Suhi Krajini zbrale domala vse obstoječe partizanske sile,
                     da bi obračunale z nekaterimi postojankami: Ambrus, Korinj, Kočevje. Nekatere
                     brigade so napadale, nekatere pa so bile v zaledju in varovale dohodne poti.
                     Takrat se je v vasi Višnje zgodil dogodek, ki bi utegnil biti zanimiv za našo
                     zgodbo. Spominja se ga domačin iz Primče vasi, ki je danes seveda že v letih,
                     takrat pa je bil star dvanajst let. Po nekih opravkih je bil v Višnjah in v
                     edini še nepožgani hiši zagledal zvezanega pobudnika. Bil je obsojen na smrt.
                     Potem pa je v sobo stopil višji partizanski komandant in ga vprašal, kaj vendar
                     tu počne. Pobudnik mu je odgovoril, da je obsojen na smrt in ga prosil, naj
                     pomaga. Komandant gre ven, se pogovori z nekimi ljudmi, potem pa se vrne in
                     obsojenca pošlje enostavno domov. Kdor vsaj malo ve, kako so se take reči
                     ponavadi reševale, ima tu priložnost, da se čudi.</p>
                  <p>Res, zakaj partizani niso maščevali umora svojega aktivista Janeza Tominca?
                     Vsiljujejo se razni odgovori, a kateri je pravi? Mogoče pa partizani niso bili
                     tako maščevalni, ker je bil Tominc aktivist krščanskosocialistične skupine in
                     se je mogoče že čutil duh prihodnje Dolomitske izjave? Mogoče je celo, da je
                     Janez Tominc vzel koalicijsko strukturo Osvobodilne fronte preveč zares in je
                     tako postal za partijo, ki je bila za koalicijo “odgovorna”, nevaren. Mogoče je
                     preveč demonstrativno kazal svojo nazorsko specifičnost, zlasti pa svojo vero,
                     in tako šel na živce politkomisarskemu razredu v vojski? Kdo ve? Toda, če je
                     kaj od tega res, potem imamo nekaj pravice reči, da je bil umor Janeza Tominca
                     političen, samo ne v okvirih, kamor ga postavlja ustaljena in pripovedovana
                     zgodba.</p>
                  <p>Škoda, da tisti, ki so bili v Palači odgovorni za zgodovino, niso posvetili
                     večje pozornosti Janezu Tomincu v času, ko so bili sodobniki še živi in je bil
                     spomin še svež. Ali pa je spadal med vroče teme, ki se jih je bilo bolje
                     izogibati? Škoda tudi, da za njegov spomin niso bolje poskrbeli njegovi
                     nazorski prijateljski krščanski socialisti, takrat ko je bil še čas.</p>
                  <p>A nazadnje je bilo tako, kot pravi Majcen za svojega sina: “Tu leži mladenič,
                     tih in plah”. Neka žena iz doline – tedaj je bila dekletce desetih let – ima še
                     danes pred očmi dva prizora: vrh neke vrtače in zemlja, ki so jo razgreble
                     človekove roke v smrtnem boju; potem pa mladenič z razbito glavo ob prašni
                     cesti med Ambrusom in Žvirčami in ob njem begunski duhovnik Križan, ki se ne
                     more umiriti: Mojbog, kaj so naredili!</p>
                  <p>Janez Tominc, študent zgodovine, aktivist Osvobodilne fronte, sin matere, ki ga
                     je v nekem drugem kraju dolgo čakala – kakor je drugih deset, dvajset, trideset
                     tisoč mater čakalo svoje sinove. Kdo je kriv njegove smrti? Če bi šli po verigi
                     vzrokov nazaj, od člena do člena, bi morali napraviti dolgo pot. Nazadnje bi
                     mogoče celo nekaj zagledali in rekli: Kako nevarne so človekove besede.</p>
               </div>
            </div>
         </div>
         <div type="div1">
            <head>Slovenske teme – jesen ’97</head>
            <div type="div2">
               <head>Naključja</head>
               <docAuthor>Blaža Cedilnik</docAuthor>
               <div type="div3" subtype="intro">
                  <p>Bilo je pred nekaj leti. “Vse preberem, kar napišeš”, mi je dejal. “Pa nimaš
                     vedno čisto prav ... “ Govorila sva o domobrancih, o njihovi perisegi, o vlogi
                     cerkve, o cerkvi nasploh, o spravni maši v Kočevskem Rogu, o govorih
                     predsednika Kučana in nadškofa Šuštarja ... </p>
                  <p>
                     <emph>Takrat je bil nadškof Šuštar bolan. “Veš kdo bo naslednji nadškof? Rode.
                        Edino on je primeren za cerkev in politično oblast. Ker ... “ “Kako moreš
                        vedeti”, sem rekla. “Boš videla”, mi je odgovoril</emph>.</p>
               </div>
               <div type="div3">
                  <p>In sem videla. Pa se morda ne bi spomnila na ta pogovor, če ne bi bila takoj po
                     objavi imena novega ljubljanskega nadškofa reklama za tednik Mag. Vasle je
                     pripovedoval, kaj lahko preberemo v Magu. “Kako je predsednik Kučan vplival na
                     izbor novega nadškofa v Vatikanu.” Cnk, mi je zazvenelo v glavi. V hipu me je
                     presvetlilo. Ta pogovor se mi je kot film odvil pred očmi. Dobesedno sem
                     slišala besede, ki sem jih poslušala takrat. Naključje. Ha, ha. Človek bi
                     postal fatalist. Vse je že napisano, vse je dogovorjeno, zmenjeno. “Naturo
                     lahko preganjaš z burkljami, pa je ne uženeš.” Če verjameš, da je to natura. Da
                     je to neka višja sila, nek bog. Lahko moliš ali pa kolneš. Lahko se razpočiš,
                     pa nimaš nobenega vpliva. Ne kot posameznik, ne kot civilna družba. </p>
                  <p>Poslušam prve besede novega nadškofa. Zelo podobne besedam na spravni maši v
                     Kočevskem Rogu. Zelo podobne besedam Marjana Podobnika ob vstopu v koalicijo z
                     LDS. To so besede, ki kažejo na to, da je nekdo zaradi ljubega miru pripravljen
                     požreti prav vse. Besede sodelovanja, ne to je lepa beseda, besede
                     kolaboracije. Morda sem krivična. Pobožno upam, da se motim. Ampak, kot že
                     rečeno. Bomo videli. Gledam nadškofa v obraz, v oči, kolikor je to na
                     televiziji mogoče. Da vidim, kaj je zadaj. Ali so to pač diplomatske
                     protokolarne besede, kjer morajo biti misli zavite v devet tančic in jih zazna
                     samo vešče uho. In oko. Kajti oči težko skrijejo tistemu, ki zna opazovati. In
                     res, če si gledal njegove oči in obenem skrbno poslušal njegove besede, se je
                     človeku vzbudil kanček upanja. Ampak.</p>
                  <p>Če sem to opazila sama, so videli in opazili tudi drugi. Tudi tisti, ki so nanj
                     stavili, so se zavedli, da so stavili na napačnega konja. Da bo treba tega
                     človeka naučiti ponižnosti ali z drugo besedo, kozjih molitvic, da se ne bo
                     nazadnje še začel šopiriti in bo mislil, da kaj šteje v tej družbi, kot bi
                     dejal minister Gaber. On in pa njegova organizacija, se pravi cerkev. In če že
                     gospod nadškof nima kosmate preteklosti ali dvojnega življenja, se bo pač kje
                     drugje kaj našlo. Sicer pa mislim, da urad za dezinformacije deluje s polno
                     paro in ima za vse take in drugačne priložnosti dovolj in še preveč
                     gradiva.</p>
                  <p>In ni bilo treba dolgo čakati. Nenadoma so naši vrli raziskovalni novinarji
                     “odkrili” homoseksualnost med duhovniki. Vsi mediji so bili polni člankov,
                     fotografij, izjav, vrednostnih sodb, se pravi obsojanj. Vsi so se zgražali nad
                     ljudmi (kaj pa je duhovnik drugega kot navaden človek v državi, kjer je cerkev
                     ločena od države), ki naj bi (dokler ni krivda dokazana, je človek nedolžen? –
                     kakor kateri, seveda) plačevali mlademu fantu (seveda ne tako zelo mlademu) za
                     tovrstne usluge. Ta mladi fant pa je bil v različnih medijih prikazan različno
                     – nekje kot žrtev, drugje kot prodajalec svojega telesa, pa še različne
                     kombinacije in nianse enega in drugega in najbrž še česa. (In seveda
                     izsiljevalec, zaradi česar se je stvar znašla na sodišču.) Vsekakor je bila
                     večina teh člankov na nivoju rumenega tiska. Pa kaj, to se dogaja povsod.
                     Rumeni tisk brska po zasebnem življenju ljudi in išče umazano perilo. Da ga
                     potem javno pere. Da se poveča naklada in zaslužek časopisa. Itd. Pri nas so se
                     šli tako pralnico tudi najbolj eminentni in resni časopisi. In šli so se
                     vrednostne sodbe. In če si bral ali vsaj malo preletel te članke, reportaže,
                     komentarje ... , si dobil občutek, da živiš v silno puritanski državi, ne pa v
                     državi, ki ima v ustavi svobodo spolne opredelitve ali kakorkoli se že temu
                     reče. In časopis oziroma revija, ki si je vedno najbolj prizadevala za
                     enakopravnost homoseksualcev, za legalizacijo prostitucije, in še in še takih
                     zadev, je bila prav neverjetno napadalna, obsojala osumljene duhovnike, se
                     vtikala v cerkvene zadeve, in sploh. Namesto da bi se postavila v bran ubogih,
                     pod kožo krvavih, celibatu zavezanim. Vsi so se tako ubrano kot orkester
                     oglasili – kakšen slučaj? In seveda pričakovali, da bo vesoljna cerkev z
                     nadškofom na čelu sklonila glavo, se posula s pepelom in se skušala obnašati
                     tako, da je ne bi nihče opazil. Pa ni bilo tako. Vehementno je Cerkev
                     sporočila, da bo sodišče presodilo o kriminalu, če in kolikor je ta prisoten,
                     kar se pa tiče cerkvenih zadev, bo presodila Cerkev, saj te stvari v državni
                     sferi niso sporne. In orkester je prav tako sozvočno, kot je začel, tudi
                     utihnil.</p>
                  <p>Bilo je pred nekaj dnevi. Sončno popoldne. Sedeli smo v hladni senci košatega
                     oreha pred zidanico, pili domače vino, pravkar prinešeno iz kleti, oči so se
                     nam sprehajale po okoliških gričkih, posajenih z vinsko trto, misli so šle na
                     pašo. Prišla je še ena skupina turistov. Pozdravili so in prisedli. Tudi njim
                     je gospodinja prinesla vino. Očitno jih je dobro poznala. Potem pa se je
                     začelo. Starejši moški je začel pripovedovati celotnemu omizju. Kar tako,
                     mimogrede, je omenil, da je spomeničar, pa da je vedno povedal, kar je mislil,
                     da bi lahko uveljavljal, kako ga je komunistični sistem maltretiral, pa še in
                     še partizanskih zgodb. Kako je sam razorožil ne-vem-koliko nacistov. Kako je
                     reševal razne Kidriče, Rozmane, itd. Vmes pa iznenada: “Samo še tegale Rodeta
                     se nam je bilo treba. Komaj je prišel, že dela razdor med ljudmi. Med cerkvijo
                     in državo. Tu na Štajerskem smo se mi partizani prav lepo razumeli s cerkvijo.
                     V Ljubljani pa so fajmoštri delali razdor. Tako kot sedaj Rode.” Vsi so bili
                     tiho in so komaj čakali, da bo odšel. Sama pa sem butnila: “Kakšen razdor
                     neki?” “ Gozdove hoče. Pa vse spomenike hoče podreti.” “Kar je ukradenega, je
                     treba dati nazaj. Kar se pa spomenikov tiče, bi pa sama prav z veseljem
                     kakšnega zminirala. Na primer tistega orjaškega Kidriča pred narodnim kulturnim
                     hramom. Včasih, ko še ni bil razsvetljen kot cerkvica na gričku, sem se ga
                     vedno na smrt prestrašila, ko sem šla tam mimo.” Nekako se je strinjal s tem,
                     da bi bilo morda kakšen spomenik le treba odstraniti. Rode pa dela razdor med
                     cerkvijo in državo, ljudi deli na dva tabora, pa pika. Potem je dal gor spet
                     prejšnjo ploščo. Partizanščina. Še več partizanščine. Vmes pa, sem in tja,
                     kakšno čez Rodeta. Gospodinja je prinesla kosilo. Med žvenkljanjem posode mi je
                     sosed šepnil na uho:”Ta jih ima veliko na vesti. Ljudje tod okrog ga dobro
                     poznajo.” .</p>
                  <p>Torej, kar ni uspelo z velikim pompom, bo uspelo tako lepo med ljudmi. Ob dobri
                     hrani in pijači. </p>
                  <p>Seveda pa to ni dovolj. Paziti bo treba na vsako njegovo besedo in jo obrniti,
                     prežvečiti in tako vreči med ljudi. Ni vraga, da ne bleknil kaj takega, da se
                     ga bo dalo, če že ne križati, pa vsaj diskvalificirati – saj se spomnimo
                     pripovedovanj in pisanj iz časa med drugo svetovno vojno – je že nekaj
                     zagrešil, brez dima ni ognja, bo že nekaj na tem. Seveda zdaj ne gre za
                     pobijanje, za atentate (ali pač?), ampak za medijsko podobo, ki je seveda
                     bistveno bolj pomembna kot prava človekova podoba. Sploh ni važno, kakšen si v
                     resnici, kaj zares misliš, govoriš ali delaš, pomembno je le to, kaj o tebi
                     pišejo, kakšnega te kažejo mediji.</p>
                  <p>Tisto z gozdovi in spomeniki v zvezi z nadškofom je bilo seveda dobrodošlo, da
                     se je ves čas pisalo in govorilo o njem z negativno konotacijo. Ampak potem so
                     prišle Brezje. Ja, kaj si le upa ta človek božji. Gre in pljuje na našo ustavo.
                     Na njen najbolj občutljiv in nedotakljiv del. Na človekove pravice in
                     svoboščine. Ali še huje. Na pravice in svoboščine žensk, pravzaprav na točno
                     določeno pravico oziroma svoboščino, kakor pač hočete – na pravico do splava.
                     Saj vendar vemo, kako težko so si ženske izborile to pravico. Pred skupščino
                     oziroma parlamentom se je zgodila pretežno ženska civilna družba (da ne bi kdo
                     mešal tega z demonstracijami ob Depali vasi ali pa s študentskimi
                     demonstracijami – res je šlo pri slednjih in pri pretežno ženski civilni družbi
                     za metanje jajc in paradižnikov, ampak lepo vas prosim, kako morete primerjati
                     legitimno zahtevo žensk z različnimi “ulicami”, če ne bi bili v demokraciji bi
                     rekla s sovražno propagando.) Spet se je oglasil medijski orkester, ubrano, na
                     mestu kot vedno. Bolj ali manj običajni moški in bolj ali manj običajne omizne
                     ženske vmes pa so se setali na okrogli mizi, kjer so govorili znane, že stokrat
                     povedane in prežvečene besede. Pravzaprav je šlo bolj za “pro &amp; contra”, na
                     eni strani komunistična in komsomolska “elita” (skratka – nestrankarski ljudje,
                     stokovnjaki z različnih področij), na drugi strani Cerkev in pomladniki (besedo
                     je treba vzeti z rezervo in pomeni na tem mestu ideološko obremenjene ljudi in
                     nesposobneže, ki se skušajo prigrebsti na oblast). In kot vedno “elita” ni
                     poslušala sogovornikov, ampak je tolkla po svoji stari šegi in navadi po njih
                     in po njihovem mnenju. In ker je bila ura že pozna, je vprašanje, koliko so
                     poslušalci zares ujeli.</p>
                  <figure>
                     <graphic url="slike_z_26/z_26_28.png"/>
                     <head>Gorski izlet <name type="author">Mirko Kambič</name></head>
                  </figure>
                  <p>Sama bi rada napisala le eno reč v zvezi s splavom. Namreč moje mnenje, ki je
                     bilo izraženo tudi v omenjeni oddaji. Ves čas se je namreč vsiljevala
                     primerjava med smrtno kaznijo in splavom, kar naj bi bila svojevrstna
                     hipokrizija Cerkve. Sama sem proti smrtni kazni in bi to svoje mnenje
                     argumentirala z natanko istimi besedami kot gospa Virantova (žal besed ne morem
                     navesti, gre pa grobo poenostavljeno nekako za to: če sama ne želim nikogar
                     ubiti ali prisostvovati temu dejanju, ki ga izvrši nekdo drugi, tega tudi od
                     drugih ne smem zahtevati). Vendar gre pri splavu še za nekaj drugega. Preden se
                     nad človekom izvrši smrtna kazen, se sproži cela vrsta vseh mogočihh pravni
                     mehanizmov, pri splavu pa ima ženska pravico in seveda ravna v luči videnja
                     stvari v tistem trenutku. Mnogim je bilo žal, ker so tako ravnale, vendar so
                     takrat videle svet v tako grozni luči, da niso videle drugega izhoda. Če bi
                     imele takrat nekoga, ki bi se pogovoril z njimi, pa najsibo to zdravnik,
                     psiholog, duhovnik, socialni delavec ali nekdo, ki bi jim pokazal možnosti, ki
                     jih imajo, kakšno pomoč jim nudi družba (sem sodijo tudi materinski domovi, pa
                     najbrž bi moralo biti že kaj – ampak za družbo je splav pač najbolj enostavna
                     in zagotovo najcenejša varianta), pa bi se marsikatera ne kar premislila,
                     razveselila bi se, ker bi svoj položaj zagledala v drugačni luči in v takih
                     okoliščinah ne bi niti pomoslila na splav. V zvezi s tem sem hotela povedati
                     zgodbo, ki je še iz časov, ko splava še ni bilo v ustavi in sem bila sama komaj
                     nekaj čez dvajset let. Bila sem pri ginekologinji, pravzaprav pri sestri, ki si
                     je zapisovala moje podatke, ko sem zaslišala iz ordinacije vpitje zdravnice in
                     vmes skoraj otroški smeh. Vprašam sestro, če je zdravničina hči kaj ušpičila.
                     Sestra mi pa pove, da je to neka šestnajstletnica, ki je imela to leto že dva
                     splava, zdaj pa je prišla povedat, da je spet noseča. In ...</p>
                  <p>Sicer pa nisem hotela govoriti o splavu, ampak to je bila tako prevladujoča
                     tema zadnjih dni, da sem morala še sama reči kakšno na to temo. Sicer pa vsi
                     zamegljujejo zadevo in nalašč ali po nesreči zamenjujejo dve stvari: biti proti
                     splavu ali pa prepovedati splav. Seveda je druga stvar prav tako absurdna ali
                     pa še bolj, kot deklarirati splav kot temeljno pravico ali svoboščino.</p>
                  <p>Seveda pa s tem še ni konec. Nastala je namreč nova partizanska organizacija.
                     Kot sama razumem, nekakšen korektiv Zvezi borcev, ki je bila vedno komunistična
                     organizacija, zdaj pa je nenadoma popolnoma nestrankarska, menda večina članov
                     ni bila nikoli v partiji, celo tako daleč gre v svoji aroganci, da očita novi
                     partizanski organizaciji navezanost na stranko. Saj bi bilo vse lepo in prav,
                     če seveda ne bi šlo za Janševo stranko. (Pravzaprav je Janša nekakšen lakmusov
                     papir za komuniste. Če ne moreš nekoga zagotovo klasificirati kot komunista, ga
                     samo vprašaš. Kaj misli o Janši. Če ponori, popeni ali poživini, ni nobenega
                     dvoma. Podoben testni material postaja tudi novi nadškof. Preslišala sem
                     njegovo ime, a eden od pravovernih članov Zveze borcev je dejal v zvezi z
                     obnašanjem Cerkve med drugo svetovno vojno: Predprejšnji škof je priznal,
                     prejšnji je obžaloval, sedanji pa je ponosen.) Sama pa mislim da je prav, da se
                     tudi na zunaj vidi, da niso vsi partizani iz istega testa. Končno. Za marsikoga
                     prepozno. Za Slovensko državo prepozno. Ker je zgrajena na lažeh in prevarah.
                     Ker je teže povedati resnico potem, ko si se enkrat že zlagal.</p>
                  <p>Upam, da so se enkrat hudo zmotili. Zmotili v človeku. Namreč to, kar je
                     izgledalo kot pripravljenost požreti prav vse, to je očitno visoka šola
                     diplomacije. Diplomacije, ki ne trpi balkanskih šeg in navad, ki ne trpi
                     fige-moža. Ki ne pove človeku vsega surovo in žaljivo naravnost in javno v
                     obraz, ampak pove v vljudnem jeziku, ki ne žali, ki ni surov, ki pa pove
                     tistemu, ki posluša, več kot grobosti in zmerjanje. Pove tudi veliko o človeku,
                     ki govori. Seveda mora biti tudi sogovornik temu primerno “poučen”. Najmanj,
                     kar mora obvladati, je poslušanje. Natančno poslušanje, direkten in indirekten
                     pomen besed. In opazovanje. Oči, artikulacija besed, gibi. In o sebi mora imeti
                     pravo mnenje, ne sme se ne precenjevati ne poniževati. Če se je šolal v
                     balkanski realkomunistični šoli, potem bo razumel narobe. Sebe bo imel za
                     pametnega (modrega), vsi ostali so neumni. Na svečanosti v Kočevskem Rogu bo
                     stal razkoračeno in imel roke v žepih. Italijanski zunanji ministrici bo rekel,
                     da ji pašejo kavbojke. Javno, jasno in glasno izrečeno besedo bo požrl (razen,
                     če ne gre pri nas za vzpon totalitarizma, oziroma komunizma, oziroma fašizma)
                     in lepo kandidiral za predsednika. Itd. Itd. Tak diplomat torej bo dobil na
                     bedaste besede prijazne odgovore in bo prepričan, da je vse potegnil za nos. In
                     bo mislil, da je že sprejet v NATO, potem pa nič. Pa bo mislil, da je že v
                     Evropski skupnosti, pa ga še lep čas tam ne bo. Kljub temu, da smo oblizali
                     podplate vsem politikom tega sveta. Saj imamo še eno malo šansico. A kaj, ko so
                     rekli zraven, da moramo biti zelo pridni, da se moramo zelo potruditi in
                     pravilno narediti domače naloge. predvsem iz (nisem mogla verjeti lastnim
                     ušesom) gospodarskega področja. Mi pa imamo ja gospodarstvenike svetovnega
                     formata. Celo sami oni, edini možni sposobni predsednik vlade, so na tem
                     področju kapaciteta “de luxe” ... </p>
                  <p>Ne bom končala z običajnimi besedami za takole nakladanje, čeprav me srbi jezik
                     in seveda tudi prsti in se mi bo najbrž kar samo zapisalo. Ampak postala sem že
                     tako vraževerna, da se mi zdi že dovolj, da samo pomislim (saj veste: čim kaj
                     omeniš, se zgodi, če je slabo, ali pa izgine, če je dobro). Povem naj le
                     pravljico za lahko noč. Možev ded je bil star, a zelo trden. Skoraj nikoli
                     bolan, nikoli pri zdravniku. Možev kolega je rekel, ko ga le videl: “Poslušaj,
                     ta pa ne bo nikoli umrl, tega bo pa treba ubiti.” Seveda bi bil to svojevrsten
                     črn humor, če ne bi tega deda čez nekaj let povozil avto. Tudi ena kost ni
                     ostala cela. Čez deset dni je v bolnišnici umrl.</p>
               </div>
            </div>
            <div type="div2">
               <head>Kaj ima 27. april opraviti z Velikim šmarnom ?</head>
               <docAuthor>Tine Velikonja</docAuthor>
               <div type="div3">
                  <head>Kaj je narobe z našo ustavo?</head>
                  <p>Ko se nam je pred leti tako mudilo s sprejemanjem ustave in so celo krščanski
                     demokrati dvigali roke v potrditev, smo opozarjali, da se sploh tako ne mudi z
                     njo in naj demokratična stran še enkrat premisli, preden bo pristala na tak
                     tekst. Opozarjali smo namreč, da so v ustavo podtaknjeni členi, ki ne slonijo
                     na splošnem soglasju in ne govorijo o vsem sprejemljivih rečeh, in nas bo zato
                     zaradi njih še pogosto bolela glava, ni pa pričakovati, da bomo še kdaj kasneje
                     tako složni, da bi se jih lahko znebili. Takrat pa bi se jih lahko, kajti brez
                     privolitve demokratičnih strank ne bi šlo. Potrebna je bila dvotretjinska
                     večina in levici se je mudilo. Njej, torej strankam komunističnega nasledstva,
                     je bilo veliko do tega, da se ustava čimprej sprejme. Čutili so, da se ljudska
                     naklonjenost nagiba na njihovo stran, predvsem zaradi vpliva medijev in
                     razglašene zgodbe o uspehu, in so zato hrepeneli po čimprejšnjih volitvah.
                     Razmerje sil v državnem zboru je bilo izenačeno, z novimi volitvami pa je
                     levica pričakovala popolni prevzem oblasti. Tudi predsedniku predsedstva države
                     se je mudilo, saj ustava ne predvideva predsedniške španovije. Med tiste člene,
                     ki nas delijo, in za katere je levica ravno zato s tako ihto zahtevala, da
                     pridejo v ustavo, spadajo predvsem člen, ki obravnava pravico do splava, člen,
                     ki ohranja pridobljene pravice, in člen o državnih praznikih, med katere je
                     uvrščen tudi 27. april kot dan upora proti okupatorju. Zlasti pravico do splava
                     bi lahko ravno tako zanesljivo zavarovali, če bi jo sprejeli kot ustavni zakon,
                     vendar je levica s tem, ko je zahtevala, naj se ta svoboščina vključi v ustavo,
                     primazala javno klofuto Cerkvi. Ko je zdaj nadškof dr. Franc Rode za veliki
                     šmaren na Brezjah povedal, da je ustava s takim členom pohujšljiva, so ga
                     posuli z ognjem in žveplom. Tudi, ko smo modrovali, da bi bilo prav, če ukinemo
                     privilegije in znižamo pokojnine nekdanjih vodilnim komunistom, in trdili, da
                     imajo vojni invalidi lahko višje pokojnine kot delovni, da pa naj bo dodatek za
                     tujo pomoč za vse enak, saj so tudi stroški enaki, je bil takoj ogenj v strehi.
                     Posegate v pridobljene pravice, ki nam ji zagotavlja ustava!</p>
                  <p>Jasno je tudi bilo, da je v 27. april vsajena kal delitve. Temu so letos
                     skušali napraviti konec socialdemokrati in predlagali, naj bi kot vseslovenski
                     praznik upora določili 26. junij, datum, ki bi nas spominjal na obdobje
                     1941-1945 pa bi bil 15. september. Takrat je partizanski odpor proti okupatorju
                     rodil najžlahtnejši sad, dokončno je bila slovenskemu ozemlju priključena
                     Primorska. O predlogu so v državnem zboru razpravljali 1. in 2. junija letos.
                     Razprava je bila poučna in značilna. Boj levice za 27. april je po svoje
                     razumljiv. Črtali smo Dan borca, Dan vstaje, Obletnico zasedanja AVNOJA, Dan
                     osvoboditve, pa še celo rajdo občinskih praznikov. Ogorčeni nas rotijo:
                     “Požagali ste nam jambore, najraje bi podrli še stebre ob žici okupirane
                     Ljubljane. Samo 27. april je še ostal, čisto naš, za božjo voljo, kaj nimate
                     nobenega srca, pustite nam vsaj tega!” In to kljub temu ali ravno zato, ker je
                     27. april praznik spora in razdora. Delil bo Slovence, dokler ga bomo imeli.
                     Odpiral bo stare rane in povzročal nove zamere. Primerjali bi ga s sprevodi po
                     Severni Irski, s katerimi protestanti vsako leto proslavljajo zmago nad
                     katoličani. Čeprav je od tiste zmage minilo že nekaj stoletij, njeno
                     spominjanje vsakokrat povzroča hudo kri. Jasno je torej, da ne smemo naivno
                     pričakovati, da bo s skorajšnjim izumrtjem generacije, ki je sodelovala v
                     državljanski vojni, sporov konec in da bodo mladi tako zlahka požrli razlago o
                     27. aprilu. Država, ki želi s prazniki, kot je poudaril Janša “utrjevati
                     nacionalno zavest”, si tega enostavno ne more privoščiti. </p>
                  <figure>
                     <graphic url="slike_z_26/z_26_29.png"/>
                     <head>Vse po vrsti <name type="author">Mirko Kambič</name></head>
                  </figure>
               </div>
               <div type="div3">
                  <head>27. april, praznik spora in razdora</head>
                  <p>Razprava je bila zanimiva iz dveh razlogov. Prvič zato, ker so prišla na dan
                     dejstva, za katera nismo dobro vedeli, čeprav gre za objavljene dokumente, s
                     katerimi nas je zasipal predvsem Janez Janša, ki je v tej razpravi prekosil
                     samega sebe, in drugič zato, ker se je pokazalo, kdo stoji na eni in kdo na
                     drugi strani, komu je do resnice in komu do ohranitve privilegijev, zlasti pa,
                     kako se obnašajo tisti, ki so šli v vlado zato, da bodo gradili mostove.
                     Pokazalo se je tudi, kako malo so vredni naši zgodovinarji. V razpravi si lahko
                     nekaznovano rekel karkoli, pa te nihče ni prijel za jezik, in nikomur ni bilo
                     treba ničesar preklicevati, pa čeprav je zinil še tako neumnost. Namesto, da bi
                     imeli poslanci na razpolago verodostojno zgodovinsko študijo o 2. svetovni
                     vojni pri nas in njenih posledicah, iz katere bi lahko povzeli vse relevantne
                     podatke, so morali sami brskati po zaprašenih knjigah, ki jih je izdajal
                     prejšnji režim. Branilci dosedanje resnice so se slabo izkazali. Postreči niso
                     znali z verodostojnmi argumenti, s katerimi bi nas prepričali o vrednotah 27.
                     aprila. Nazadnje so se zatekli pod okrilje zgodovinarjev in njihovih tekstov,
                     napisanih po osamosvojitvi. Prednjači znanstveno poročilo Ključne značilnosti
                     slovenske politike v letih 1929-1955 (Inštitut za novejšo zgodovino, Ljubljana,
                     1995). Površna in netočno napisana knjiga, čeprav delo uglednih zgodovinarjev.
                     Predvsem ne pove dovolj odločno temeljne resnice, da je bila pri nas med 2.
                     svetovno vojno v okupacijskih razmerah komunistična revolucija in je divjala
                     državljanska vojna in da je kot njen sad nastopila petinširidesetletna
                     totalitarna vladavina. Takole piše o začetkih leta 1941:</p>
                  <p>V takih razmerah je imel prednost tisti, ki je prvi začel organizirati
                     prebivalstvo za odpor. To je bila Protiimperialistična oziroma Osvobobodilna
                     frotna slovenskega naroda, ustanovljena 26. aprila 1941 v Ljubljani na pobudo
                     številčno skromne in ilegalne Komunistične partije Slovenije, ki pa je z
                     železno disciplino tudi pod okupacijo ohranila organizacijsko celovitost. Poleg
                     edine organizirane stranke KPS so bili pri ustanovitvi zastopani krščanski
                     socialisti, tisti del Sokola, ki se je uprl unitarizmu, in kulturni delavci
                     (ustanovne skupine). Njim se je nato priključilo še okoli deset drugih skupin,
                     medtem ko pogovori z nekaterimi skupinami za vključitev niso uspeli.</p>
                  <p>Pa še citat, ki ga je navedel Samo Bevk, povzet iz Enciklopedije Slovenije:</p>
                  <p>” ... da bi bila upor in osvobodilni boj proti okupatorjem brez OF na strateško
                     tako pomembnem a močno razkosanem slovenskem ozemlju mnogo težja ali kar
                     nemogoča.”</p>
                  <p>Citirali so tudi Janka Prunka:</p>
                  <p>“Protiimperialistična fronta, ki so jo ustanovili konec aprila se se je po
                     nemškem napadu na Sovjetsko zvezo preimenovala v Osvobodilno fronto, je pozvala
                     Slovence na takojšen odpor proti okupatorju, poudarila, da se hoče boriti za
                     osvoboditev okupiranega slovenskega naroda, mu ustvariti svobodno zedinjeno
                     Slovenijo, ki bo sama suvereno odločala o svoji nadaljni usodi in političnih
                     povezavah.”</p>
                  <p>Sestanek v Vidmarjevi vili je bil eden od mnogih sestankov tiste tedne po
                     okupaciji. Ravno v tistem času je bila ustanovljena Slovenska zaveza, ki se je
                     začela zares pripravljati na odpor in imela v svojih legijah takoj na razpolago
                     desettisoč potencialnih vojakov. Sestanek je sklicala partija, ime izbrala
                     partija, Protiimperialistična fronta oz. Osvobodilna fronta je bila od vsega
                     začetka instrument partije. Nobena delitev med pred in podolomitsko OF ni
                     smiselno. V Dolomitski izjavi se je samo odkrito povedalo tisto, kar je držalo
                     že ves čas. </p>
                  <p>Kasneje so seveda skušali napisati zgodovino po svoji meri in 27. april je bil
                     izbran zato, da bi pokazal, kako se je OF pripravljala na upor še pred nemškim
                     napadom na Sovjetsko zvezo. Kako lahko iz nič narediš pomembni dogodek, so
                     zgled Čebine, ki so jih privlekli na dan ob petdesetletnici, pa so so zdaj spet
                     utonile v pozabo. Sestanek v vili pod Rožnikom je bil v resnici 26. aprila.
                     Janša je opozoril, da o tem verodostojno piše v Zgodovini narodnoosvobodilne
                     vojne na Slovenskem, ki sta jo leta 1978 skupaj izdala Inštitut za zgodovino
                     delavskega gibanja in Vojaško zgodovinski inštitut jugoslovanske armade.
                     Razpravljalci v državnem zboru so se reševali tako, da so srečanje podaljšati
                     kar na noč med 26. in 27. aprilom in na lepem naj bi bilo vse, o čemer so se
                     pogovarjali, rečeno v tisti noči. Zapisnika niso pisali, zato tudi ne sklepov,
                     niti tega dolgo niso vedeli, kdo vse je bil zraven. Šlo je za peščico poklicnih
                     revolucionarjev in nekaj strankarskih, društvenih ali kulturnih disidentov. V
                     primerjavi z Slovensko zavezo nepomembna druščina, ki se je pač po svoje
                     skušala uveljaviti. Nekaj pa je res. Naši komunisti so bili bolj prevejani kot
                     Stalin. Zato niso verjeli v trdnost zveze med njim in Hitlerjem. Zares so se
                     pripravljali na odpor. Če so se na tistem sestanku pogovarjali kaj konkretnega,
                     so se o tem, kako prehiteti in spodriniti druge skupine v Sloveniji, za katere
                     so vedeli, da imajo iste namene. Ob napadu na Jugoslavijo so si eni kot drugi
                     nabrali veliko orožja in to je sedaj čakalo. Vedeli so tudi, da sami ne bodo
                     dosegli ničesar. Zato so se odločili za frontovsko delovanje, za ustanovitev
                     koalicije, da bi s tem razširili vplivno območje, vendar s figo v žepu in z že
                     napisano Dolomitsko izjavo, ki pa so jo zadržali “ in pectore”. </p>
               </div>
               <div type="div3">
                  <head>Janez Janša in njegova utemeljitev </head>
                  <p>Kaj smo izvedeli na razpravi v državnem zboru? </p>
                  <p>S ključnimi podatki in razlago je v imenu predlagatelja postregel Janez Janša: </p>
                  <p>1. Sestanek je bil naročen po direktivi jugoslovanskega partijskega vodstva.
                     Dokument: “Ustanovni sestanek protiimperialistične fronte slovenskega naroda in
                     začetki njenega nastajanja so bili popolnoma v skladu s sklepi partijskega
                     posvetovanja KP Jugoslavije.” </p>
                  <p>2. Na sestanku ni bilo uradno govora o uporu proti okupatorju, pač pa o borbi
                     proti imperializmu in o spremembi družbenega reda: “Osvoboditev slovenskega
                     naroda je mogoča samo na ruševinah imperializma. Treba se je tudi boriti proti
                     propagandi angleškoameriških imperialistov, ki se trudijo ohraniti kapitalizem
                     in imperializem.” </p>
                  <p>To se je pisalo, ker je takrat obstojal pakt med Nemčijo in Sovjetsko zvezo,
                     Nemčija je bila naš okupator, Sovjetska zveza pa je bila ukazodajalec
                     komunistični partiji, ki je ustanovila tudi imperialistično fronto. Zaradi tega
                     se je tako pisalo in zaradi tega ne boste našli vse do 22. junija 1941 nobenih
                     sklepov o oboroženem odporu, niti o kakšnem drugem odporu, potem so pač prišli,
                     ko je Kominterna rekla, odpor je obramba svete Sovjetske zveze. </p>
                  <p>3. Protiimperialistična fronta ni nikoli zares zaživela. Sklepi sestanka
                     Plenuma protiimperialistične fronte, ki naj bi bil 15. junija 1941, ne govorijo
                     o oboroženem boju, še manj 27. oziroma 26. aprila. V njih pa piše tole:
                     “Osvoboditev slovenskega naroda je mogoča samo na ruševinah imperializma,
                     razredni boj ... se mora boriti tako proti nemškoitalijanskemu kakor tudi proti
                     propagandi angleškoamerikanskih imperialistov ... ” in potem 6. točka:” Brez boja
                     proti izdajalski lastni kapitalistični gospodi se zatirani narod ne more
                     osvboditi!” Znano je, da je glasilo francoske KP Humanite pozdravilo prihod
                     Nemcev Pariz, in dosti drugače ni ravnal Kidrič, ki je o tem napisal sledeče:
                     “S porazom francoskega imperializma je znatno slabel tudi njegov mentor in
                     relativni izkoriščevalec angleški imperializem. Os Berlin-Rim je ostala kot
                     gospodar zahodnoevropskega položaja. ... je Sovjetska zveza ravnala pametno, ko
                     je pač okupirala Finsko, del Poljske in na ta način zavzela pozicije, ki ji
                     bodo omogočile, da se zahodni imperializem potolče med sabo.” </p>
                  <p>Ob napadu na SZ 22. junija 1941 je bil CK KPS tisti, ki je imenoval vojaško
                     vodstvo in je Plenum to odločitev potrdil šele čez teden dni. Še 4. julija
                     govorijo o protiimperialistični fronti.</p>
               </div>
               <div type="div3">
                  <head>Na nizkoten in neargumentiran način blatite naš praznik!</head>
                  <p>Dejstev, s katerimi je postregel Janša, ni skušal nihče ovreči. Poslanci strank
                     komunističnega nasledstva so poskušali drugače. Preberimo nekaj cvetk, s
                     katerimi so postregli:</p>
                  <p>Ciril Ribičič: ”Upam, da ne bo nihče nikoli na tako podel način, na tako
                     nizkoten način, na tako neargumentiran način blatil novih praznikov iz pred
                     šestih, sedmih let, kot so tukaj ... mislim na gospoda Janšo in gospoda Hvalico,
                     govorili o 27. aprilu.”</p>
                  <p>Ciril Ribičič: “27. april je praznik preddolomitske osvobodilne fronte.”</p>
                  <p>Borut Pahor izrekel:” Partizanstvo je bilo veren izraz iskrenega domoljubja in
                     ni imelo ideološke motivacije. Te ideološke motivacije ni moč zaslediti v
                     razmišljanjih ob 27. aprilu in kasneje.” </p>
                  <p>Borut Pahor: ”Tudi ni mogoče reči, da je bil v 27. april leta 1941 ali kasneje
                     v partizanski boj že vnešen zarodek prevzema monopolne oblasti ... Do zmage nad
                     okupatorjem je šlo za narodnoosvobodilni boj in za naše narodno preživetje; po
                     zmagi nad okupatorjem pa je šlo za politični boj, za boj za oblast.”</p>
                  <p>Seveda je razprava ni ostajala pri 27. aprilu, ampak je zajemala vedno širše
                     kroge. Tako je padla beseda o železni zavezi. Delila je obe Nemčiji, se
                     nadaljevala na češkoslovaško-nemški meji, nato pa preskočila na zahodno
                     jugoslovansko, ki je bila obenem tudi slovenska meja proti Avstriji in Italiji
                     in makedonska proti Grčiji. Podrla se je šele padcem berlinskega zidu.
                     Protestiral je Miran Potrč: ”Da smo bili na oni strani železne zaveze, je pa
                     res debela! Bili smo, vsaj kar se mene zadeva, tam do leta 1952, 1953, mogoče
                     tudi 1955 ... ”</p>
                  <p>Spomnili bi ga, kakšno vlogo je igrala slovenska meja proti zahodu: na njej so
                     do leta 1989 umirali ustreljeni v hrbet begunci iz držav vzhodne Evrope, ki so
                     hoteli na zahod. Do tega leta so na meji brskali po prtljagi in zlasti, če je
                     bilo kaj slovenskega, tiskanega zunaj, so ti pobrali, kot je povedal Peterle,
                     moral si plačati kazen, kot o je o lastni izkušnji govoril Hvalica, ali te celo
                     zaradi vsebine zaprli, kot je na lastni koži doživel Drago Jančar.</p>
                  <p>Anton Delak: “Evropa po 2. svetovni vojni se je gradila na idejah
                     antifašizma..”</p>
                  <p>Odgovoril mu je Janez Janša: “Zahodna demokratična Evropa se po letu 1945 ni
                     več ukvarjala s fašizmom, z njim je bilo obračunano leta 1945 in tudi na
                     Nuerberškem procesu, ukvarjala pa se je z nečim drugim, s komunizmom in povojna
                     Evropa do leta 1990, vsaj zahodna demokratična Evropa se je organizirala proti
                     komunizmu, ne proti fašizmu. Ustanovna listina Nata govori o tem, da je to
                     vojaška organizacija, ki jo organizirajo demokratične države za obrambo
                     svobodnega sveta pred agresivnimimi težnjami komunizma.”</p>
                  <p>Kot vedno, so se oglašali prosti strelci, kot Feri Horvat, Dušan Jakič, Ivan
                     Kebrič in drugi, ki so rotili prisotne, naj nehajo premlevati pretekle dogodke
                     in naj se ozrejo naprej. Da moramo urediti naše gospodrstvo, poživiti
                     proizvodnjo, misliti moramo na mlade, ki jih naše razprtije ne zanimajo, kako
                     bomo opravičili svojim volilcem izgubo dveh dni brezplodnega čvekanja ... </p>
               </div>
               <div type="div3">
                  <head>Kdo se je oglašal?</head>
                  <p>Pa še to seveda, kdo je oglašal in kdo je bil tiho. Oglašala se je leva stran,
                     če je imela kaj povedati ali ne. Kot sem pokazal z nekaj zgledi, ji ni šlo za
                     argumente, ampak je samo spuščala meglo. Jelinčič je svojem pobalinskem slogu
                     izgovarjal grdobije, ki smo jih od njega vajeni, in nihče od njegovih ga pri
                     tem ni ustavil. Levica bi se lahko bolj potrudila. Morda pa je v dokumentih
                     vendar kaj takega, kar bi podprlo 27. april. Če ne drugega, bi lahko opravičili
                     naše komuniste, da so se morali držati mednarodnih dogovorov in zato niso mogli
                     s prstom kazati, po kom bodo tolkli, ko se bodo odločili za odpor. Postregli bi
                     lahko s pričevanji, s katerimi bi dokazali, da so takrat gledali drugače na
                     mednarodni položaj, kot se da razbrati iz uradnih zapisov. Skušali bi nas vsaj
                     prepričati, s kako velikim nelagodjem so prenašali pakt med Hitlerjem in
                     Stalinom, ki je bil takrat v veljavi. </p>
                  <p>Kaj pa poslanci pomladnih strank? Izkazali so se, kot sem že napisal, socialni
                     demokrati. Poleg Janše še Ivo Hvalica, Jože Zagožen in Rudolf Petan. Tudi
                     krščanski demokrati so predlog o spremembi praznika podprli, Lojze Peterle je
                     večkrat šel na govorni oder. Miroslav Mozetič pa se je že opletal, prodajal
                     svoj partizanski rodovnik, in napovedal, da se bo pri glasovanju vzdržal. Med
                     drugimi smo pogrešali Marjana Schiffrerja, saj je on tisti, ki naj zastopal
                     interese in ideje naše politične emigracije. Iz izpisa zaznamo, da je bil tam;
                     ko ga je vodeči vpraševal, če želi kaj povedati, pa smo izvedeli, da je dvignil
                     roko samo zato, da prijavi svojo prisotnost. Na odru ga ni bilo. Slovenska
                     ljudska stranka je vladna stranka in zato previdna. Edini, ki je vsaj nekaj
                     povedal, je bil Fanc Zagožen. Bedno je izpadel s svojim nastopom Janez
                     Podobnik. Ni se dotaknil snovi, ampak je samo megleno ocenil dvodnevno delo in
                     kar na pamet in z vidnim olajšanjem izrazil svoje vnaprejšnje mnenje, da
                     sprememba zakona ne bo sprejeta. Prisotne je obvestil, da je v času razprave
                     kot predsednik državnega zbora sprejel še tri nove predloge, ki se mu zdijo
                     podobni in zato dobri, in naj zato čimprej glasujejo o predlaganem zakonu.
                     Izrazil je strah, da bomo po tem glasovanju odšli domov še bolj razcepljeni kot
                     prej. In ko so nazadnje glasovali, je bil izid sledeč: prisotnih 50, proti
                     spremembi zakona 40, za 7, drugi vzdržani. Pa lahko noč!</p>
               </div>
               <div type="div3">
                  <head>Dobili smo vsaj Veliki šmaren</head>
                  <p>Končal bi svoje razmišljanje. Ko smo pred leti sprejemali člen ustave, ki
                     govori o praznikih, smo bili utrujeni, vdani v usodo in v želji, da bo te
                     enoletne muke konec, pristali na vse. V tolažbo za 27. april in vse drugo smo
                     dobili veliki šmaren. Sprejeli smo ga kot obliž na naše rane, za tiste tri
                     člene, ki so pomenili grdobijo, ki so pomenili hudo krivico za nasprotno stran,
                     udeleženo v državljanski vojni. Njej ustava ne obljublja nič, čeprav bi jo
                     lahko vsaj omenila v uvodu, ko bi morala govoriti o revoluciji, državljanski
                     vojni in totalitarnem režimu. Zmagovalni partizanski strani pa zagotavlja, da
                     bo lahko ohranila vse pravice, ki si jih je pridobila, in vse privilegije, ki
                     jih je bila deležna, in imela svoj praznik, komunistični revolucionarni
                     praznik, začetek zarote proti slovenskemu narodu, da se bodo lahko zbirali in
                     prepevali Nabrusimo kose in jim bodo vihrale zastave zmagoslavnih partizanskih
                     brigad. Čudim se Bučarju, zakaj se mu je tako mudilo in kaj bi izgubili, če bi
                     se pogovarjali še pol leta. Uredili bi lahko volilni zakon, se dogovorili o
                     zastavi, uredili še kaj temeljnega, da bi se zares v naši državi dobro
                     počutili. </p>
                  <p>Skratka, kriv je veliki šmaren! Ko smo začutili, da bo imela tudi Marija svoj
                     praznik, nam je vse padlo iz rok in bili smo srečni in zadovoljni, češ vse se
                     bo dalo urediti. Sedaj vemo, da ni s prepričevanjem možno doseči ničesar,
                     odloča samo sila, sila glasov poslancev v parlamentu. Vemo, tako deluje
                     demokracija. Že res, vendar bi se o temeljnih rečeh morali znati pametno
                     pogovoriti. S silami komunističnega nasledstva se bo dalo pogovarjati šele, ko
                     bo demokratična stran zmagala na volitvah.</p>
               </div>
            </div>
            <div type="div2">
               <head>Slovenski holokavst in kazen</head>
               <docAuthor>Tine Gornik</docAuthor>
               <div type="div3">
                  <p>Večina Slovencev in večina slovenskih političnih strank povojni pomor tisočev
                     slovenskih domobrancev in drugih nasprotnikov komunističnega nasilja izrečno
                     obsoja kot nezaslišan zločin. Kazni za slovenski holokavst pa niti po
                     petdesetih letih ni. Ali tega strašnega zločina po slovenskih zakonih pravno ni
                     mogoče preganjati in kaznovati? Kakšna je pravna opredelitev povojnih pobojev
                     po veljavnem kazenskem pravu?</p>
                  <p>Kazenski zakonik Republike Slovenije, ki se uporablja od 1. 1. 1995 dalje,
                     takšna dejanja obravnava v petintridesetem poglavju – Kazniva dejanja zoper
                     človečnost in mednarodno pravo. Za odgovor na naše vprašanje so pomembne zlasti
                     določbe 373. člena – Genocid, 374. člen – Vojno hudodelstvo zoper civilno
                     prebivalstvo in zlasti 376. člen – Vojno hudodelstvo zoper vojne ujetnike. Po
                     določbi 116. člena navedenega zakonika kazenski pregon in izvršitev kazni za ta
                     kazniva dejanja ne zastarata.</p>
                  <p>Kaznivo dejanje genocida stori, kdor z namenom, da bi popolnoma ali deloma
                     uničil kakšno narodnostno, etnično, rasno, versko, socialno ali politično
                     skupino, ukaže zlasti pobijati njene člane ali jim povzročati hude telesne
                     poškodbe ali hudo izpodkopavati njihovo telesno ali duševno zdravje ali
                     prisilno preseljevati otroke v kakšno drugo skupino, ali kdor z enakim namenom
                     sam stori katero od naštetih dejanj.</p>
                  <figure>
                     <graphic url="slike_z_26/z_26_30.png"/>
                     <head>Spomin <name type="author">Ivan Bukovec</name></head>
                  </figure>
                  <p>Zločin, ki ga je v Sloveniji med vojno in spomladi 1945 z množičnim ubijanjem
                     zagrešila partizanska stran, bi bilo pravno mogoče opredeliti kot genocid proti
                     krščanski, zlasti katoliški verski skupini ali kot genocid proti politični
                     skupini, ki je nasprotovala komunističnemu nasilju in totalitarizmu. Sem sodi
                     tudi mučenje in ubijanje zajetih ali izročenih slovenskih domobrancev in drugih
                     pripadnikov Slovenske narodne vojske, ubijanje civilnih oseb – “razrednih
                     sovražnikov” in njihovih družinskih članov, tudi odvzem otrok njihovim materam
                     in izročitev teh otrok v komunistične vzgojne ustanove (Teharje) in tudi
                     ubijanje že izpuščenih vojnih ujetnikov in civilnih oseb na poti od taborišča
                     do doma. Pri množičnem ubijanju ciganov in celotnih ciganskih taborov, ki so ga
                     partizani zagrešili med vojno, pa bi lahko šlo za genocid proti etnični
                     skupini. Glavni problem takšnih opredelitev je dokazovanje storilčevega
                     genocidnega namena. Zločin pa je storjen, čeprav je ubita ena sama oseba z
                     namenom uničevanja skupine.</p>
                  <p>Vojno hudodelstvo zoper civilno prebivalstvo stori, kdor v nasprotju s pravili
                     mednarodnega prava med vojno, oboroženim spopadom ali okupacijo ukaže ali stori
                     zoper civilno prebivalstvo v zakonu našteta dejanja, med katerimi so za našo
                     temo najbolj pomembna poboji, mučenje, nečloveško ravnanje, zaplemba premoženja
                     in izseljevanje. Vojni zločin zoper civilno prebivalstvo obsega vse umore
                     civilnih oseb, ki so jih med drugo svetovno vojno izvršile partizanske enote,
                     komunistična Varnostna obveščevalna služba, OZNA ali Narodna zaščita, vse
                     izgone protikomunističnega prebivalstva z “osvobojenega ozemlja” in prisilne
                     odvzeme njihovega premoženja.</p>
                  <p>Vojni zločin zoper civilno prebivalstvo je mogoče storiti samo med vojno ali
                     med oboroženim spopadom s kršitvijo pravil mednarodnega vojnega in
                     humanitarnega prava. V Sloveniji oboroženi spopadi niso nehali z uradnim koncem
                     druge svetovne vojne v Evropi. Katere uboje in pregone civilnih oseb ali
                     izpuščenih vojnih ujetnikov po 15. maju 1945 bi bilo mogoče še uvrstiti v vojni
                     zločin zoper civilno prebivalstvo, je zato odvisno od tega, kdaj so v Sloveniji
                     dejansko prenehali oboroženi spopadi med pripadniki vojaških in policijskih
                     enot, ki so sodelovale v državljanski vojni, v revoluciji in v odporu proti
                     revoluciji.</p>
                  <p>Najbolj množične poboje so partizani in druge enote pod vodstvom Komunistične
                     partije Slovenije zagrešili nad vojnimi ujetniki: jeseni leta 1943 nad vaškimi
                     stražarji in legionarji, vojaki in oficirji Jugoslovanske vojske v domovini in
                     drugimi, spomladi leta 1945 pa nad slovenskimi domobranci in drugimi vojaki in
                     oficirji Slovenske narodne vojske, zajetimi v domovini ali izročenimi iz
                     Vetrinja.</p>
                  <p>Ubijanje vojnih ujetnikov, tudi tistih, ubitih po sodbi “partizanskih sodišč”,
                     ki razen samovoljno privzete revolucionarne pravice niso imela nobene zakonske
                     podlage, je kazenskopravno opredeljeno kot vojno hudodelstvo zoper vojne
                     ujetnike. Ta zločin stori, kdor v nasprotju s pravili mednarodnega prava ukaže
                     ali stori proti vojnim ujetnikom zlasti poboje, mučenje, nečloveško ravnanje,
                     povzročanje velikega trpljenja ali kršitev telesne neokrnjenosti ali zdravja
                     ali jemanje pravice do pravilnega in nepristranskega sojenja. Pod pojmom
                     ukazati je treba razumeti tudi ukaz v obliki “sodbe”. Za vojne ujetnike pa je
                     treba šteti tudi zajeto sanitetno in versko osebje (vojne kurate), ki je še pod
                     posebno zaščito mednarodnega prava.</p>
                  <p>Vojni zločin zoper vojne ujetnike je za razliko od vojnega zločina zoper
                     civilno prebivalstvo lahko storjen tudi v mirnem času, v času po prenehanju
                     vojne ali oboroženih spopadov. Tako med vojno kot v miru je lahko storjen tudi
                     zločin genocida. Storilec vseh treh obravnavanih zločinov je lahko vsakdo,
                     čeprav ni pripadnik neke oborožene sile. Kazniv je tudi poskus teh zločinov, ko
                     je storilec enega od teh zločinov začel, pa ga ni dokončal.</p>
                  <p>Pri vseh treh zločinih je kazensko odgovoren tako tisti, ki je dejanje ukazal,
                     kot tisti, ki je dejanje izvršil. Odgovoren je tudi tisti, ki je pri ukazu ali
                     pri izvršitvi sodeloval. Zločinec je tudi tisti, ki je v ukazu ali izvršitvi
                     zločina naklepoma napeljeval ali nagovarjal, ki je ukazovalcu ali izvršilcu
                     zločina naklepoma pomagal, mu dajal nasvete ali navodila, mu dal na razpolago
                     sredstva ali odstranil ovire za izvršitev zločina, mu vnaprej obljubil, da bo
                     prikril zločin, storilca, sredstva, s katerimi bo zločin storjen, sledove
                     zločina in podobno. Na kratko je mogoče reči, da so za zločin odgovorni tako
                     ukazovalci in izvršitelji kot podpihovalci in organizatorji.</p>
                  <p>Kazenski pregon genocida ali vojnih hudodelstev ne zastara in je pravno možen
                     tudi sedaj. Če pa kakšen medvojni ali povojni uboj nima vseh znakov genocida
                     ali katerega izmed vojnih hudodelstev, gre za navaden umor, ki je po veljavnih
                     predpisih zastaral po 25 letih, če bi bil kazenski pregon pravočasno začet, pa
                     najkasneje po 50 letih od storitve. Takšen zakon je ustavno dvomljiv, saj v
                     prejšnji nepravni državi teh zločincev, ki so bili često sami nosilci
                     totalitarne oblasti, dejansko ni bilo mogoče sodno preganjati.</p>
               </div>
            </div>
         </div>
         <div type="div1">
            <head>Kočevski rog 1997</head>
            <div type="div2">
               <head>Spominska slovesnost v Kočevskem rogu</head>
               <docAuthor>Bogomir Štefanič ml.</docAuthor>
               <div type="div3">
                  <head>Zavezani resnici</head>
                  <p>V Kočevskem rogu, na tem svetem kraju slovenskega velikega petka, prepojenem z
                     mučeniško krvjo tisočev mož in fantov, se je v globokem spoštovanju do
                     trpljenja nedolžnih in v zavezanosti do resnice, ki jo v današnji čas kličejo
                     njihova zasuta usta, ob daritvenem oltarju, na katerem se je darovala obletna
                     maša za po vojni pobite domobrance in druge žrtve komunistične revolucije, v
                     nedeljo, 22. junija, zbrala množica romarjev od blizu in daleč, iz domovine,
                     zamejstva in tujine, da bi se poklonila spominu roških mučencev. Spet se je v
                     imenu živih in mrtvih oglasila molitev in opravila evharistična daritev, ki jo
                     je ob stiškem opatu dr. Antonu Nadrahu, kočevskem župniku Marjanu Lampretu in
                     skoraj tridesetih duhovnikih vodil ljubljanski nadškof in metropolit dr. Franc
                     Rode; spet so množično zagorele sveče kot drobna znamenja neugasljivega spomina
                     in opomina na tragedijo, ki je zarezala v najbolj zdravo tkivo slovenskega
                     naroda in ga v marsičem pohabila vse do današnjih dni; spet se je v globokem
                     spoštovanju oglasila pesniška beseda in zadonela pesem ter razodevala, kako v
                     umetniškem občutenju današnji čas in človek v njem doživlja temne podobe
                     preteklosti (kulturni program so oblikovali mešani pevski zbor Anton Foerster
                     pod vodstom Jožeta Trošta, solista Matej Debevec in Marta Močnik ter
                     recitatorja Luka Kunaver in Lara Taufer); spet je v pomenljivih nagovorih
                     oživela zavest, da ob resnici Kočevskega roga nihče ne more ostati neprizadet. </p>
                  <p>In prav za to gre pri obletnih mašah, za poživljanje zgodovinskega spomina, ki
                     je, kot je poudaril kočevski župnik, tolikokrat odmaknjen iz človeških src,
                     bodisi zaradi napačnega javnega mnenja, vpetega v nepresežene miselne vzorce,
                     vcepljane v desetletjih enoumja, ali pa zaradi splošnega družbenega ozračja, v
                     katerem se zdi sleherno iskanje resnice o preteklosti popolna izguba časa. Saj
                     je mnogokrat slišati z različnih strani pozivanje k obujanju spomina, toda če
                     ti pozivi niso prežeti z resnicoljubnostjo, iskrenostjo in tudi molitvijo,
                     potem je tak spomin le bleda, zamegljena ali celo izkrivljena podoba nekih
                     časov in dogodkov v njih, čemur smo bili priča dolga desetletja. V iskanju
                     resnice o preteklosti pa se moramo varovati skušnjave, da bi v tej preteklosti
                     ostali, kakor so ostali tisti, ki menijo, da je resnic pač več in naj se vsak
                     drži svoje. Iskanje resnice namreč pomeni utiranje njene poti v razmišljanje in
                     ravnanje človeka našega časa, to pa se kaže v dejavnem zavzemanju za poravnavo
                     vsega, kar tudi v letih, ki jim pravimo demokracija, zaradi izkrivljene podobe
                     o preteklosti še ni bilo poravnano – pri tem pa mora biti temeljno vodilo
                     prizadevanje za mir in spravo, saj sta ta pojma neločljivo vpeta v sleherno
                     iskanje resnice in zavzemanje za njeno uveljavitev.</p>
                  <p>Zavezanost resnici prinaša še eno obvezo, na katero je v mašnem nagovoru
                     opozoril nadškof Rode – upoštevanje krščanskega načela sv. Avguština, po
                     katerem je treba zavračati zmoto, toda ljubiti tistega, ki je v zmoti. V
                     pogledu na slovensko preteklost ima ta obveza jasno sporočilo – za zločinskost
                     komunistične tako kot fašistične in nacistične ideologije pred zgodovino ni
                     opravičila, drugačno razsojanje pa velja, ko govorimo o ljudeh, potisnjenih v
                     tragiko vojne. Po Rodetovih besedah je zato treba predvsem razločevati med
                     komunistično partijo in partizani, saj je bilo med partizani dosti poštenih
                     slovenskih fantov, ki so šli v osvobodilni boj z najboljšimi nameni, da bi
                     branili svobodo slovenskega naroda – kot je bil domobranski odpor proti
                     komunizmu dejanje samoobrambe in je izhajal iz ljubezni do slovenske domovine. </p>
                  <figure>
                     <graphic url="slike_z_26/z_26_31.png"/>
                     <head>Kočevski Rog 1997 <name type="author">Bogomir Štefanič ml</name></head>
                  </figure>
                  <p>“Zato med enimi in drugimi objektivno ne more biti neločljivega prepada. Če ga
                     zgodovina ne more zapolniti, bi ga morali vsaj zdrava pamet in krščanska
                     ljubezen. Žal se je v tem nasprotju nagnetlo toliko črnih oblakov na slovenskem
                     nebu, toliko dvoumnosti in končno toliko sovraštva, da se je ponovilo to, kar
                     pravi Prešeren v Krstu pri Savici: Slovenec že mori Slovenca brata, kako
                     strašna slepota je človeka. Vendar moramo ven in te krizne situacije in
                     priznati, da vsi vendarle niso imeli tako slabih namenov, kot si jih drug
                     drugemu pripisujejo. To pa zahteva, da se ozračje med nami spremeni, da
                     spremenimo svoje življenje – za to pa je potrebno spreobrnjenje, želja, da nam
                     Bog da novo srce in novega duha, da odstrani kamnito srce in nam podari
                     usmiljeno srce, da iz sovraštva preidemo k ljubezni, iz maščevalnosti k
                     odpuščanju. V tem pa smo v globokem soglasju s tistimi, ki ležijo v teh breznih
                     in so umirali z molitvijo na ustnicah in z odpuščanjem v srcu ... ”</p>
                  <p>Kako lahko je razglašati, da naše ravnanje usmerja hotenje po uveljavljanju
                     resnice, toda to razglašanje ostaja le prazno govoričenje, če ni podprto z
                     osebnim odporom do tistega, kar nepreklicno stoji na poti resnici – z odporom
                     do laži. Tu pa preteklost – in sedanjost – izrisujeta jasno podobo, ki jo je
                     začrtal osrednji govornik Marjan Loboda: “Laž je bila in je prvo in glavno
                     orožje komunizma. Preplavila nas je. V njej se gibljemo kot v zraku, povsod
                     okoli nas je, v nas vdira iz časopisov, radia, televizije. V šolah jo vsrkavajo
                     naši otroci, postali smo že neobčutljivi zanjo. Hodimo mimo spomenikov in
                     obeležij, ki ne proslavljajo resnice, beremo članke, poslušamo nagovore in že
                     nimamo več občutka, kaj je res, kaj ne.” In kako najti pot iz tega labirinta
                     laži? Pomenljivo jo je nakazal veliki ruski oporečnik, Nobelov nagrajenec
                     Aleksander Solženicin, po katerem je začarani krog laži in nasilja mogoče
                     presekati le z zavestno osebno odpovedjo laži – ta odpoved pa obvezuje na
                     slehernem koraku in pomeni, da resnici zavezan človek ne more in ne sme tudi v
                     najmanjši, na videz nepomembni stvari sodelovati z lažjo. Ravnanje včerajšnjih
                     revolucionarjev in njihovih naslednikov pa, kot ugotavlja Marjan Loboda, kaže
                     povsem drugačno podobo: polni so besed o pogledu v prihodnost in pozabljanju
                     preteklosti, a ker slednje vendarle ne morejo zamolčati, o njej trosijo laži,
                     lagati o preteklosti pa pomeni ubijati spomin, brez katerega ni življenja – “in
                     če v nas ubijejo spomin, bo to pomenilo, da niso pobili samo deset tisoč teh,
                     ki tukaj pod nami počivajo, ampak tudi nas. Zato še zdaleč ni prišel čas, ko bi
                     mi smeli reči: Pričali smo, svojo nalogo smo opravili. Še naprej bo treba
                     pričati, govoriti. Kakor smo pred več kot petdesetimi leti mi, tedaj otroci, od
                     svojih staršev slišali resnico o revoluciji in samoobrambi, tako smo jo dolžni
                     mi predati sinovom in ti naslednjim rodovom, vse dokler se ne bo reklo: Če že
                     resnica na zunaj ni zmagala, utišati je niso mogli. Resnice ne bodo ubili!
                     Nikdar! ... ”</p>
                  <p>Toda obdobje preganjanja vseh, ki so tolmačili revolucijo in njene “dosežke”
                     drugače od zapovedane razlage, je, kot je opozoril Peter Sušnik, pustilo za
                     seboj veliko praznino vsem povojnim rodovom. Bo to praznino, ki jo je v
                     marsičem obvladoval tudi – še danes navzoči – strah, mogoče zapolniti? Žal
                     mladi Slovenci te vrzeli v zgodovinskem spominu pogosto sploh ne čutijo,
                     ugotavlja Sušnik, tudi pod vplivom vsiljevanja zmotnega prepričanja, da je
                     zgodovina pač nekaj, kar je najbolje pustiti pri miru. Toda brez priznanja in
                     sprejemanja resnice o tej zgodovini bo slovenski narod in njegovo državo tudi
                     vnaprej zaznamovala pohabljenost, ki se kaže na različnih ravneh življenja v
                     sedanjosti in prihodnosti: ne bomo zmogli doseči sprave, ki bo več kot le
                     simbolični stisk rok, tako da jo bomo vedno znova kot breme prelagali na
                     potomce; ne bomo zmogli uresničiti (še ne začete) tranzicije duha in
                     miselnosti; in nenazadnje bomo brez jasnega zgodovinskega spomina, udejanjenega
                     v spravi, pohabljeni v prizadevanjih za Evropo, kajti “kako lahko drugi
                     pričakujejo od nas, da bomo živeli z njimi v sožitju, če ne znamo živeti v
                     sožitju med seboj?”</p>
                  <p>Kočevski rog pomeni v luči spoznanj, ki so se izrisovala tudi v nagovorih
                     letošnje slovesnosti, več kot le simbolno raven nekega dogajanja iz
                     preteklosti; njegovo sporočilo usodno posega v sedanjost in predvsem v
                     prihodnost naroda, ki si je pred šestimi leti izbojeval državno samostojnost,
                     čaka pa ga še prenekateri korak k samostojnosti duha – kajti ta se kristalizira
                     prav v zavezanosti resnici in pravičnosti ter v odpovedi laži. Spominske
                     slovesnosti ob roških breznih so nedvomno pomemben prispevek na tej poti.</p>
               </div>
            </div>
            <div type="div2">
               <head>Zmaga nad kaosom</head>
               <docAuthor>Franc Rode</docAuthor>
               <div type="div3">
                  <p>“Dragi bratje in sestre!</p>
                  <p>V današnjem evangeliju, ki smo ga pravkar slišali, Jezus nastopa kot zmagovalec
                     nad kaosom, ki ga predstavlja morje. Že v Stari zavezi v Jobovi knjigi Bog
                     pravi: Do sem pojdeš, naprej pa ne. Tu bo obstala ošabnost tvojih valov.</p>
                  <p>V razburkanih vodah Tiberijskega jezera se zrcalijo vsi viharji zgodovine, vse
                     stiske in preizkušnje Jezusovih učencev. Jezus pomirja te viharje s svojo
                     božansko močjo. Razodeva se kot gospodar narave in zgodovine. Premaguje zlo in
                     prinaša svojim vernim mir in upanje.</p>
                  <p>Sredi našega stoletja, bratje in sestre, je bilo morje zgodovine izredno
                     razburkano – mogoče bolj kot kdaj koli v naši evropski preteklosti. V tem
                     stoletju se pojavijo in si prilastijo oblast ideologije zla, kot so fašizem,
                     nacizem in komunizem. Človek, ki se je oddaljil od Boga, hoče postaviti novo
                     civilizacijo, nov svet; hoče oblikovati nov lik človeka. In vse to brez Boga in
                     proti Bogu. Da pride do svojega cilja, ne izbira sredstev. Kar služi temu
                     ideološkemu načrtu, je dobro, vse, kar temu nasprotuje ali kar bi mu moglo
                     nasprotovati ali kar se sumi, da bi mu moglo nasprotovati, je slabo. Vse to je
                     treba uničiti. Zato pristaš te ideologije laže in krade in ubija, sramoti svoje
                     nasprotnike in jim ne priznava nobenega dostojanstva in vrednosti.</p>
                  <p>Dejansko so vse te ideologije našega stoletja, ki so ob koncu vendarle vse
                     propadle, gradile na sovraštvu. In prav to sovraštvo je rodilo to, kar se je
                     zgodilo na tem kraju in drugod po Sloveniji: množični uboji proti vsem
                     človeškim in božjim zakonom, nezaslišane krivice in ponižanja, zaničevanje
                     človeka in njegovega dostojanstva. Polstoletna vladavina te ideologije je to
                     nadaljevala, samo z drugačnimi sredstvi. Delitev Slovencev na zmagovalce in
                     poražence, na privilegirane in zapostavljene, na ljudi s pravico do besede in
                     na ljudi, obsojene na molk, na obešenjaški ateizem in na ustrahovane in
                     zatirane vernike.</p>
                  <figure>
                     <graphic url="slike_z_26/z_26_32.png"/>
                     <head>Kočevski Rog 1997 <name type="author">Bogomir Štefanič ml</name></head>
                  </figure>
                  <p>Bratje in sestre, kaj reči o tem odobju in o teh ideologijah, ki so ga
                     oblikovale in ki so pred našimi očmi izginile? Recimo samo to in za naš
                     slovenski prostor: s tem si je ta ideologija in Partija, ki jo je vodila,
                     sodila sama. Pokrila se je s sramoto in s seboj nosi neizbrisni pečat
                     zločinskosti in hudobije, ki ga ne more nič odvzeti. Zato za to ideologijo, kot
                     za nacizem, pred zgodovino ni opravičila.</p>
                  <p>Nekaj drugega pa so ljudje. In tu velja krščansko načelo sv. Avguština: Odi
                     errorem, ama errantes – zavračati zmoto, toda ljubiti tistega, ki je v zmoti.
                     Treba je razlikovati tudi med tistimi, ki so bili v tem taboru, ki so bolj ali
                     manj zelo malo nasedli tej ideologiji. Predvsem pa je treba razlikovati – in
                     naj se nihče ne čuti ogroženega zaradi tega – predvsem pa je treba razlikovati
                     med komunistično partijo in partizani. Eno ni isto kot drugo. Med partizani je
                     bilo dosti poštenih slovenskih fantov, ki so šli v osvobodilni boj z
                     najboljšimi nameni, zato da bi branili svobodo slovenskega naroda, kot je bil
                     domobranski odpor proti komunizmu dejanje samoobrambe in je izhajal iz ljubezni
                     do slovenske domovine. Zato med enimi in drugimi objektivno ne more biti
                     neločljivega prepada. Če ga zgodovina ne more zapolniti, bi ga morala vsaj
                     zdrava pamet in krščanska ljubezen.</p>
                  <p>Žal se je v tem nasprotju med enimi in drugimi nagnetlo toliko črnih oblakov na
                     slovenskem nebu, toliko dvoumnosti in toliko sovraštva, da se je ponovilo to,
                     kar pravi Prešeren v Krstu pri Savici: “Slovenec že mori Slovenca, brata – kako
                     strašna slepota je človeka!”</p>
                  <p>Vendar, bratje in sestre, moramo ven iz te krizne situacije in priznati, da vsi
                     vendarle niso imeli tako slabih namenov, kot si jih drug drugemu pripisujejo.
                     To pa zahteva, da se ozračje med nami spremeni, da spremenimo svoje življenje
                     in zato je potrebno spreobrnjenje, želja, da nam Bog da “novo srce in novega
                     duha, da odstrani kamnito srce in nam podari usmiljeno srce” (Ez 36, 26); da iz
                     sovraštva preidemo k ljubezni, iz maščevalnosti k odpuščanju.</p>
                  <p>In v tem, bratje in sestre, smo v globokem soglasju s tistimi, ki ležijo v teh
                     breznih in so umirali z molitvijo na ustnicah in z odpuščanjem v srcu. Oni so
                     pri Bogu in gledajo slavo Božjega obličja. Kot pravi Razodetje sv. Janeza: “Oni
                     so zmagali zaradi krvi Jagnjeta in zaradi besede svojega pričevanja, saj niso
                     ljubili svojega življenja vse do smrti. Zato se veselite nebesa, in vsi, ki
                     prebivate v njih” (prim. Raz 12, 11–12a).</p>
                  <p>Naj ti naši bratje in sestre, kakor tudi naši bratje Hrvati in Srbi, ki ležijo
                     v teh breznih, ne bodo za nas samo trpeči, ponižani, osramočeni in okrutno
                     umorjeni. V njih moramo videti predvsem zmagovalce. Kajti navsezadnje zmagajo
                     mučenci, medtem ko so njihovi rablji naposled vedno premagani. Tudi tokrat se
                     je to potrdilo. Ti naši mučenci so torej najplemenitejši cvet slovenskega
                     naroda, njegov ponos in slava.</p>
                  <p>Bratje in sestre, v luči naše državnosti, v šestem letu samostojne Republike
                     Slovenije, lahko drugače gledamo tudi na našo tragično preteklost, tudi na
                     tragične dogodke izpred petdesetih let na tem in na drugih krajih Slovenije.
                     Vse trpljenje, trud in solze, vsa ponižanja in krivice, vse nasilne smrti
                     dobijo v tej luči naše suverenosti nov pomen in novo vrednost.</p>
                  <p>Skrivnostni smisel domobranske tragedije se nam končno razjasnjuje: “Blagor
                     jim, ki so padli za svoj dom in za svoje ognjišče in za čast očetove hiše”
                     (Charles Péguy). Kajti ta je podoba in začetek božje hiše. Padli so za Boga in
                     za svobodno Slovenijo. Amen.”</p>
                  <p>(po magnetofonskem zapisu: I. R.)</p>
               </div>
            </div>
            <div type="div2">
               <head>Rasti iz živega spomina</head>
               <docAuthor>Marjan Laboda</docAuthor>
               <div type="div3">
                  <p>Pred 52 leti se je v Evropi in naši dragi Sloveniji podiral totalitarni
                     nacizem, za njim pa se je kot zver priplazil njegov starejši brat, brezbožni
                     komunizem. Ko je polovica Evrope slavila osvobojenje, se je nad ostalo
                     polovico, v katero je padla tudi Slovenija, spustila železna zavesa.
                     “Slovenija, sovjetska bodeš ti”, so odločile prodane duše, ki so se pod krinko
                     Osvobodilne fronte in v senci ruskih tankov zavihtele na oblast in pokazale
                     svoj pravi obraz. Tiste dni so v Sloveniji namesto prazničnih zastav bile
                     množice črnih rut na glavah tisočev mater in žena, ki so objokovale </p>
                  <p>smrt svojih sinov in mož. Palme mučeništva so se bohotno razrasle po vsej
                     Sloveniji.</p>
                  <p>Lenin, po katerega naukih se je dvignila v boj Komunistična partija Slovenije
                     pod krinko narodnoosvobodilne borbe, je zapisal: “S sistematičnim nasiljem, v
                     katerem je vsaka prekinitev medčloveških odnosov, vsaka izdaja in vsaka laž
                     dovoljena, bomo mi ponižali človeštvo na najbolj bedno stanje – tako bo voljno
                     pristati na našo neomejeno oblast. Organizirali bomo sodrgo in kriminalce in z
                     njihovo pomočjo uničili idiotsko meščansko družbo. S totalnim uničenjem
                     vodilnega razreda v družbi ne bo več nobene ovire na poti do naše končne
                     zmage.”</p>
                  <p>Po takih in podobnih načelih se je v Sloveniji že leta 1941 pričela revolucija.
                     Njeno orožje in orodje je bilo: laž, prevara in umor. Povsod, kjer so bili na
                     vladi komunisti, se za njimi odkrivajo množični grobovi. To je njihova žalostna
                     zapuščina širom sveta: Rusija, Vietnam, Kambodža, Kuba, Slovenija. Same solze
                     in kri.</p>
                  <p>Ko se je nasilni sovražni okupaciji pridružila še boljševiška borba za oblast,
                     je stiska ljudi postala neznosna. Ljubljanski škof Gregorij Rožman je v tistih
                     strašnih dneh jasno spregovoril: “ ... Danes čujem govoriti tudi sicer resne
                     ljudi, da umor ni več zločin, ampak junaško dejanje ... Proti temu mnenju stoji
                     božje razodetje: Umor je in ostane v nebo vpijoč greh. Temu grehu se pridružuje
                     še drugi, ko se skuša z lažjo omadeževati svetla čast mučencev ... “</p>
                  <p>Tu v Kočevskem Rogu se je izvršila masovna likvidacija, že prej politično
                     načrtovana in pripravljena. Vodstvo Komunistične partije Slovenije je to
                     pripravilo, ukazalo in izvedlo. Njegova je krivda. Nikdar v zgodovini slovenski
                     človek ni stal pred takim množičnim grobiščem svojih sinov in hčera, še manj
                     pobitih od lastnih bratov. Ta zločin genocida, dolga desetletja skrivan in
                     zamolčan, še danes ni raziskan in obsojen. Slovenska država ima po šestih letih
                     demokracije pred narodom in zgodovino težak dolg: Ni še izpolnila dolžnosti, ki
                     jo ima, da ugotovi resnico o tem in zadosti pravici. To je funkcija in dolžnost
                     vsake demokratične in pravne države, ki hoče biti tega imena vredna. Brez tega
                     tako potrebna narodna sprava ni mogoča!</p>
                  <p>Laž je bila in je prvo in glavno orožje komunizma. Preplavila nas je. V njej se
                     gibljemo ko v zraku, povsod okoli nas je, v nas vdira iz časopisov, radia,
                     televizije. V šolah jo vsrkavajo naši otroci, postali smo že neobčutljivi
                     zanjo. Hodimo mimo spomenikov in obeležij, ki ne proslavljajo resnice, beremo
                     članke, poslušamo nagovore in že nimamo več občutka, kaj je res, kaj ne. Veliki
                     ruski oporečnik, Nobelov nagrajenec Aleksander Solženicin je nakazal pot, kako
                     priti iz tega žalostnega stanja: “Nasilje se lahko vzdržuje samo z lažjo in laž
                     potrebuje za svoj obstoj nasilje. Vklene nas v svoje klešče in zahteva od nas,
                     da se ji podamo. Tu je naša priložnost, katere se premalo zavedamo: Naš osebni
                     odpor laži. Naj laže vse okrog mene, naj laž obvlada vse pore družbe, a ne po
                     meni! Tu imamo priložnost presekati začarani krog nasilja in laži. Če se ljudje
                     odpovemo laži, ta izgine. Laž je kakor kuga, razvija se le na ljudeh. Sklenimo,
                     da v nobeni, tudi najmanjši in navidezno nepomembni reči ne bomo sodelovali z
                     lažjo. Ne bomo ne pisali ne govorili ničesar, o čemer nismo prepričani, da je
                     res. Ne bomo brali časopisa ne poslušali radia ne gledali televizije, ki laže.
                     Ne bomo ploskali nobenemu govorniku, ki ne govori resnice. Ne bomo oddali
                     svojega glasu nobenemu politiku, ki laže. Ta pot ne bo lahka, a je edina. Ne
                     glejmo okoli sebe, koliko nas je, ki tako mislimo! Začnimo pri sebi in
                     spremenili bomo svojo ljubo domovino!” Resnica je samo ena, vsak jo je dolžan
                     iskati in spoštovati. Samo tako se bomo osvobodili tiranije laži.</p>
                  <p>Slovenski narod danes preživlja najnevarnejšo krizo v svoji tisočletni
                     zgodovini. Stiskali so ga tuji gospodarji, pobijali Turki, krvavel je za tuje
                     interese v vseh mogočih vojskah, a je obstal, ker je ljubil življenje. Iz
                     zdravih, številnih družin je črpal moč in kljuboval vsem tem ujmam. Danes pa je
                     nastavljena smrtonosna sekira na same korenine naroda, za katerega se zdi, da
                     je ljubezen do življenja zamenjal z oboževanjem smrti. Polstoletna oblast
                     pogubnega komunizma, ki nosi v sebi kal smrti in je v svojem bistvu pokvarjen,
                     je doprinesla svoje.</p>
                  <figure>
                     <graphic url="slike_z_26/z_26_33.png"/>
                     <head>Kočevski Rog 1997 <name type="author">Bogomir Štefanič ml.</name></head>
                  </figure>
                  <p>Pa nas ni treba biti strah za ta narod! Bo se rešil, ker je bil odkupljen s
                     potoki mučeniške krvi. Ko je bil marca 1942 po nalogu Osvobodilne fronte sredi
                     Ljubljane zahrbtno ubit katoliški akademik Jaroslav Kikelj je škof Rožman na
                     njegovem pogrebu z neomajno vero dvignil oči k Bogu in vzkliknil: “Zahvaljen
                     bodi Gospod za prvega mučenca, ki si ga blagovolil dati naši Katoliški akciji,
                     ker si nam s tem dal poroštvo blagoslovljenega uspeha.”</p>
                  <p>Ko so partizani na velikonočno jutro 1945 iz zasede ubili mladega domobranca
                     Alfonza Malavašiča iz Št. Jošta nad Vrhniko, so mu njegovi soborci-domobranci v
                     svojem glasilu napisali takle nekrolog: “Vemo, kako je pred Bogom dragocena
                     smrt njegovih pravičnih. Zato se dviga ob tej smrti h Gospodu prošnja, naj kri
                     nedolžnih skoraj odvrne od našega naroda jezo božjo. Ti pa se nas vedno
                     spominjaj in nas podpiraj v naši borbi za srečnejšo bodočnost. Moli pri Bogu za
                     nas, ki smo še ostali tu in žalujemo za Teboj, pa tudi za tiste, ki so Te
                     ubili, da bi že enkrat prenehali s svojo nespametjo.”</p>
                  <p>To je verna slika naših fantov-domobrancev. V vsej svoji moči, z orožjem v
                     roki, ko bi lahko trdo odgovorili na ta zahrbtni napad, ne govore o maščevanju,
                     ampak prosijo Boga, naj odvrne jezo božjo od našega naroda. To so bili naši
                     verni, krščanski, pošteni možje in fantje. To je bil rod, ki je ljubil
                     življenje. V teh jamah leže po trije, štirje ali več bratov skupaj. To so bili
                     sadovi naših zdravih družin. Ob jamah, kamor so jih metali, so za njimi ostali
                     kupi rožnih vencev in svetinjic. Priče, ki so se rešile iz jam, vse pričajo, da
                     so umirajoči prosili Boga, naj odpusti morilcem. Ni bilo slišati kletve in
                     groženj nad ubijalce. To sta mi osebno izpričala rešenca iz tega brezna, Dejak
                     in Kozina. Če je bila na slovenskem domobranstvu spričo človeške nepopolnosti
                     kakšna senca, je bila ta tisočkrat izmita z njihovo mučeniško krvjo.</p>
                  <p>Ti mučenci so naši priprošnjiki pri Bogu. Priporočajmo se jim v vsakdanjih
                     težavah, prosimo jih predvsem poguma in vztrajnosti v dobrem. Ko romamo leto za
                     letom na ta kraj strašnega zločina, pa tudi kraj pravega krščanskega
                     mučeništva, odprimo svoja srca za vero, upanje in ljubezen, ki so jo oni imeli
                     v junaški meri. Ko smo po božji volji preživeli, nam je naložena dolžnost
                     pričevanja o njihovi resnični podobi, ker oni, ki so jim vzeli življenje in
                     njihovi nasledniki še vedno mažejo njihovo čast in svet spomin z lažmi.</p>
                  <p>Danes sicer ni več čas ubijanja teles, je pa še vedno čas ubijanja človeka. Če
                     drugače ne, s tem, da mu skušajo ubiti spomin. Zato nam govore včerajšnji
                     revolucionarji in njihovi potomci: Glejmo samo naprej, pozabimo preteklost! Če
                     pa že ne morejo preteklosti zamolčati, pa o njej trosijo laži. Toda brez
                     spomina ni življenja. In če v nas ubijejo spomin, bo to pomenilo, da niso
                     pobili samo deset tisoč teh, ki tukaj pod nami počivajo, ampak tudi nas. Zato
                     še daleč ni prišel čas, ko bi mi smeli reči: Pričali smo, svojo nalogo smo
                     opravili. Še naprej bo treba pričati, govoriti. Kakor smo pred več kot
                     petdesetimi leti mi, tedaj otroci, od svojih staršev slišali resnico o
                     revoluciji in samoobrambi, tako smo jo dolžni mi predati sinovom in ti
                     naslednjim rodovom, vse dokler se ne bo reklo: Če že resnica na zunaj ni
                     zmagala, utišati je niso mogli. Resnice ne bodo ubili! Nikdar!</p>
                  <p>Kri mučencev je seme novih kristjanov. Iz grobov klije novo življenje. Ne laž,
                     resnica nas bo osvobodila! Kraljestvo laži je nezmožno življenja. Vlada laži je
                     vlada niča in to rodi le praznino in smrt.</p>
                  <p>Naj na tem svetem kraju, posvečenem z mučeniško smrtjo naših najboljših mož in
                     fantov, žena in deklet, vzkipi k Vsemogočnemu prošnja, ki je tolikokrat donela
                     iz njihovih mladih grl: “Naj čuje nas presveti Bog in zemlje krog! Naj
                     trobojnice svobodno vihrajo, duše hvalnice radostno igrajo; mir deželi, naše
                     geslo je! Saj sinovi smo Slovenije, naše lepe, slavne matere; v slogi bratski
                     hvali naj Boga vsa Slovenija!”</p>
               </div>
            </div>
            <div type="div2">
               <head>Kočevski rog in sedanjost</head>
               <docAuthor>Peter Sušnik</docAuthor>
               <div type="div3">
                  <p>Današnji vsakoletni obisk Kočevskega Roga, ki predstavlja simbol za vsa morišča
                     in grobišča širom slovenske zemlje, je priložnost za kratek in vendar tehten
                     premislek o pomenu povojnih dogodkov.</p>
                  <p>Tragedija, ki je po koncu druge svetovne vojne prizadela in razrezala slovenski
                     narod, je še danes živa in boleča. Tragedija, ki so jo uprizorili samooklicani
                     narodovi voditelji, je bila in ostaja človeku nedojemljiva. Tisoče drugače
                     mislečih ljudi so požrla brezna in fojbe po celi slovenski zemlji zato, da so
                     napravili pot ideologiji, ki Boga ni priznavala in je tako v samem bistvu
                     nasprotovala narodu, ki mu je zavladala.</p>
                  <p>To je bila uvertura v najbolj žalostno obdobje slovenske zgodovine. Obdobje
                     preganjanja vseh, ki so tolmačili revolucijo in njene dosežke drugače od
                     zapovedanega, je pustilo za seboj veliko praznino vsem povojnim generacijam. Po
                     letu 1945 je mladina smela slišati le eno razlago zgodovine, kjer pa Rog ni
                     imel svojega mesta. Molk o resnici revolucije je pustil za seboj le prazen
                     prostor za vzgojo mladih o dosežkih zmagovite strani, ki so bili vedno
                     prikazani v superlativih. Se je mogoče čuditi, da velik del Slovencev, mlajših
                     od petdeset let, prizna, da je za povojne dogodke zvedel šele v osemdesetih in
                     devetdesetih letih?</p>
                  <p>Zaukazani molk, ki je bil z grožnjami uveljavljen tudi za družinskimi zidovi,
                     je preprečil tudi tistim, ki so vedeli resnico, da bi govorili. Ta molk se,
                     žal, ni končal s propadom socializma, pač pa še vedno traja. Strah je še tako
                     velik, da svoboda govora ostaja le prazna fraza. Mladi pripadniki slovenskega
                     naroda nastale vrzeli ne čutijo. Spretna manipulacija tistih, ki so revolucijo
                     vodili in kasneje negovali njena izročila, je, da je zgodovina nekaj, kar je
                     najbolje pustiti pri miru. Vendar se je temu potrebno upreti.</p>
                  <p>Slovenija je z nečloveško zločinskim pristopom k revoluciji izgubila del
                     naroda, ki bi vnesel drugačnost v miselnost in delo današnjih prebivalcev.
                     Totalno izničenje nasprotnika in njegovih idej je prineslo izkrivljeno sliko
                     slovenskega izobraženstva in tako posledično tudi vplivalo na znanje mladih.
                     Zaradi revolucije in njenih posledic je Slovenija danes v Evropi drugorazredna
                     država. Ta drugorazrednost se sicer pripisuje gospodarstvu in pomanjkanju
                     denarja, a problem je veliko večji.</p>
                  <p>Tranzicija gospodarstva bo enostavna, če jo primerjamo s še ne začeto
                     tranzicijo duha in miselnosti. Socializem je prinesel način razmišljanja, ki je
                     Evropi tuj. Težko bomo v Evropi enakovredni, če bomo vztrajali v ohranjanju
                     idej in navad socializma. Tragedija povojnih dogodkov je za državo
                     pohabljenost, ki vedno znova dokaže, da smo za normalno življenje nezmožni.</p>
                  <figure>
                     <graphic url="slike_z_26/z_26_34.png"/>
                     <head>Kočevski Rog 1997 <name type="author">Bogomir Stefanie ml.</name></head>
                  </figure>
                  <p>Odnos do tega svetega kraja in z njim povezano tragedijo bo moral imeti vsak
                     Slovenec. Kljub vsem drugačnim prizadevanjem, ta kraj in njegova tragična
                     zgodovina ostajata realnost in do te realnosti ni mogoče ostati brezbrižen,
                     mlačen, indiferenten. Vsi čutimo in bomo čutili posledice dogodkov, izvršenih v
                     imenu revolucije.</p>
                  <p>Kočevski Rog, ki je danes simbol žalovanja za vsemi, ki počivajo na katerem
                     izmed neštetih krajev po Sloveniji, ne bo ugasnil z dnem, ko bo svoje življenje
                     zaključil poslednji domobranec. Jutri bo to moral postati kraj pomnenja in
                     opominjanja. Rog bo romarska pot slovenskega naroda, ki bo s kričečim molkom in
                     očitajočimi brezni nazorno pokazal, kaj prinese človeška izprijenost in kaj
                     pusti za seboj brat, ki dvigne roko nad brata.</p>
                  <p>Prihodnost bo morala prinesti tudi spravo, ki bo več kot le simbolični stisk
                     rok. Pretrgati je potrebno molk in spregovoriti. Tako tisti, ki molčijo iz
                     strahu, kakor tudi tisti, ki se skrivajo za slabim spominom. Ali smemo breme
                     sprave odložiti na naše potomce?</p>
                  <p>Prvi korak do sprave je priznanje, da za poboje ni bilo opravičila. Še danes
                     nekateri vztrajajo, da za vse to obstaja opravičilo. Še danes so ljudje in
                     politične stranke, ki želijo poveličevati nosilce revolucije. Dokler bo tako,
                     bo sprava ostala prazen pojem. Na krvi tu ležečih je nastal imperij zla, ki ga
                     je svet obsodil. Obsoditi moramo napake preteklosti in ljudi, kijih
                     poveličujejo.</p>
                  <p>Brez sprave, priznanja in obsodbe bomo ostali odločilno pohabljeni pri naših
                     prizadevanjih za Evropo. Kako lahko drugi pričakujejo od nas, da bomo živeli z
                     njimi v sožitju, če ne znamo živeti v sožitju med seboj?</p>
                  <p>Prav posebnega pomena je simbolika, da vsako leto junija meseca obhajamo dva
                     pomembna spominska dneva, ki sta slovensko zgodovino odločilno zaznamovala:
                     slovesnost v Kočevskem Rogu in dan državnosti.</p>
                  <p>Skoraj pol stoletja po usodnih in tragičnih dogodkih je s samostojno državo nam
                     in našim potomcem dana možnost, da dokažemo, da smo sposobni živeti v sožitju,
                     tudi v preizkušnjah. Povojne žrtve nam morajo biti v spodbudo, da si
                     prizadevamo za pravično in pošteno državo in da odgovorno izberemo državne
                     voditelje. To je naša dolžnost do vseh, ki so se pred mnogimi leti z upanjem
                     vračali na svoj dom, a jih je izdaja pripeljala do prezgodnje smrti. Naj
                     njihove žrtve ne bodo zaman.</p>
               </div>
            </div>
            <div type="div2">
               <head>Biti na rogu – molk in besede</head>
               <docAuthor>Justin Stanovnik</docAuthor>
               <div type="div3">
                  <p>Na Rogu je seveda mogoče biti tudi sam. Ni treba pripovedovati, da tedaj
                     človeka dosežejo glasovi, ki jih prevajata samo samota in samotnost. Teh glasov
                     boš v množici zaman čakal, a bodo zato prihajali do tebe drugi, ne posamič kot
                     takrat, ko si sam in imaš čas, da z vsakim postojiš, dokler ne izzveni, ampak
                     trumoma, tako da jih posameznih več ne razločiš, ampak te obdajo kot valovanje,
                     ki mu je dala mero ista misel, ista bolečina in isto hrepenenje - očiščeno od
                     časa, odeto v slovesnost spomina. Ena stvar je torej tišina samote, druga stvar
                     je tišina množice. Tišina samote je čista in preprosta, v tišini množice pa je
                     dvojnost, ki jo je energija kraja povezala v skladnost - v "vsaksebi težečo
                     harmonijo". Tišina množice je slovesnejša, ker je ni naredila monumentalna
                     praznost samote, ampak je nastala s privolitvijo mnogih misli – po volji duha.
                     Lahko je ne bi bilo.</p>
                  <p>Ko se pridružiš eni od romarskih rek, ki se stekajo na Rog, molčanja razumljivo
                     še ni. A ko s ceste zaviješ na eno od dveh poti, ki peljeta do Jame, in se iz
                     globine gozda že sliši molitev, ki se ji pozna, da je zložena iz mnogih glasov,
                     opaziš, da ljudje, ko se bližajo, drug za drugim utihajo. Ko postanejo del
                     velikega zbora molivcev, so zadnje njihove besede že zamrle.</p>
                  <p>Ko tako prihajajo drug za drugim, skupina za skupino, se množica veča in
                     prostori med skalami, med bukvami in smrekami se polnijo. Nekateri obstanejo in
                     se stoje obrnejo proti oltarju zgoraj na jasi, od koder prihaja glas prvega
                     molivca, nekateri pa se odločijo, da si pred mašo odpočijejo utrujene noge in
                     se po stari romarski navadi usedejo na mah, na podrta debla, na skale, na
                     katerokoli stvar, ki je tam blizu. Vsi pa se pokorijo molku, ki je že v
                     množici. To, da se vključijo v ritem vodene molitve, v ničemer ne ukinja
                     njihovega molčanja. Sedaj so del občestvenega obstajanja; misli, ki so samo
                     njihove, in spomini, ki so samo njihovi, bodo odslej vstopali v to obstajanje
                     in iz njega spet izstopali, ko bo osredotočeni namen mnogih ljudi naokoli
                     romarje spet priklenil nase.</p>
                  <p>Minili so že rožni venci, minil je križev pot, pojejo se litanije vseh
                     svetnikov. K množici, ki se je sedaj tu zbrala, in k množici, ki so jo nekoč
                     sem prignali, da prestane zadnje, kar je mogoče na svetu prestati, kliče
                     duhovnik tretjo množico – Cerkev svetnikov. In zdi se, da prihajajo, ko so taki
                     klicani, drug za drugim: preroki, apostoli, spoznavalci, veliki molilci in
                     veliki prosilci, vmes pa, ponovno in spet, mučenci in pričevalci. Čutimo, da se
                     dogaja nekaj izrednega – da je to klicanje natanko tisto, kar se mora tu
                     zgoditi. Čutimo, da bi se malokaj moglo bolj ujemati s tem, zaradi česar smo
                     tukaj. In potem, ko smo vsi zbrani, oni, ki so nekoč odšli in so tu v našem
                     spominu, in oni, ki smo jih poklicali iz njihove daljne svetosti, in mi, ki
                     nismo ne eno ne drugo, ampak nekaj tretjega, čeprav tudi malo od obojega,
                     utrujeni romarji na zemlji, ko smo vsi tukaj, se začnejo prošnje: vsega hudega,
                     vsega greha, vse jeze, vsega sovraštva – reši nas, o Gospod; daj nam sadove
                     zemlje, pripelji nas k pravi pokornosti, privedi vse k luči evangelija – usliši
                     nas, o Gospod. Med smrekami in bukvami se za vsakim izklicem oglasijo prošnje
                     za naklonjenost, za usmiljenje, za očiščenje. Zdi se, kakor da bi se prošnje
                     hotele oprijeti pramenov svetlobe, ki od zgoraj, skozi veje dreves kot milostne
                     roke segajo k glasovom molivcev.</p>
                  <p>Med litanijami in začetkom maše je pet minut programsko praznega prostora.
                     Tisti, ki vodijo slovesnost, bi ga lahko napolnili s katero od mnogih pesmi ali
                     molitev. A tega ne naredijo, ampak pustijo, da ljudje čakajo. To je prava
                     beseda za stanje, ki je sedaj nastalo: vsi čakamo. V tišini, ki je domala
                     nepremična – nihče nič ne reče, nihče nikamor ne stopi – zgolj čakamo, obrnjeni
                     v središče, ki bo odslej zaposlovalo našo pozornost. S ceste, tristo ali
                     štiristo metrov proč, se včasih zasliši avtomobil in kdaj pa kdaj se skozi
                     nakopičeno zelenje dreves prebije do nas človeški glas, beseda ali odlomek
                     stavka, a vse to je zunaj tega, kar se sedaj tu dogaja. In prav zato, ker s tem
                     tu nima nič opraviti, nikogar ne moti.</p>
                  <p>Metropolit in njegova asistenca so že v ornatu; lahko bi že začeli, a čakajo,
                     da bo ura enajst. Vse se začne z nekim trenutkom, pomisli človek, in vse se z
                     nekim trenutkom konča. Dolga priprava se zgosti v trenutek in vse se začne in
                     ni mogoče več nazaj: dolgo trajanje se konča v nekem trenutku in tistega, kar
                     je bilo, ne bo nikoli več.</p>
                  <p>Vsak čas se bo začela maša. Bogastvo Roga je njegova maša. Brez maše bi bil Rog
                     malo. Ne bi bil nič, a bi bil malo. Nikjer se ljudem ne zdi, da so tako pri
                     maši kot na Rogu. Ko se pred nami vrsti del za delom, raste naša začudenost nad
                     mislijo, ki se vsakič pojavi pred nami, ne da bi jo klicali: da je vse tako,
                     kakor bi nekdo pisal besedila, ki se tu berejo in izrekajo, prav za ta kraj in
                     za ta prostor. Poleg tega pa je v središču maše Skrivnost – nekaj, kar je tu
                     med nami, a absolutno presega svet. In tisto doli v Jami, sto metrov stran,
                     tudi skrivnost, ki je ne razumemo in presega svet. In čutimo, da moremo samo
                     zaradi Skrivnosti, ki se bo zgodila tu pred nami, tudi onemu, kar zakriva Jama,
                     reči skrivnost. Ko tega ne bi mogli, bi iz nje zatulil absurd.</p>
                  <figure>
                     <graphic url="slike_z_26/z_26_35.png"/>
                     <head>Kočevski rog 1997 <name type="author">Bogomir Štefanič ml.</name></head>
                  </figure>
                  <p>In potem smo v središču, v katerem se zgodi skrivnost.</p>
                  <p>A še prej nam preberejo berilo, v katerem nas apostol Pavel opominja, naj
                     prenašamo drug drugega; še prej poslušamo evangelij, ki nam pripoveduje zgodbo
                     o Jezusovi besedi, ki pomiri razbesnelo morje; še prej je tu metropolitova
                     pridiga, ki povzame evangelijsko zgodbo in z njo razloži zgodovino in utemelji,
                     kdo je gospodar nad njo; še prej nam preberejo prošnje.</p>
                  <p>S prošnjami smo spet vključeni vsi. Bralka jih bere počasi, da lahko vsako
                     pospremimo s svojo mislijo. Kdor jih je sestavil, je hotel, da se spomnimo vseh
                     in molimo za vse: za svetega očeta, za nadškofa Franca, za svete duhovnike, za
                     tiste, ki vodijo državo, za tiste, ki so tu prelili kri, da bi mogla postati
                     seme sprave, za kristjane, da se ne bi skrivali, za duše pobitih domobrancev,
                     za tiste, ki so se pregrešili nad brati, da bi našli notranji mir in
                     odpuščanje, in nazadnje za nas, ki vsako leto prihajamo na Rog, da bi to, kar
                     tu spoznamo in doživimo, sporočili svojim otrokom in vsem ljudem dobre volje.
                     Zdi se, da smo zajeli vse in da bomo pozneje z nekaj pravice rekli: Pridi k nam
                     Tvoje Kraljestvo.</p>
                  <p>Po tišini, v kateri se zgodi Skrivnost, pridejo še molitve in nato obhajilo.
                     Duhovniki vzamejo ciborije in se z njimi spustijo v množico. Bog prihaja med
                     ljudi. Množica postaja božje ljudstvo. Za trenutek se vsak zatopi vase in se
                     posveti pogovoru, ki zadeva samo njega in njegovega obiskovalca. To traja vse
                     dotlej, ko metropolit povabi ljudi, da se pripravijo na blagoslov. Obrazi se
                     dvignejo, vse oči so sedaj na tisti roki, ki nad njimi dela znamenje križa.
                     Potem pride od vseh strani: Bogu hvala!</p>
                  <p>Po maši ljudje spet čakajo. Vedo, da bo sedaj prišlo drugo petje, drugi govori
                     in drugačne pesmi. Naprošeni so, naj ne ploskajo. Zato molče spremljajo to, kar
                     se na odru pred njimi odvija. Ploskanje bi jih razbijalo, molk jih združuje.
                     Nekatere besede in nekatere pesmi nas zadenejo bolj kot druge. Te nas varno
                     prepeljejo čez mesta, ki nas ne morejo prevzeti in osvojiti. In spet poslušamo
                     govornika in obide nas veselje, ko vidimo, da so njegovi stavki čisti in
                     resnični; in se spet čudimo pesniku, od kod njegove besede, saj so bile tudi v
                     nas, natanko take, a jih nismo nikoli prej slišali. In potem petje, solisti in
                     zbor, nazadnje pa ganljiva in čudovita Moja domovina.</p>
                  <p>Ko odhajamo, nosimo s seboj lepo misel, da smo bili skupaj. Biti skupaj! Danes
                     je svet tak, da čutimo, da bi za to morali biti hvaležni. V nas pa je še druga
                     misel: da smo bili skupaj na način, kakor ne bi mogli biti skupaj nikjer
                     drugod. Ko odhajamo, se v nas naseli občutje, ki je na meji velike svobode: da
                     smo bili na kraju, kjer se na neki način družita Božje in človeško. Daje tu
                     neka celota, ki je še ne razumemo dovolj dobro, a nam bo z vsakim obiskom
                     razkrila nekaj svoje resnice. Čutimo tudi, da smo bili obdarovani in da nam je
                     bilo vse dano. Mi smo tam samo bili in dobivali od tistega, kar je bilo
                     zasluženo že davno.</p>
               </div>
            </div>
            <div type="div2">
               <head>Roške refleksije</head>
               <docAuthor>Justin Stanovnik</docAuthor>
               <div type="div3">
                  <head>O tem, zakaj je Rog krščanski in romarski kraj</head>
                  <p>Kočevski Rog je zelo krščanski kraj. Zakaj? Zato, ker imamo tu posebno pravico
                     reči, da stojimo na kraju trpljenja in poveličanja. Trpljenje, ki mu sledi
                     poveličanje, je v osnovi krščanskega sporočila. Zato gre drama vsakega
                     krščanskega človeka v tem dvojnem ritmu: v prenašanju in sprejemanju trpljenja
                     in v pričakovanju poveličanja.</p>
                  <p>Ko pridemo sem in v nas udarijo dogodki, za katere vemo, da so se tu dogodili,
                     ko se zgrne na nas tolikšna smrt, tako sprejeta in tako prestana, in ko se po
                     vsem v nas oglasi temeljno krščansko sporočilo, si pravimo: Za tem, kar se je
                     tu zgodilo, je moralo priti neznansko poveličanje. In komaj to izrečemo, že
                     tudi vemo, da je natanko tako, da je to res in da ne more biti drugače.
                     Kočevski Rog je torej zato na poseben način krščanski kraj, ker tu na
                     poudarjeno prepričljiv, lahko bi rekli, na razviden način doživimo temeljno
                     resnico vsega in vsakega krščanskega življenja. Poleg tega pa je v tem SMISEL
                     trpljenja, ki preide v poveličanje. Nobenega drugega smisla ni.</p>
                  <p>In ker na Rogu ta smisel doživimo tako, kot smo rekli, je Rog tudi romarski
                     kraj. Mar se romar ne odpravi na svoj cilj zato, da se tam potrdi in utrdi
                     njegova vera? In da se vrne prost in svoboden, potem ko je našel potrdilo in
                     smisel?</p>
               </div>
               <div type="div3">
                  <head>O tem, kako je treba razumeti poraz</head>
                  <p>Poljski pesnik Adam Zagajewski pravi: "Polno življenje je možno samo v porazu."
                     Res, si pravimo, ko to slišimo, kadar smo poraženi, smo resnični. Tedaj
                     začutimo, da smo smešni, kadar hočemo biti večji od sebe. Zavemo se, da ne
                     moremo delati nasilja nad svetom, ampak da ga moramo sprejeti v njegovi
                     konstituciji: stvari in ljudi. V poraženosti se zavemo svojih mer. Toda, ko ta
                     stavek zaslišimo, že v sebi začutimo tudi upor. Naravno je, da si polno
                     življenje želimo, toda ali si moramo potemtakem želeti tudi poraz? Ali ni to
                     nenaravno? Jasno je, da si poraza ne bomo želeli in ne smemo želeti. Nasprotno,
                     vse bomo naredili (ali skoraj vse), da poraza ne bi bilo. TODA, če bo poraz
                     prišel, ga bomo, potem ko smo vse naredili, da ga ne bi bilo, sprejeli.
                     Sprejeli ga bomo kot možnost, da na sebi doživimo, kaj je polnost življenja: da
                     bomo resnični do sebe in do drugih, da bomo modri in da ne bomo letali za
                     utvarami – z drugim besedami, da bomo zagledali, kaj je pravo življenje. In
                     tudi potem, ko bo ostrina porazj že izginila, se bomo vsega še spominjali in v
                     spominu hodili nazaj iskat svojo mero.</p>
                  <p>Takšen poraz je Rog. Zato hodimo na Rog spraševat, katere so naše človeške
                     mere. Tu se zavemo, kaj resnično smo: kaj je človek kaj je jezik, kaj je
                     zgodovina; pa tudi, kaj so ljudje okoli mene, kaj je družina kaj je domovina.
                     Rog nam dovoljuje postavljati samo prava vprašanja. Zato z Roga odhajamo tudi
                     bolj prosti, bolj svobodni in bolj trdni. Kakor smo rekli, Rog je kraj, kjer se
                     utrjuje življenje. Posreduje nam naše mere, razkriva nam skriti smisel. Zato ga
                     moramo sprejeti kot nekaj poslanega.</p>
               </div>
               <div type="div3">
                  <head>O tem, kako nas usmiljenje očiščuje in združuje z ljudmi</head>
                  <p>Rog pa je tudi kraj, kjer se naše srce razklene v usmiljenje. Toliko mladih
                     ljudi je zaznamovala ledena smrt, si pravimo – in nam je zanje hudo; toliko
                     ponosnih fantov, toliko pogumnih vojakov in toliko in tako žaljivega ponižanja
                     – in se nam zasmilijo; toliko očetov in mater in deklet, ki se jim je življenje
                     nenadoma zapletlo do nerazvozljivosti – kako bi mogli, da jih ne bi obžalovali.
                     Usmiljenje je ena najglobljih človeških stvari; kadar ga začutimo, se zatresejo
                     zadnja vlakna naše duše. Predvsem pa nas usmiljenje povezuje z ljudmi,
                     usmiljenje doseže, da se sklonimo nad usodo sočloveka. V usmiljenju je nekaj
                     božjega. Ali nismo slišali: Blagor usmiljenim!</p>
                  <p>Usmiljenje se nikjer ne ustavi. Zajema tudi tiste, ki so na Rogu tako
                     obremenili svoje roke, da jih imamo za "agente Leviatana" (Zbigniew Herbert), a
                     so bili ljudje in niso mogli preprečiti, da jih pozneje spomin ne bi vodil
                     nazaj. In če jih ni, so usmiljenja še bolj potrebni. Usmiljenje se ne ustavi
                     pred nikomer?</p>
                  <p>Kdor odhaja z Roga in je doživel usmiljenje – kako ga ne bi! – je nemogoče, da
                     ga ne bi nekaj nesel s seboj. Ali ne bo vsaj do neke mere vse drugačno in bolj
                     trdno: vas in mesto in vsa domovina?</p>
               </div>
               <div type="div3">
                  <head>O tem, kako Rog prepoveduje grešiti proti življenju</head>
                  <p>Pred štirimi dnevi je iz časopisov v nas zakričal napis: "V petih dneh
                     sedemnajst samomorov." Človeka stisne, ko pomisli, kaj vse se za tem stavkom
                     skriva. Potem pa se vpraša: Kaj pa se je vendar zgodilo, da je življenje
                     postalo ali tako neznosno težko, da ga ni mogoče več prenašati, ali pa tako
                     lahko, da ga je mogoče kar tako odložiti? Res, kaj se je zgodilo?</p>
                  <figure>
                     <graphic url="slike_z_26/z_26_36.png"/>
                     <head>Kočevski rog 1997 <name type="author">Bogomir Štefanič ml.</name></head>
                  </figure>
                  <p>Namesto da bi iskali odgovor, se rajši zazrimo v neki prizor. Ko so domobrancem
                     v Kočevju z žico vezali roke, tako da so se bali, da jim bodo odmrle, so jim že
                     vzeli nekaj življenja; in ko so jih potem na kamionih tepli – nekatere do smrti
                     – jim je odtekel drugi del; in ko so pred jamo klečali, da jim odvzamejo še
                     tisti del, ki jim je ostal: kaj mislite, če bi takrat kdo prišel ali če bi se
                     nekaj zgodilo, da bi lahko vstali in bili prosti, kaj mislite, kakšen izbruh
                     življenja bi to bil, kakšna radost nad tem, da so – da preprosto so. Kaj
                     mislite, če bi kdo od tistih, ki se odločijo za prostovoljni odhod, spremljal
                     te ljudi – v spominu, če bi poznal njihovo zgodbo – od Kočevja pa do sem, ali
                     bi še mogel narediti to, kar je naredil? Ali ne bi bila misel na prostovoljni
                     odhod spričo tolikega nasilnega in krivičnega jemanja življenja tako groteskna
                     in neznosna, da bi razlogi za odhod postali malovredni in klavrni in nazadnje
                     nedopustni?</p>
                  <p>Toda koliko od teh pa pozna zgodbo o Rogu? In če jo površno poznajo, ali sploh
                     kdaj pomislijo nanjo? Ali jih kultura na to opozarja? Ali ni tudi to razlog, da
                     bi Rog moral stopiti v slovensko zavest? Da bi nas postavil v prava razmerja;
                     da bi v njegovi zgodbi zagledali vrednost življenja; da bi nas na prvinski
                     način vedno znova poučeval o bistvenih rečeh, ki so Bog, življenje, svoboda,
                     kruh. Da bi nas naredil za normalne ljudi in za normalen narod.</p>
                  <p>Fantje in možje, ki ležijo v jamah po Rogu in drugod po Sloveniji, so postali,
                     kot pravi Czeslaw Milosz, naša mera. Tu na Rogu – Rog je metafora za vse jame
                     in vsa brezna in za vse samotne in neznane grobove – se učimo, kako živeti
                     zvesto in trdno, da bomo stali in obstali.</p>
                  <p>Duhovne energije Roga so neizčrpne: trajale bodo mnogo stoletij. In če bodo
                     Slovenci imeli to v sebi, da bodo prihajali sem, se manj bojimo, da ne bi
                     ostali zvesti sebi. Kar pomeni: Bogu, narodu in domovini.</p>
               </div>
            </div>
         </div>
         <div type="div1">
            <head>Dogajanja in dognanja</head>
            <div type="div2">
               <head>Ali se ne bi smeli upreti</head>
               <docAuthor>Stane Okoliš</docAuthor>
               <div type="div3">
                  <head>Zakaj je nastala "bela garda"</head>
               </div>
               <div type="div3">
                  <head>Podstati delitve</head>
                  <p>Spomladi leta 1942 so bile sile osi Rim – Berlin na višku svoje moči. Čeprav
                     njihovim vojaškim strategom ni uspelo v popolnosti izpeljati vseh
                     velikopoteznih osvajalskih načrtov, so na vseh bojiščih napredovale. Bojna moč
                     nacistične Nemčije, pa tudi fašistične Italije in drugih satelitov, se je
                     mnogim zdela nepremagljiva. Stara nemška bojazen pred hkratnim bojevanjem na
                     dveh frontah je izginila pod vtisom velikih zmag. Nemški vojaški stroj je mlel
                     vse pred sabo tako na vzhodu kakor tudi na zahodu. Pred osvojitvijo britanskega
                     otoka in pred pragom Moskve so nastopili prvi kritični trenutki.</p>
                  <p>Kljub izraziti nemški vojaški premoči pa je med evropskimi narodi pod
                     fašistično in nacistično okupacijo prevladovalo prepričanje, da nacistična
                     Nemčija že zaradi zgodovine ne more in tudi ne sme zmagati. Prebivalstvo
                     okupiranih dežel je zato svoje upe usmerilo v deželi na skrajnih mejah Evrope,
                     kjer je nemški pohod začel postopoma pešati. Anglija in Rusija oziroma
                     Sovjetska zveza sta postali sinonim za odrešitev izpod nemško-italijanskega
                     jarma. Vendar nista imeli istega predznaka. Medtem ko je bila Anglija simbol
                     parlamentarne demokracije, je Sovjetska zveza nosila prapor rdeče revolucije in
                     diktature proletariata. Boj boljševikov proti nacistični Nemčiji zato ni bil le
                     domovinska vojna, kot ga je v najtežjih trenutkih razglasil Stalin, temveč
                     predvsem boj za svetovno komunistično revolucijo. Stalin je preko kominterne
                     poklical komuniste vseh okupiranih dežel na splošno vstajo proti Nemcem že ob
                     napadu Nemčije na Sovjetsko zvezo 22. junija 1941. Že pred komunisti so
                     odporniške enote v okupiranih deželah Evrope organizirale raznolike nacionalne
                     skupine, ki so nastopale bodisi samostojno bodisi v povezavi in v soglasju s
                     prebeglimi vladami, ki so se zatekle pod angleško zavetje. Že zaradi tega so
                     bile pod močnim angleškim vplivom. Njihovo delovanje pa so uravnavali predvsem
                     interesi angleške politike. Nasprotje, ki sta ga tako v boju proti fašizmu na
                     zunaj predstavljali Anglija in Sovjetska zveza, se je kot posledica politične
                     različnosti pojavilo tudi znotraj odporniških gibanj v večini okupiranih
                     dežel.</p>
                  <p>Tako Anglija kot tudi Sovjetska zveza sta odporniška gibanja vzpodbujali,
                     hkrati pa sta jih preko tajnih zvez in agentov usmerjali in nadzorovali. Na
                     račun aktivnosti odporniških gibanj sta poskušali razbremenjevati lastna
                     bojišča. Zlasti v kritičnih trenutkih sta uporabili delovanje odporniških enot
                     v zaledju nemške fronte. Nujna posledica odporniškega aktivnega delovanja v
                     okupiranih deželah so bile nedolžne žrtve, ki jih je okupator za vsako
                     oboroženo akcijo izvršil med domačim prebivalstvom. Odločitev za način in obseg
                     delovanja vsekakor ni bila lahka. Za tovrstno presojo so bila odločilnega
                     pomena predvsem moralna načela odporniških voditeljev, ki so ali pa tudi niso
                     izvševali navodil iz tujine. Stali so pred veliko odločitvijo: ali najprej
                     služiti tujim interesom sicer pravičnega boja Anglije in Sovjetske zveze proti
                     fašizmu ali pa živeti z resničnostjo okupacije na strani naroda in se
                     pripravljati na razplet vojne na glavnih bojiščih. Predvojna politična in
                     socialna nasprotja in razlike so že v pristopu razdruževale skupen odpor. Odpor
                     proti okupatorju je bil najpomembnejši skupni element, ki je tako različne
                     skupine lahko združeval, kljub temu, da so imele izgrajeno povsem ločeno
                     organizacijo. London, še posebej pa revolucionarna Moskva, sta imela za svoje
                     načrte sposobne agitatorje, ki sta jih tudi bogato nagrajevala, dokončno pa sta
                     svoja hotenja uskladila tudi neglede na voljo prizadetih.</p>
                  <p>Razen odporniških gibanj, ki so živela z vero v osvoboditev izpod
                     fašistično-nacistične oblasti, so bile v okupiranih predelih Evrope
                     organizacije in strukture domače oblasti, ki so bile bolj ali manj v stiku z
                     zasedbeno oblastjo in so z njo zaradi različnih vzrokov bolj ali manj tesno
                     sodelovale. Kolaboracija je bila značilen pojav okupacijskih razmer in je bila
                     legalno priznana. Vsekakor pa se je od primera do primera zelo razlikovala.
                     Izhajala je bodisi iz ideološke bližine nacionalsocialističnemu prepričanju, iz
                     prilagodljivosti trenutnim razmeram bodisi iz prisilnega in nehotenega
                     sodelovanja zaradi različnih notranjih razlogov in začasne koristnosti. Stiki
                     domačega prebivalstva z okupacijsko oblastjo so bili vsekakor potrebni, bili pa
                     so vendar zelo kočljiv posel, še zlasti, če so segali preko razumne meje.</p>
               </div>
               <div type="div3">
                  <head>Razkol med slovenskim narodom v ljubljanski pokrajini</head>
                  <p>Nenavadni dogodki v okupirani t.i. Ljubljanski pokrajini so spomladi leta 1942
                     v razmerah italijanske zasedbe sprožili daljnosežen proces, ki je do konca
                     vojne leta 1945 generično popolnoma spremenil slovenski politični prostor.
                     Dogajanje je na vseh področjih in na različnih nivojih spremljalo nasilje, ki
                     je prav na začetku in na koncu zavzelo največji obseg. To nikakor ni prispevalo
                     k strpnosti in enotnosti v boju proti tujemu okupatorju, temveč je podžigalo k
                     nasprotovanju, odporu in bratomorni vojni. Z aprilsko okupacijo leta 1941 so se
                     resda vse družbene sile znašle v zelo spremenjenih okoliščinah, toda že na
                     pomlad 1942 je kazalo da bo rastoče ideološko-nazorsko razločevanje med
                     Slovenci zahtevalo več žrtev kot okupacija s svojimi posledicami. Področje
                     najprej zgolj političnega delovanja gibanj in strank se je razširilo na
                     medstrankarsko vojaško obračunavanje. Slovenci že od jeseni leta 1941 niso
                     umirali le pod okupatorskimi, temveč tudi pod slovenskimi streli. Nasilje in
                     strah za osebno varnost in varnost premoženja sta v mestih, še bolj pa na
                     podeželju, navdajali z nezaupljivostjo in sovraštvom. Do pobojev tako
                     posameznikov kakor tudi večjih skupin, med njimi celih družin, je prišlo v
                     krajih, kjer je italijanska okupacijska oblast imela svoje postojanke in svojo
                     stražo, še več pa tam, kjer je ni imela. Razkroj slovenskega narodnega telesa
                     se je začel s krvjo. Nezadržno se je širil z načrtnim trošenjem sovraštva po
                     slovenskih domovih tako po Dolenjskem in Notranjskem, kakor tudi v Ljubljani in
                     drugod. Zaradi položaja, ki so ga posamezniki zavzemali v družbi, so bili že
                     vnaprej opredeljeni. Nenavadno velik je bil zato odstotek ti. "belogardistov"
                     med ljudmi katoliškega prepričanja, ker se niso navduševali za ideologijo
                     revolucije, temveč so s svojo tradicijo živeli naprej.</p>
                  <p>Ob italijanskem prihodu v Ljubljanski pokrajini ni bilo skupine niti stranke,
                     ki bi bila profašistično, še manj pa proitalsko usmerjena in bi italijansko
                     fašistično oblast neposredno podpirala, kakor se je zgodilo v mnogih evropskih
                     deželah. Še najbolj zadovoljni so bili komunisti, ki so uspehe sil osi, še
                     posebej pa uničenje starojugoslovanske države, v času nemško-sovjetskega
                     zavezništva, z zadovoljstvom pozdravili. Z okupacijo so se morale stranke bolj
                     ali manj prijazno sprijazniti, njihovo delovanje pa je bilo v neugodnih
                     razmerah zelo okrnjeno. Ker se okupaciji ni bilo mogoče izogniti, so tedanji
                     najvidnejši politiki, ki so ob napadu ostali v domovini, poizkušali za
                     Slovenijo in za Slovence izboriti boljšo med slabimi rešitvami. Slovensko
                     ozemlje, ki so ga zasedli trije okupatorji, so želeli ohraniti skupaj kot
                     enotno upravno območje pod istim okupacijskim režimom. Ker so se Nemci že takoj
                     od začetka pokazali za brezkompromisne sovražnike Slovencev, so nato radovoljno
                     sprejeli blažjo italijansko okupacijo na območju Ljubljanske pokrajine, ki je v
                     začetku nudila več človeških in narodnih pravic.</p>
                  <p>Posledice naglega propada starojugoslovanske države in kratkotrajnost
                     aprilskega obdobja Narodnega sveta je tradicionalne slovenske stranke in
                     politično razmišljujoče posameznike sililo v spreminjanje dotedanjih stališč.
                     Ljudje so se, osvobojeni predvojne strankarske vezanosti, predajali različnim
                     političnim fantazijam. (Politično poročilo za London, maja 1942: dr. Jakob
                     Šolar in dr. Vladimir Šuklje; v Dosje Mačkovšek, Viri 7, Ljubljana 1994)
                     Daljnovidne politike v pookupacijskem času slovenska politika ni premogla. Nove
                     razmere so tako globoko zarezale v prejšnje stanje, da sta se pojavila celo
                     bojazen in dvom v možnost obnovitve Jugoslavije. Čeprav je ostajalo upanje v
                     poraz okupatorskih sil večinoma neomajano, pa jasne politične usmeritve v prvih
                     pookupacijskih mesecih ni bilo. Kolebanju med iskanjem ustreznih rešitev v
                     času, ko še ni bilo povsem jasno, kakšne namene ima italijanski okupator, ki je
                     za razliko od Nemcev na začetku kazal prijaznejši obraz, je sledil vstop v
                     sosvet ali konzulto. Ublažitev posledic hudega preganjanja Slovencev pod nemško
                     zasedbo, ki so se z vednostjo Italijanov množično zatekali tudi v Ljubljansko
                     pokrajino, je narekovala dobre odnose z Italijani. Kljub navidezni avtonomiji
                     pokrajine, ki je dobila svoj posebni statut, pa je že po nekaj mesecih prišlo
                     do spoznanja, da ima vsak okupator svojo posebno metodo, vsi pa isti cilj
                     uničenja Slovencev.</p>
                  <p>Čeprav so mnogi menili, da je zaradi ščitenja narodnih interesov razumljivo, da
                     se morajo posamezniki izpostaviti nevarnosti kompromitiranja, širša javnost že
                     od samega začetka sodelovanja Slovencev v konzulti ni odobravala. Ker člani
                     konzulte niso imeli nikakršnega vpliva na odločanje, v pokrajini pa je
                     prihajalo do vse večjih krivic nad slovenskim prebivalstvom, so posamezniki
                     začeli od svojih funkcij odstopati. Kar nekaj mesecev je bilo tako potrebno, da
                     je glavnina slovenske tradicionalne politike spoznala, da je rešitev za
                     slovenski narod mogoča samo v obnovitvi Jugoslavije (Šolar, Suklje: str. 153).
                     Prebivalstvo pa ni hotelo povratka k staremu, temveč je zahtevalo novo
                     Jugoslavijo v političnem, socialnem in ekonomskem smislu. K neodločnosti
                     ohromljene slovenske politike v prvih mesecih po okupaciji je prispevala tudi
                     begunska vlada, ki je prepozno vspostavila zvezo z domovino. Ker ni bilo
                     potrebnih navodil od zunaj, se je tudi omajalo zaupanje prebivalstva v njeno
                     poslanstvo (Slovenska zaveza – jugoslovanski vladi, april 1942, Dosje
                     Mačkovšek, str. 152). K oteževalnim okoliščinam vzpostavljanja slovenske
                     politike tradicionalnih strank sodi tudi odsotnost glavnih strankinih ljudi,
                     kijih je aprilska vojna razpršila po celi Jugoslaviji in širše. O precejšnji
                     zmedi v najmočnejši predvojni stranki SLS priča značilna izjava Miloša Stareta
                     partnerjem v Slovenski zavezi po Natlačnovi smrti: "Mi smo le upravitelji
                     stranke, ko smo izgubili Korošca, Kulovca in Natlačna, dočim so trije naši
                     najmočnejši zunaj (Krek, Gabrovšek, Kuhar), zato kake dokončne obveze v imenu
                     stranke ne moremo storiti" (Dosje Mačkovšek, str.47, 48).</p>
                  <p>Najpomembnejši predvojni stranki sta sicer že prej vsaka zase organizirali
                     svoje ilegalne napolvojaške legije, toda tako do politične kot do vojaške
                     enotnosti ni moglo priti. Zaradi potrebe po skupnem organiziranju odpora in po
                     številnih spodbudah z vseh strani je v jeseni leta 1941 prišlo do prvih
                     medstrankarskih pogovorov. Stranke, ki so aprila sodelovale v Narodnem svetu,
                     so se oktobra 1941 sporazumele za osnovo bodočega političnega sodelovanja. V
                     sedmih programskih točkah, ki so postale temelj nastajajoče Slovenske zaveze,
                     so se opredelile za legitimistično stališče do jugoslovanske države, za njeno
                     razširitev, za svobodno Veliko Slovenijo kot njenega samostojnega in
                     enakopravnega dela, za politiko na načelih demokracije, za radikalno spremembo
                     gospodarskega reda, itd. Kljub načelnemu sporazumu pa sodelovanja na terenu
                     niso dosegli. Največje ovire na poti sporazumevanja so bile: tradicionalno
                     nasprotje med katoliško in liberalno stranko, odpor mlajše generacije v vseh
                     strankah proti prejšnjim režimom in kompromitiranim ljudem ter bojazen, da se
                     ne bi povrnile stare razmere in pojav osvobodilne fronte pod komunističnim
                     vodstvom (Šuklje, Šolar, str. 153; A.Kramer, poročilo 14.3.1942, str. 144).</p>
                  <p>V nasprotju s počasnim zbliževanjem tradicionalne slovenske politike je na
                     skrajnem političnem polu z energičnim in nasilnim delovanjem začela
                     komunistična stranka, ki je bila že pred vojno ilegalno organizirana. Kot
                     maloštevilna, a idejno vplivna stranka je pod svojim vodstvom povezala manjše
                     in nezadovoljne stranke in skupine, ki so izhajale iz vseh slovenskih
                     tradicionalnih plitičnih taborov v Protiimperialistično in nato Osvobodilno
                     fronto. S taktiko neposredne akcije in po načelu "čim hujše tem boljše"
                     (A.Kramer, poročilo, 14.3.1942) so po nemškem napadu na Sovjetsko zvezo 22. 6.
                     1941 začeli z bojem neglede na konkretne koristi in na žrtve. Realnih možnosti
                     za vojaški in narodni uspeh oboroženega boja niti proti italijanskemu, še manj
                     pa proti nemškemu okupatorju v času, ko sta bila na višku svoje moči, ni bilo
                     mogoče pričakovati. Ugodna priložnost pa se je ponudila za politični uspeh
                     komunistične stranke, da s pomočjo partizanov kot narodnosvobodilne in
                     politične vojske hkrati prevzame oblast in izvede socialno revolucijo. Čeprav
                     je bila internacionalna in revolucionarna stranka, ki se je ravnala po
                     navodilih jugoslovanske in sovjetske partije, je pod okriljem Osvobodilne
                     fronte prva prodrla z idejo narodnoosvobodilnega boja med slovensko narodno
                     sredino. V zelo kratkem času jez geslom boja proti okupatorju, z oboroženimi
                     akcijami in ustrahovanjem prevzela pozicije vplivnih predvojnih strank z
                     razvejano mrežo strankarsko kulturnih društev in drugih organizacij v svoje
                     roke.</p>
                  <p>S formalnimi sklepi se je vodstvo OF že na tretjem zasedanju, 16. septembra
                     1941, oklicalo za novo "ljudsko" oblast, vrhovni plenum OF pa razglasili za
                     "Slovenski narodnoosvobodilni odbor, ki je sklenil, da za časa osvobodilne
                     borbe edini predstavlja, zastopa, organizira in vodi slovenski narod na vsem
                     njegovem ozemlju" (T. Ferenc, Ljudska oblast na Slovenskem I, Ljubljana 1985,
                     str. 21.) Vsako organiziranje upora izven OF in vsako delovanje v nasprotju z
                     določbami OF so postavili izven "zakona" in ga označili za narodu škodljivo
                     dejanje. Komunistična partija, ki je imela manjšino že v OF, se je sedaj s
                     pomočjo nezadovoljnih skupin tradicionalnih taborov s številčnejšim zaledjem v
                     trenutku postavila za odločujočo silo v Sloveniji. Ob nespornem vodstvu OF je
                     obdržala tudi vso strankarsko strukturo popolnoma nedotaknjeno, z Varnostno
                     obveščevalno službo VOS-om kot strankarsko milico pa je politični položaj trdno
                     držala v svojih rokah. Preko VOS-a je po besedah njenih voditeljev "prihajala
                     nova ljudska oblast do polnega izraza" (T. Ferenc, Ljudska oblast I, str.
                     26).</p>
                  <figure>
                     <graphic url="slike_z_26/z_26_37.png"/>
                     <head>Pogled na Kočevje <name type="author">Arhiv RS</name></head>
                  </figure>
                  <p>Z deklaracijo, da je edini cilj OF boj proti okupatorju, a da se vsa druga
                     vprašanja odlagajo na pozneje, ob poudarjeni protiokupatorski propagandi in ob
                     posameznih partizanskih akcijah so narodno zavedni sloji v glavnem blagohotno
                     gledali na delo OF in partizanov. Pomagali so jim z denarjem, hrano in orožjem,
                     ker so menili, da s tem izpolnjujejo svojo domovinsko dolžnost. Spoštovali so
                     njjene odredbe in se ravnali po njenih navodili. S politiko OF je slovenskim
                     komunistom uspelo na poseben način uresničiti tisto, na kar so bili še posebej
                     ponosni. Zakriti pod plaščem OF so s poudarjeno protiokupatorsko naravnanostjo
                     še pravočasno vključili številne rodoljube v boj za svoje politične cilje. Za
                     vstop v OF so se pogajali celo z nekaterimi frakcijami liberalnega tabora, ki
                     so bile nezadovoljne s tradicionalno slovensko politiko, vendar so se ob
                     vprašanju legitimnosti starojugoslovanske države, vlade in kralja razšli.</p>
                  <p>Oborožene akcije partizanov proti Italijanom oid samega začetka niso bile
                     najbolj uspešne. Bile so brez učinkov, večinoma slabo načrtovane in izvršene, a
                     trpelo je mirno prebivalstvo in talci, ki jih partizani niso mogli braniti.
                     Posledice takšnega boja so bile za prebivalstvo zelo hude. Ker tak način boja
                     proti okupatorju ni mogel biti uspešen, kar je bilo zaradi razmerja sil
                     samoumevno, je komunistična partija začela z bojem v drugi smeri. Z blatenjem
                     in denunciacijami je napadla osebnosti, ki so bile drugega prepričanja tako v
                     metodi dela kot tudi pri političnih ciljih. (Konstatacije Slovenske zaveze,
                     Dosje Mačkovšek, str. 141) Napadla je jugoslovansko emigrantsko vlado,
                     Mihajloviča in njegovo vojsko ter druge legitimne ostanke stare države, na
                     čigar osnovi se je sporazumela slovenska tradiciona politika. Ves narod, ki ji
                     ni hotel več slediti, je razglasila za belo gardo, peto kolono in narodne
                     izdajalce. Od začetnega boja proti okupatorju je OF prešla v boj proti
                     starojugoslovanski usmeritvi in v boj za oblast.</p>
               </div>
               <div type="div3">
                  <head>Osvobodilna fronta stopi pred tradicionalno slovensko politiko</head>
                  <p>Osvobodilna fronta je vstopala na slovensko politično prizorišče v času, ko se
                     tradicionalna slovenska politika po aprilskem udarcu še ni povsem opomogla. Že
                     s samim pojavom si je pred dezorientiranimi in predvojno najvplivnejšimi
                     strankami ustvarila taktično prednost. S spretno politiko in propagando pa si
                     je naklonjenost med prebivalstvom še pridobila. Odločna protiokupatorska tj.
                     osvobodilna usmerjenost, ki jo je dokazovala s</p>
                  <p>sabotažami in oboroženimi napadi na okupatorja, je premagovala pomisleke o
                     njeni komunistični naravi zlasti pri ljudeh, ki so že itak želeli sprememb.
                     Odklanjanje njenih nasilnih metod se je občutno pojavilo, ko je začela z uboji
                     in nasiljem nad Slovenci.</p>
                  <p>Tradicionalna politika je z načrtom osvobodilnega gibanja proti okupatorju
                     zamudila. Zamudila pa je predvsem zaradi nesposobnosti dogovarjanja, ozkih
                     strankarskih interesov in starih zamer iz časa predvojnih režimov. Ker je
                     zastopala idejo vsenarodne osvobodilne organizacije, ki naj bi poleg načelnih
                     vprašanj bodoče države pripravila tudi organizacijo in oborožitev naroda za
                     čas, ko bodo za to dozorele razmere, je nacionalno pobudo tudi na ta način
                     prepustila novonastajajoči politični in oboroženi sili, ki se ji je že od vsega
                     začetka z orožjem v roki postavila na nasprotni breg z namenom, da se z njo
                     spopade in jo porazi v vseh ozirih.</p>
                  <p>Ko so tradicionalne politične stranke v začetku 1942 ustanovile Slovensko
                     zavezo, je ta kot osvobodilno gibanje načelno odklanjala borbo proti komunizmu.
                     (Deklaracija Slovenske zaveze, Dosje Mačkovšek, str. 142). Prizadevala si je za
                     sporazum s komunisti ali vsaj za toleriranje v smislu enotnega nastopanja proti
                     okupatorju. Nikakor pa ni mogla odobravati nasilnih in nemoralnih metod
                     partije. Zbližanje obeh osvobodilnih gibanj na principu boja proti okupatorju
                     bi po eni strani moralo priti samo po sebi, po drugi pa je bilo zaradi
                     nasprotnih pogledov do Jugoslavije, vlade, kralja in komunističnih napadov na
                     člane Zaveze nemogoče. Ker so imeli nacionalni osvobodilni odbori v državah, ki
                     so jih zasedli Nemci, s komunisti podobne težave, so v Zavezi iskali sorodno
                     pot zadržanosti do prenagljenih odločitev. Učinkovite obrambe pa ni bilo.</p>
                  <p>Z zgodnjimi oboroženimi akcijami proti okupatorju so komunisti dosegli več
                     opaznih učinkov. Najprej so izkoristili idealizem dijaške mladine in manjših
                     skupin iz vseh političnih taborov, ki so si želeli hitre in odločne akcije
                     proti okupatorju. Nadalje so povzročili pravo načelno zmešnjavo med mnogimi
                     nacionalnimi krogi in uporabili tudi nerazpoloženje liberalnih krogov proti
                     režimu JRZ. (A. Kramer, poročilo 14. 3. 1942) V svoja jadra so ujeli rusofilsko
                     razpoloženje ljudi, ki so v zgodnjih oboroženih napadih partizanov verjeli
                     propagandi, da bo vojne po zaslugi Sovjetske zveze kmalu konec. V partizanske
                     odrede se je zaradi močne propagande vključilo tudi veliko starojugoslovanskih
                     oficirjev, ki so se večinoma umaknili, ko so partizanske enote dobile
                     komunistične politične komisarje. Najvidnejši učinek partizanskih napadov in
                     atentatov pa so bile hude posledice italijanske reakcije, ki jih je trpelo
                     civilno prebivalstvo. Ljudem so partizanske akcije najprej ugajale, ker so
                     mislili, da s tem okupatorja demoralizirajo, zanašali pa so se tudi na
                     dotedanjo oportunistično taktiko Italijanov.</p>
                  <p>Osvobodilna fronta pod komunističnim vodstvom pa italijanskega okupatorja ni
                     izzvala le do krajših maščevalnih ukrepov, temveč mu je odprla široko pot za
                     njegovo genocidno politiko do Slovencev, ki so jih množično streljali pod
                     obtožbami komunizma. Širše zasnovano akcijo čiščenja komunizma so spomladi 1942
                     začeli z blokado Ljubljane, nato pa so čez poletje z obsežnimi kazenskimi
                     pohodi opustošili podeželje, ki je od pomladanskih dni naprej okušalo sadove
                     nove ljudske – komunistične oblasti v t. i. sovjetskih republikah. Civilno
                     prebivalstvo, ki se ni navdušilo nad "ljudsko oblastjo" in ji je bilo tudi
                     idejno tuje, je v trenutkih dvojnega terorja iskalo novih rešitev.</p>
                  <p>Proti partizanskemu načinu političnega in vojaškega delovanja in vse
                     očitnejšemu komunizmu so nastopile skupine in gibanja iz strank tradicionalnih
                     slovenskih političnih taborov, ki so bile združene v tajni Slovenski zavezi in
                     so za prenovljeno Jugoslavijo na legitimistični podlagi tesno sodelovale z
                     begunsko vlado. Med temi je bila SLS daleč najštevilnejša in zato še zlasti na
                     podeželju tudi najvplivnejša. Kot predstavnica zadnjega predvojnega režima v
                     Jugoslaviji in katoliški Cerkvi najbližja stranka je načelno obsojala
                     "brezbožni komunizem". Po izkušnji, da se je mogoče s komunisti pogovarjati
                     samo preko puškine cevi (ARS, referat I, fond 1515, a.e.2), se je med njenimi
                     radikalnejšimi politiki čez poletje 1942 uveljavilo prepričanje, da so za svoj
                     cilj Velike Slovenije pripravljeni na kompromise z vsakim, razen s komunisti.
                     Ker so bile posledice dvojnega terorja najhujše na podeželju, je tukaj prišlo
                     tudi do najmočnejšega izbruha protipartizanskega razpoloženja, ki je vodilo v
                     obrambo golega preživetja. Nastajati so začele vaške straže. Za obrambo pred
                     komunističnimi partizani jih je oborožil italijanski okupator, ki je skrbno
                     pazil, da te "usluge" tradicionalna slovenska politika ne bi izkoristila za
                     povezavo z novo oboroženimi enotami in protiitalijanskimi nastopi. Organizacijo
                     in stike vaških straž so Italijani zato strogo nadzorovali.</p>
                  <p>Tradicionalna politika, ki je pred napadalno in nasilno Osvobodilno fronto
                     najprej izgubila primat v narodnoodporniškem gibanju, je bila s stopnjevanjem
                     komunističnega terorja potisnjena v obrambo, nato pa v kompromise. Čeprav je
                     idejni protikomunistični boj nastal že zgodaj pred okupacijo, se je v novih
                     zmerah pokazal v spremenjeni luči. Okupacija je razmerje postavila v taktično
                     prednost komunistov, ki so naenkrat postali borci za osvoboditev slovenskega
                     naroda, protikomunisti pa kolaboranti z okupatorjem.</p>
                  <figure>
                     <graphic url="slike_z_26/z_26_38.png"/>
                     <head>Pogled na Kočevje <name type="author">Arhiv RS</name></head>
                  </figure>
               </div>
               <div type="div3">
                  <head>Preden je nastala bela garda</head>
                  <p>Ena najpomembnejših sestavin revolucionarnega boja OF je postal boj proti "beli
                     gardi". Na Slovenskem je bil ruski termin bele garde že od samega začetka
                     sinonim za predvojni režim JRZ. Potem ko so komunisti oklicali OF za edino
                     legitimno oblast slovenskega naroda, so že jeseni 1941 sprožili gonjo proti
                     beli gardi, ki je ni še nihče organiziral. Medtem ko so sami organizirali rdečo
                     gardo s političnimi komisarji, je šla njihova dobro organizirana propaganda
                     tako daleč, da je neobstoječi beli gardi pripisala zbiranje prostovoljcev za
                     rusko fronto (Dosje Mačkovšek, 20. oktober 1941, str. 35).</p>
                  <p>Za snovanje bele garde so komunisti obtoževali voditelje nekdanjega režima JRZ,
                     ki naj ne bi mislili na nič drugega kot na obnovo klerikalnega režima, kakršen
                     je bil pred vojno (A. Kramer, poročilo 14. 3. 1942, str. 143). Kuharjevi
                     londonski govori, ki so bili prežeti z miselnostjo nekdanje JRZ, so škodovali
                     novemu položaju stranke v domovini prav zaradi tovrstnih obtožb, čeprav si
                     starega stanja ni želela nobena skupina, ki je sodelovala v Slovenski zavezi.
                     Ko je katoliška ljudska stranka zgodaj spomladi 1942 po deželi začela
                     organizirati "narodne straže", je bil to povod za novo nezaupanje z liberalnim
                     taborom, zlasti ker so komunisti širili novice, da se "snuje bela garda za
                     obnovo klerikalnega režima" (Kramer, str. 144).</p>
                  <p>Komunisti so z belo gardo najprej obtoževali posameznike iz vrst SLS, nato so
                     obtožili celo stranko, nazadnje pa vse tiste, ki niso bili njihovega mišljenja.
                     Najpogosteje je oznaka ostala predvsem na pripadnikih katoliške skupnosti. K
                     revolucionarni opredelitvi belogardizma kot protirevolucije so dodali še
                     enačenje z izdajstvom in sodelovanjem z okupatorjem. Dejansko so za izdajalce
                     smatrali vse, ki so se jim postavili po robu. Čeprav je oznaka prišla iz
                     nasprotnega tabora še preden je odpor nastal, jo je komunistična propaganda med
                     prebivalstvom tako močno razpihnila, da se je udomačila.</p>
                  <p>Po propagandni vojni proti beli gardi je prišlo tudi do obsežnejšega fizičnega
                     iztrebljanja ljudi, ki naj bi bili potencialni organizatorji
                     protikomunističnega upora. Ko so partizani spomladi leta 1942 zavladali na
                     osvobojenih ozemljih, s čimer je tam začasno prenehala starojugoslovanska
                     uprava in nova italijanska oblast, so ustanavljali sovjetske republike. V njih
                     so uničevali belo gardo s tem, da so nasilno odvajali ljudi in plenili njihovo
                     premoženje. Organiziranje Slovenske legije, ki se je začelo spomladi, je s
                     partizanskim nasiljem popolnoma zastalo. Partizanski oddelki so njene
                     neoborožene aktiviste na podeželju v trenutku onemogočili in pobili,
                     organizacijo pa razbili. Vsi glavni zastopniki na Dolenjskem so bili pobiti.
                     Ostali so se umaknili v mesta, da so ohranili vsaj golo življenje (fond 1515,
                     ae 11). Slovenska legija ni bila sposobna zaščititi življenja aktivistom, ki so
                     se izpostavili, saj jih ni mogla zaščititi niti z enim revolverjem.</p>
               </div>
               <div type="div3">
                  <head>Nastanek oboroženega odpora</head>
                  <p>Avgusta 1942 so se razmere v Ljubljanski pokrajini do skrajnosti zaostrile. Na
                     političnem področju je bil prepad med tradicionalno politiko in komunistično
                     osvobodilno fronto nepremostljiv. Slovenska zaveza od sodelovanja v odporu ni
                     izključevala nobenega Slovenca in nobene stranke, ki je stala na narodni
                     osnovi, obsojala pa je krvavo obračunavanje in ustrahovanje ljudi. Komunistična
                     partija je prav nasprotno izključevala odpor proti okupatorju izven svoje OF,
                     spodbujala pa je sovraštvo, nasprotovanje in ustrahovanje med prebivalstvom.
                     Italijanska vojaška oblast v Ljubljanski pokrajini se je zaradi partizanskih
                     izzivalnih napadov že zgodaj spomladi odločila za obsežno akcijo proti
                     partizanom na podeželju.</p>
                  <p>Iz tistih dni je poročilo Slovenske zaveze jugoslovanski begunski vladi v
                     London zelo črno. (Dosje Mačkovšek, str. 157) "Narod grozno trpi na eni strani
                     pod terorjem partizanov, na drugi vsled maščevanja okupatorja. Prevladuje
                     splošen obup. S strahom pričakujejo ljudje nadaljnih dogodkov in se zlasti tudi
                     bojijo gospodarske in prehrambene katastrofe pozimi. Italijanske namere niso
                     povsem jasne. Včasih se zdi, kakor da jim partizanski podvigi služijo kot
                     dobrodošel pretekst za politiko uničevanja slovenskega elementa. Na deželi je
                     ponekod pričela organizirana obrambna akcija proti postopanju partizanov. V
                     nekaj krajih so se javili kmetje oblastem, zahtevali in dobili orožje in se
                     sami branijo proti partizanskim oddelkom." Bojazen in strah pred novimi
                     grožnjami Italijanov, ki so grozili z izselitvijo celotne pokrajine, je
                     privedla člane Slovenske zaveze do novega razmišljanja.</p>
                  <p>V težkih okoliščinah so na protikomunistični strani prihajale številne pobude,
                     da bi s posebno ekipo vzpostavili oportunistično politiko sodelovanja z
                     okupatorjem. To naj bi bil edini možni izhod za obvarovanje prebivalstva pred
                     najhujšim, kajti podobni nasveti so prišli tudi s strani vojnega ministra
                     jugoslovanske vlade v domovini Mihajloviča. Vojaški krogi so bili namreč
                     mnenja, da v takratnih okoliščinah ni bila mogoča nobena "širša in solidnejša"
                     organizacija jugoslovanske vojske v Ljubljanski pokrajini. Težave pri
                     vzpostavljanju posebne ekipe pa so bile v tem, ker še ni bilo razvidno, kdo bi
                     mogel nase prevzeti "odiozno vlogo odgovornosti za aktivistično politiko".
                     (Dosje Mačkovšek, poročilo 23. avgusta 1942, str. 118, 157) Prav tako še ni
                     bilo povsem jasno, koliko in pod kakšnimi pogoji so bili v kompromise
                     pripravljeni Italijani. Čeprav so Italijani avgusta v več primerih že izročali
                     orožje vaškim stražam, pa je bil položaj na politični ravni še nerazčiščen.
                     Dogodki na terenu so prehitevali politične dogovore in jih po drugi strani tudi
                     pogojevali. Vse skupine, ki so bile zastopane v Slovenski zavezi, so bile za
                     to, da bi se našel izhod v kombinaciji, ki Slovenske zaveze ne bi
                     kompromitirala.</p>
               </div>
               <div type="div3">
                  <head>Zakaj so se uprli komunistični osvobodilni fronti</head>
                  <p>Stremljenje slovenskega naroda po osvoboditvi je bilo za slovenske politične
                     stranke in skupine nedvomno najpomembnejše vodilo upora proti okupatorju. Na
                     narodni osnovi bi bil zato skupen osvobodilni boj vseh Slovencev možen.
                     Osvobodilna fronta pa ni bila zgolj osvobodilna, temveč tudi revolucionarna.
                     Številni Slovenci, ki so jo zaradi njene osvobodilne naravnanosti najprej
                     podprli, so njeno pravo naravo spoznali šele kasneje, ko se je kot ljudska
                     oblast polastila pravice, da odloča o življenju in smrti vseh, ki se niso
                     navduševali nad revolucionarnimi ukrepi in novo miselnostjo. Ko je spomladi
                     1942 v sovjetskih republikah fizično uničevala belo gardo, je prišlo do
                     popolnega razkola. Rodil se je spontan prvobiten protikomunistični odpor. "Kdor
                     namreč ni doživel "partizanske svobode", ni mogel doumeti trpljenja
                     podeželskega prebivalstva" (Dosje Mačkovšek, Situacijsko poročilo SZ 12. 11.
                     1942, str. 161).</p>
                  <p>Revolucionarni teror na t. i. osvobojenih ozemljih je zavzel velike
                     razsežnosti. Pojavil se je povsod tam, kjer so partizani skupaj s terenskimi
                     odbori uveljavljali novo oblast. Obseg usmrtitev, izbor usmrčencev in zaplembe
                     premoženja potrjujejo, da v teh razmerah ni šlo le za "pojave, ki so bili
                     nasprotni temeljni usmeritvi narodnoosvobodilnega gibanja in so jih že takrat
                     imeli za napake". (T. Ferenc, Ljudska oblast na Slovenskem I, 985, str.
                     352–385), ki naj bi bile posledica vrtoglavice od vojaških uspehov in naglega
                     vzpona narodnoosvobodilnega gibanja pomladi 1942.</p>
                  <p>Kako so doživljali partizansko osvoboditev in zakaj so se partizanom uprli, so
                     zajeti pripadniki vaških straž, civilisti in duhovniki, izpovedali
                     zasliševalcem OF v kočevskih zaporih v jeseni leta 1943. Ker se je na
                     zaslišanju zelo veliko govorilo o vzrokih za organiziranje in sodelovanje pri
                     t. i. beli gardi, je čitno, da je pojav po eni strani zelo vznemirjal, po drugi
                     pa je nenavadno, da zasliševalcem res ni bilo jasno, zakaj je nastala bela
                     garda. Čeprav so bili spomini na dogodke izpred enega leta in več izrečeni v
                     okoliščinah, kjer je do izraza po eni strani prihajala človeška prizadetost in
                     upanje na osvoboditev, po drugi pa nasilje, so bili odgovori prav v tej točki
                     še najbolj nedvoumni, saj so večinoma iskreno navajali "objektivne" vzroke za
                     vstop: vaškim stražam in obrambi pred komunizmom in italijanskim nasiljem.
                     Podali so svoj oddgovor in zagovor za dejanja in odločitve, ki so jih sprejeli,
                     v času, ko so reševali zgolj svoje in svojih golo preživetje.</p>
               </div>
               <div type="div3">
                  <head>Duhovniki</head>
                  <p>Med prvimi žrtvami komunističnega nasilja spomladi 1942 so bili pogosto
                     duhovniki. Ker so imeli posebej na podeželju velik vpliv, v nnogih primerih pa
                     so bili edini inteligenti, je bila njihova vloga in obnašanje za vsak kraj
                     posebnega pomena. Komunistična ideologija je bila v načelnem nasprotju z
                     učenjem Cerkve, ki je s papeškimi okrožnicami vernikom, sploh pa duhovnikom,
                     prepovedovala sodelovanje s protiverskim in nasilnim komunizmom. Zaradi
                     njihovega javnega protikomunističnega prepričanja in vplivanja na ljudi jih je
                     bilo zato veliko pobitih pod obtožbo protinarodnega delovanja, ki seje nanašalo
                     na aktivnosti v zvezi z organiziranjem "bele garde", (glej F. Saje,
                     Belogardizem, Ljubljana 1952, na več mestih, posebej str. 396).</p>
                  <p>Značilne težke razmere podeželjskega prebivalstva in ujetost duhovnika v
                     realnosti trenutka razkriva izpoved župnika Viktorja Turka iz Begunj na
                     Notranjskem. Po zaslišanju v kočevskih zaporih so ga brez ohranjene sodbe, mimo
                     glavnine obsojencev, usmrtili konec oktobra 1943 na območju Grčaric. (Vsi
                     zapisniki zaslišanj v: ARS; Referat II, Glavni štab, fasc. 6 in Referat I, fond
                     1515).</p>
                  <p>"Okupacija Ljubljanske pokrajine po Italijanih me je močno presunila, kakor
                     tudi vse moje farane, ker sem poznal postopanje Italijanov na Primorskem in
                     poznal tudi naše ljudi. Bil sem pa prepričan, da ta okupacija ne bo trajna in
                     da bo na kakršenkoli način prišla zmaga v roke Angležev in to iz zgodovinskih
                     razlogov. O snovanju bele garde, oziroma organizacije za ohranitev statusa quo
                     ante v politiki Slovenije, mi ob okupaciji ni bilo nič znanega in nisem v tem
                     pogledu imel nobenih zvez z ljubljanskimi krogi. Pač pa sem bil informiran po
                     Meden Antonu, trgovcu in bivšemu županu v Begunjah, da se snuje neki
                     vseslovenski odbor v Ljubljani, ki naj bi vse politične stranke in skupine
                     združil v osvobodilni borbi in da se je ing. Sernec izrazil, da bi želel mene
                     poleg. Kasneje sem tudi dobival poročevalca, vse do ofenzive 1942. Do OF sem
                     bil dobro razpoložen vse do lanskega leta, dokler niso padli moji stanovski
                     tovariši in nekaj mož, ki sem jih osebno poznal, župan Brulc v Šmihelu, Hrovat
                     in Mišjak, župniki Komljanc in Ehrlich. Videl sem, da naši najboljši
                     padajo.</p>
                  <p>Do organizacije vaške straže v Begunjah je prišlo po sili razmer. Ker ni bilo v
                     kraju italijanske garnizije, tudi nismo dobivali hrane, vsaj maja meseca ne.
                     Italijani so požgali vas Kožljek in grozili, da bodo požgali Bezuljak, Dobec in
                     Begunje, ker smo vsi partizani. Ko so bile težave prevelike, so se fantje in
                     možje iz vseh vasi begunjske župnije zmenili, da gredo prostovoljno v
                     internacijo in so šli v Cerknico. Vse vasi niso šle naenkrat, temveč vsaka
                     zase. Kdo je sprožil misel na prostovoljno internacijo in kdo je dal
                     inicijativo za pohod v Cerknico, mi ni znano, jaz to nisem bil. Pripominjam, da
                     niso šle vse vasi naenkrat in tudi ne vsi moški naenkrat, temveč so cepali po
                     dva, tri itd. 27. ali 28. sta bila usmrčena brata Hitija, tedaj smo pa vsi
                     zgrabili kovčke in se odločili, da gremo vsi moški proč. Dopoldne pa so poslali
                     Italijani obvestilo, da naj bo pogreb ob 4 uri. Ljudstvo meje prosilo naj bo ob
                     2 h, da bi lahko prej odšli iz vasi in da bodo vas zaščitili. Res je prišel še
                     isti dan oddelek vojaštva v Begunje in Bezuljak. Naslednji dan je klical
                     telefonsko colonelo Seraglia v Cerknico na komando s pozivom, da se zglasim
                     naslednji dan ob 8 uri na komandi v Cerknici. Pred tem me je col. Seraglia
                     klical k sebi menda 15. julija, ko se je začela ofenziva, v gostilno k Medenu
                     skupno s kaplanom Zavbijem in učiteljico Erženovo. Držal nam je nagovor, v
                     katerem je povedal, da smo Slovenci manjvreden narod, slični Afrikancem in
                     Albancem, daje glavni znak manjvrednih narodov prevzetnost, ki se opazuje tudi
                     pri nas, da so Italijani morda napačno postopali, ker niso šli po stopinjah
                     Nemcev in takoj v začetku nastopili z brutalno silo ter da je ta ofenziva
                     zadnji poizkus, da pridemo k pameti, ker bo sicer ves narod poginil na naraven
                     način od lakote in mraza. Mišljenje je bilo tako, da ako ofenziva osvobodilnega
                     gibanja ne bo zatrla, da nas bodo potem pustili poginiti. Obenem nam je
                     naročil, naj to sporočim ljudem, kar sem s prižnice tudi storil.</p>
                  <figure>
                     <graphic url="slike_z_26/z_26_39.png"/>
                     <head>Požig vasi Škrilje <name type="author">Arhiv RD</name></head>
                  </figure>
                  <p>28. julija 1942 sem se oglasil na poziv pri col. Seraglii, bil je to pot zelo
                     prijazen. Izjavil je, da obžaluje besede, ki mi jih je govoril pri Medenu, da
                     je bil takrat v zmoti in mislil, da smo sami partijci, sedaj pa je ugotovil, da
                     to ni res in nam je pripravljen dati orožje, da se bomo lahko branili. Bil sem
                     s tem sporazumen. Naslednji dan so Italjani pripeljali v Begunje 30 pušk, še
                     prej pa so z avtomobili pripeljali nazaj moške, ki so se javili za prostovoljno
                     internacijo iz Cerknice. Puške so se razdeljevale vsem, ki so prišli ponje,
                     dokler jih ni zmanjkalo. Kontrole nad tem, kdo naj puško dobi in kdo ne, ni
                     bilo, ker so prišli ponje itak sami zanesljivi ljudje in so se simpatizerji
                     partizanov držali daleč proč. Pri razdeljevanju pušk sta sodelovala trgovec
                     Matičič in Kranjc Jože iz Dobca. Spiska zanesljivih in nezanesljivih ljudi ni
                     bilo. Poveljstvo je najprej prevzel Kranjc Jože, nato Matičič. Ni bil namen
                     organizirati belo gardo s kakšnimi jasnimi političnimi cilji, temveč samo vaško
                     obrambo, ki naj brani imetje vasi in življenje vaščanov. Tudi jaz sem pri
                     predavanjih, oziroma na sestankih, na katerih sem govoril, povdarjal in
                     priporočal fantom poštenost, da bi jim nihče ne mogel očitati kdaj kakšnih
                     napak. Govoril sem tudi proti komunizmu po navodilih, ki sem jih dobil od
                     svojih predpostavljenih in obsojal uničevanje imovine in življenj, pa naj
                     delajo to Italijani, Nemci ali partizani. Takoj v začetku sem naročil, naj se
                     pozovejo vsi partizani iz moje fare, da naj se zglasijo domov, ker sem smatral
                     za brezsmiselno. da tavajo po gozdu . ... </p>
                  <p>V beli gardi sem vsaj lokalno videl zgolj borbo za obstanek vasi in za vero
                     proti komunizmu, v splošnem pa ne izključujem, da so se nekateri borili tudi za
                     korita. Partizansko gibanje sem odklanjal iz lokalnih pogledov, dasi sem vedel
                     katere skupine sodelujejo v OF ker so bili usmrčeni kot izdajalci večinoma
                     katoliški ljudje, ki sem jih poznal osebno kot dobre in poštene".</p>
                  <p>Kaplan Ludvik Tomazin je prišel na drugo kaplansko mesto na bloško planoto
                     avgusta leta 1941 z nalogo, da osnuje Katoliško akcijo, kar pa mu v kratkem
                     času ni uspelo. „Do OF v začetku nisem zavzemal nikakršnega sovražnega
                     stališča, potem se je pa moje stališče in to približno meseca marca 1942
                     spremenilo in to potem, ko sta padla akademika Župec in Kikelj. Ta sprememba se
                     je spremenila tudi pri ljudeh v moji fari in to približno za 75 % na podlagi
                     tega, ker je bilo več umorov in rekvizicij. Mene osebno je pa prepričalo, da
                     vodi OF napačno, odnosno nepravilen boj, zlasti še takrat, ko je padel Ehrlich.
                     ... Borbo partizanov proti okupatorju sem smatral tudi radi tega za nepravilno,
                     ker sem bil prepričan, da partizani ne bodo niti za 1/4 ure prej pognali
                     okupatorja z naše zemlje. Spominjam se, da je bila vaška straža ustanovljena
                     izključno le proti partizanom. Po ofenzivi sem prišel tudi sam do tega, da je
                     nekaj potrebno storiti za rešitev premoženja ljudi. To sem smatral za glavni
                     razlog. ... Moralno gledano je bila bela garda nekaj slabega, v slučaju pa, kakor
                     smo mi živeli in kakor so živeli ljudje je bila ta nujno potrebna. Dolžili so
                     me, da sem belogardist, katerega je treba spravit s pota."</p>
                  <p>Grebenc Alojzij, pater Placid, je bil je več let pred vojno ekonom
                     cistercijanskega samostana v Stični." V začetku delovanja OF sem bil njen
                     simpatizer in sem dajal prispevke v naravi in denarju štabu leteče grupe in
                     drugim, ki so potrkali na moja vrata kot samostanskega ekonoma. Ko pa so
                     kasneje neodgovorni elementi v imenu OF začeli klati ljudi, ropati, tudi našo
                     upravo – 7 konj z vprego 112 krav –, posiljevati dekleta in hoteli ujeti še
                     mene, da bi jim samostan dal visoko odkupnino, sem se od OF kot duhovnik
                     odvrnil. To je bilo nekako junija 1942. Nekako avgusta 1942 je bila v Hudem pri
                     Stični ustanovljena vaška straža. Pri ustanavljanju nisiem sodeloval v nobenem
                     oziru. Ko so bili fantje že zbrani in je bil postavljen komandant aktivni
                     poročnik Nadrah, so prišli v samostan po nasvete in na razgovor. Povedali so
                     mi, da je njihov namen varovati vas pred uboji in so res ujeli brate Poljance,
                     katerim je bila imputirana glavna krivda za dejanja, ki sem jih zgoraj omenil.
                     Lahi so jim dali orožje. Rekel sem jim, naj bodo pri tem pošteni in naj se
                     zavedajo, da so Slovenci in da naj nikomur ne delajo krivice".</p>
                  <p>Lavrih Ivan je nastopil kaplansko mesto v Dobrepolju tik pred vojno. "Maja 1942
                     je prišel k meni Brilej, ki mi je razložil namene OF. Z njegovimi izvajanji sem
                     se strinjal. Ugovarjal sem mu le v tem, da se je OF v naši fari pridružil
                     moralno najslabši element – pijanci, kvartopirci, ženskarji – in da jaz s temi
                     pač ne morem sodelovati kot čuvar morale v fari. Rekel sem pa, da mu takoj
                     stavim na razpolago vseh 300 fantov v naši dolini, ko bodo k OF pristopili
                     poštenjaki. ... S partizani smo</p>
                  <p>se dobro razumeli in sem šel parkrat maševat in pridigat v Kompolje, kamor so
                     hodili tudi partizani k maši. Zaradi laškega pretepanja in tatvin zoper mene
                     sem 5. julija 1942 pobegnil v Ljubljano, kjer sem ostal do konca avgusta. Ko
                     sem se potem vrnil, sem že našel vaške straže. V vojaške zadeve se nisem mešal,
                     nekajkrat sem jim le pridigal".</p>
                  <p>Femc Boris je prišel za kaplana v Cerknico julija 1941. Po razsulu Jugoslavije
                     so ga Nemci iz Tržiča, kjer se je nahajal kot bolnik, izgnali v Ljubljano. "Kot
                     duhovnik sem imel naročilo, da osnujem katoliško akcijo, ki je nepolitična. To
                     mi ni uspelo. Vse tiste, ki sem jih povabil, da prihajajo k meni, se pozneje
                     niso več upali, ker so bili ožigosani kot belogardisti. Pred pol leta je
                     italijanski poročnik zahteval, da naj se v Cerknici javi 30 fantov, ki naj bi
                     zamenjali stražarje iz Begunj. Na to ustno zahtevo se je javilo šest fantov
                     kljub mojemu odklonilnemu stališču. ... Ne bom osporaval dejstvu, da sem bil
                     somišljenik onih, ki niso bili zadovoljni z OF zaradi slabih poročil, ki smo
                     jih dobivali o njej. ... Priznam, da je literatura prihajala na moj naslov in sem
                     isto osebno razdeljeval. Dobival sem: Svobodno Slovenijo, Junake, Slovensko
                     akcijo itd. Bil sem mnenja, da bi ne delal po svoji vesti, če že ne sodelujem
                     drugače pri stvari, pa vsaj na ta način. V precej večjem obsegu sem se z
                     razdeljevanjem literature bavil zlasti zadnje štiri tedne. Držal sem se
                     navodila svojega škofa, ki je rekel, da greši smrtno, kdor sodeluje z OF."</p>
                  <p>Sinkar Anton je bil kaplan v Mirni peči, nato pa vojni kurat pri četnikih. "13.
                     5. 1942 so me vzeli partizani pri Karteljevem na ovadbo vaškega zaščitnika, ker
                     sem bil proti razdejanju gradu Hmeljnika, ker bi trpela vas. V belo gardo so me
                     poslali cerkveni predstojniki. Šel sem k četnikom in opravljal verska opravila.
                     Med njimi so bili mnogi, ki jih je vaška zaščita obsodila na smrt. Po mojem
                     mnenju so vaški zaščitniki napravili več gorja kot sami partizani."</p>
                  <p>Jakob Mavec je bil v kraljevini Jugoslaviji aktiven vojni kurat, ob okupaciji
                     pa kaplan v</p>
                  <p>Dolenjskih Toplicah. "V belo gardo sem šel zaradi škofove odredbe. Pri stvari
                     pa sem tudi z dušo v toliko, ker so se mi smilili preganjani fantje, ki so jih
                     pregnali iz domov neodgovorni elementje, kakor jih sedaj imenujete. Mislil sem
                     tudi, da je OF protiverska zadeva in sem tudi za to sodeloval pri teh posadkah.
                     Moje gledanje na OF je bilo v različnih dobah različno. Od začetka pa do aprila
                     1942 sem OF videl kot osvobodilno gibanje in kot tako za nekaj dobrega. Ko sem
                     zvedel za likvidacije nekaterih oseb, na prim. v topliški občini Rojnerja iz
                     Riglja, ki je bil po mojem mnenju skoz in skoz poštenjak in katerega so
                     partizani ubili samo zato, ker jim ni hotel dajati vedno kruha, sem svoje
                     mišljenje o OF spremenil in sem rekel, da mora biti zadaj politika ali pa
                     zločinska banda. Ko je škof OF obsodil, sem stal za svojim škofom."</p>
               </div>
               <div type="div3">
                  <head>Bogoslovci</head>
                  <p>Med zajetimi protirevolucionarji na Turjaku in nato med zaslišanimi v kočevskih
                     zaporih je bila tudi skupina dvajsetih bogoslovcev. To so bili večinoma
                     pregnanci iz Štajerske in Gorenjske, ki so v ljubljanskih redovnih zavodih (pri
                     jezuitih) našli zatočišče pred nemškim preganjanjem. Med počitnicami jih je
                     vodstvo bogoslovja in zavoda poslalo na deželo tako zaradi pomankanja hrane kot
                     tudi zaradi duševne sprostitve in zdravstvenega stanja bogoslovcev. V vaseh
                     okrog Dobrepolja so na kmetih pomagali pri domačih opravilih. Zaradi
                     italijanske kapitulacije 8. septembra 1943 in nevarnosti hujših bojev so se
                     nameravali vrniti v Ljubljano. Ker pa vlak po 9. septembru ni vozil, so se
                     proti Ljubljani odpravili peš preko Turjaka. Slovenski četniki so jih zaradi
                     negotove poti, bojne napetosti in vojnih razmer 13. septembra na Zapotoku
                     zavrnili. Ko so se vrnili na Turjak, so se pred boji zatekli v grad, kjer so po
                     več dneh hudih bojev prišli v partizansko ujetništvo.</p>
                  <p>Na partizanski boj, OF in belo gardo so gledali od daleč. Vsekakor so zanimive
                     njihove izjave o tem, kaj jim je o razmerah sporočalo vodstvo bogoslovja in
                     kako so kot pregnanci doživljali dogajanja v Ljubljanski pokrajini. Na
                     zaslišanjih so vsi poudarjali, da sta jim generalni vikar Nadrah in dr. Lukman,
                     ki je imel na skrbi štajerske semeniščnike, dopovedovala, da se v okolju, kjer
                     bodo nastavljeni, ne smejo vmešavati v nobene zadeve, še najmanj pa v politiko.
                     Podobne prepovedi političnega udejstvovanja so pred tem veljale tudi v
                     bogoslovju in jezuitskem zavodu.</p>
                  <p>Med prostim časom pa je beseda večkrat nanesla tudi na aktualna dogajanja.</p>
                  <p>V času, ko je nekaj duhovnikov padlo, je k nam prišel vodja semenišča kanonik
                     Nadrah, ki nam je najstrožje prepovedal vsako udejstvovanje, kar se tiče bele
                     garde in partizanov in sploh vsega političnega udejstvovanja. (Jakob Franc,
                     Zbilje) V samostanu so bili večkrat razni pogovori o partizanski vojski in OF.
                     Mišljenja, ki so se tikala OF, so bila deljena. Trdim, da sem bil vsakokrat,
                     kadar sem slišal pogovor o medsebojni razklanosti Slovencev, vedno nejevoljen.
                     V kolikor je bela garda sodelovala z okupatorjem, trdim, da je žalostno. (Žagar
                     Alojzij, Trbovlje) Bela garda je bila v službi okupatorja, mislim pa, da so
                     nekateri ljudje šli v belo gardo zato, da čuvajo svoje domove. Spiritual v
                     jezuitskem samostanu nam je govoril o komunizmu kot o gibanju, proti kateremu
                     se moramo boriti". (Volk Ivan, Št. Peter v Savinjski dolini) Mnenja sem, da je
                     bila bela garda nekakšna samoobramba našega ljudstva zaradi različnih umorov
                     nedolžnih ljudi. (Vidic Franc, Šenčur pri Kranju) Belo gardo sem gledal kot
                     orodje v laških rokah. (Stare Franc, Velike Lašče) Glede bele garde sem mnenja,
                     da je bila reakcija na dejanja neodgovornih elementov. (Pekolj Ivan, Dobrnič)
                     Vodja Nadrah nam je ukazal, da se moramo vzdrževati vsakršnega političnega
                     delovanja in nam pod kaznijo izključitve zagrozil, da ne prinašamo kakršnekoli
                     strankarske literature v semenišče. Vsi smo želeli, da se revolucija med nami
                     neha. Molili smo za mir, v govorih je vodja včasih omenjal grozodejstva
                     partizanov. Povedal je, da je bil ta in ta dober, pa so ga umorili. ... Lansko
                     poletje je bila v Žužemberku organizirana bela garda na ta način, da so
                     Italijani pobrali vse moške in jih hoteli odpeljati v internacijo. Po
                     posredovanju dekana Gnidovca, ki je izjavil, da so vsi pripravljeni vstopiti v
                     belo gardo, da bi jih tako rešil internacije, so jih Italijani izpustili. Kmalu
                     nato je prišla italijanska naborna komisija iz Zagradca, ki je priredila nabor
                     prostovoljcev za belo gardo, a ko se ni nihče javil, so zopet zagrozili z
                     internacijo, nakar so se začeli javljati. (Mrvar Janez, Žužemberk) V Ljubljani
                     sem zvedel, da se organizira OF, za katero sem bil kot zaveden Slovenec in
                     begunec navdušen, ker sem smatral, da gre za narodno stvar.Ko so bile potem
                     žrtve med duhovniki in ljudmi sploh, se mi je zdelo čudno, da se je takoj na
                     začetku začela prelivati kri. Mislim, da se je bela garda osnovala predvsem
                     zato, da se zaščiti imovina podeželjskega ljudstva, ki je bilo izpostavljeno
                     okupatorjevemu nasilju. (Mauser Karel, Bled) Ko sem slišal o raznih
                     grozodejstvih, sem bil proti OF. Naši predstojniki so bili v vprašanjih OF in
                     bele garde do nas štajerskih bogoslovcev molčeči. (Goršek Zvonimir, Petrovče).
                     Ko se je osnovala bela garda nas je generalni vikar Nadrah opozoril, naj se ne
                     vmešavamo v nobene politične akcije. Podobno stališče nam je velel tudi škof
                     Rožman. (Pogačar Andrej, Kamnik) V semenišču smo bili v zadevi partizanov
                     enostransko obveščeni. Brali smo le Slovenca in Slovenski dom in tu črpali snov
                     za pogovore. (Zagoršek Franc, Ptuj) O OF sem nekaj časa mislil, da je
                     protiverska, protinarodna in komunistična, danes pa sem svoje mnenje spremenil.
                     (Pečovnik Karel, Vransko) Vodja Nadrah nam je pod pretnjo izključitve
                     zapovedal, da se ne pečamo s političnimi vprašanji. OF sem najprej kot zaveden
                     Slovenec pozdravljal. Ko sem pozneje slišal, da partizani pobijajo nedolžne
                     ljudi, je nisem več odobraval. Šele sedaj sem zvedel, da so to delali
                     neodgovorni elementi. Mnenja sem, da je v začetku nastala bela garda od ljudi,
                     in šele potem je vso stvar vzelo v roke vodstvo v Ljubljani. (Potočnik Leopold,
                     Škofja Loka)</p>
               </div>
               <div type="div3">
                  <head>Poveljniki postojank vaških straž</head>
                  <p>Ker so imeli poveljniki posameznih postojank med zajetim moštvom izpostavljeno
                     vlogo in so bile obtožbe za njihova dejanja večje, so tudi njihovi zagovori
                     tehtnejši. Čeprav je bila glavnina poveljnikov vaških straž Dolenjske, ki je po
                     italijanski kapitulaciji prišla v boje s partizani, pobita v Velikih Laščah
                     neposredno po predaji Turjaka, nam tudi izjave zajetih notranjskih poveljnikov
                     zgovorno pripovedujejo.</p>
                  <p>Nastanek bele garde sem si razlagal tako, da to bila reakcija na nekatera
                     nepremišljena dejanja partizanov – pobijanje ljudi in požiganje hiš v Št.
                     Joštu. Na licu mesta sem videl, da so ljudje prijeli za orožje brez vednosti
                     Italijanov iz samoobrambe. Ko so Lahi za to zvedeli, so seveda priliko zgrabili
                     z obema rokama in so začeli belo gardo sistematično organizirati. Major Novak
                     mi je zapovedal, da prevzamem mesto komandanta posadke bele garde v Rovtah.
                     Svoje postopanje je upravičeval s tem, da lahko le na ta način pridemo do
                     orožja in narod vojaško organiziramo za odločilen spopad z okupatorji ter da
                     ima za to odobrenje gen. Mihajloviča. Naročil mi je, naj bo moj odnos do
                     partizanov izključno obrambnega značaja. (Vošnar Pavel, Št. Jošt – Rovte)</p>
                  <p>Izhajam iz cerkovniške družine v Domžalah. Po prihodu Nemcev sem moral bežati,
                     ker so mi domžalski Nemci kot zavednemu Slovencu grozili z maščevanjem. Pred
                     vojno se politično nisem udejstvoval, ker se nisem strinjal z nedemokratičnimi
                     oblikami političnega dela, bil pa sem zagret narodnjak in globok vernik. Na OF
                     sem sprva gledal s simpatijo. Potem so se vanjo vmešali neresni elementi, kar
                     sem opazoval v Begunjah (na Notranjskem), kjer sem kot gradbenik dobil službo.
                     OF sem dokončno začel odklanjati potem, ko jo je obsodil škof. Spomladi 1942
                     sem opazoval člane terenskega odbora iz Dolenje vasi pri Cerknici, kako so
                     hodili sekat v gozd, les prodali, pa denarja niso porabili za OF. Ko je bil naš
                     narod v najhujši stiski, sem videl, kako so ti ljudje denar zapili, veseljačili
                     po vasi in igrali s harmoniko. Ni mi bilo všeč, da so bile vse žage zaprte,
                     destilacija Nemca Klammer Jožeta pa je smela nemoteno delati dalje. Pri Sv.
                     Vidu je bilo med ofenzivo 1942 več partizanov na pokopališču. Prišli so
                     Italijani, partizani pa so nanje streljali, čeprav so kmetje prosili naj gredo
                     proč. Partizani so se nato umaknili, Italijani pa so iz vasi pobrali vse moške
                     in jih (51) ustrelili. Italijani so pri Sv. Vidu našli tudi neke partizanske
                     spiske o ljudeh iz Otav. Na podlagi teh spiskov so ustrelili 18 ljudi, med
                     njimi oba učitelja. Takih primerov je bilo več. Nekaj ljudi so ubili tudi
                     partizani, med njimi dve ženski, ki jih je italijanska straža zalotila s
                     partizansko prepustnico. Ker sta jo pod grožnjami izdali Italijanom in
                     povedali, kje sta jo dobili, sta bili nato od partizanov justificirani. Obsojal
                     sem to postopanje. Povod za organizacijo bele garde pa je bil uboj Hitijevih
                     fantov. Nekaj dni po ofenzivi leta 1942 so partizani obkolili vas in aretirali
                     dva katoliška fanta Hiti Janeza in Franceta. Eden je poskusil pobegniti, pa so
                     streljali za njim in ga nato zaklali, drugega so odpeljali in ga vrgli v
                     Mihcovo brezno. Kasneje so ga od tam potegnili, pa na rokah ni imel nohtov.
                     Drugi dan so šli ljudje iz vasi k Italijanom in zahtevali orožje, da se bodo
                     branili. Takrat mi ni bilo všeč, da so se ljudje oborožili in sem se umaknil v
                     Ljubljano. Po 14 dneh sem se vrnil v Dolenjo vas, kjer bele garde ni bilo.
                     Decembra 1942 sem videl, da ni dobro, da se Slovenci med seboj pobijajo tudi
                     zaradi osebnih razlogov. Da bi preprečil neumnosti in katastrofe, sem po
                     nagovarjanju nekega "duhovnika", ki je menda bogoslovec ali kaplan iz Ljubljane
                     odločil, da prevzamem komando postojanke v Begunjah. Vedel sem, da s tem
                     izpostavim svojo osebo očitku izdajalca, mislil pa sem, da bom lahko storil več
                     dobrega kot slabega. Ni mi bilo všeč, da v OF sodelujejo razni kapitalisti,
                     kakor je bil na primer nek lesni trgovec iz Begunj, še manj pa partijska
                     propaganda, da je treba farje pobit itd. (ing. Jože Vojska, Begunje)</p>
                  <p>Na njegovo odločitev, da prevzame poveljstvo vaške straže, se je s pismom iz
                     partizanskih vrst odzval tudi njegov znanec iz Ljubljane, Bine Kobolj, ki
                     odločitve nikakor ni mogel razumeti. "Danes sem zvedel žalostno vest, da si
                     postal komandant bele garde. Ne gre mi v glavo, kako je do tega prišlo. Ali si
                     bil prisiljen, ali si šel prostovoljno. Kdo te je zapeljal? Ljudje, s katerimi
                     si občeval kot inženir, se Te boje. Pravijo, govorili smo z njim in mu zaupali,
                     sedaj bo pa z ozirom na naše pogovore izvajal konsekvence. Vidiš, kar težko mi
                     je, ko slišim take stvari o Tebi, za katerega sem prepričan, da si poštenjak in
                     da si storil ta korak, ker se ti je zdela dolžnost, da se boriš za vero."</p>
                  <p>Šele potem, ko sem bil v internaciji, sem se opredelil. Bil sem v stiku z
                     aktivnimi oficirji, med njimi zlasti s kapetanom Abramom, ki mi je povedal, da
                     struja, ki je sedaj na terenu, ne bo zmogla vzdržati okupatorjevega pritiska in
                     je zato potrebno, da se na drug način pride do okupatorjevega orožja. Kmalu po
                     prihodu iz internacije sem se dogovoril z Marinček Stankom, mizarskim
                     pomočnikom, ki je bil že podnarednik, da prevzamem komando na Blokah. (Omerza
                     Mihael, Ljubljana – Bloke)</p>
                  <p>Poročila o ubojih, trpljenju ljudi zaradi italijanskih represalij, ki se
                     maščujejo nad golorokim ljudstvom za dejanja, ki jih povzročajo partizani, so v
                     Ljubljani spodbudila, da sem se odločil za Slovensko legijo. Po navodilih in v
                     duhu Slovenske legije sem organiziral ljudi na Rakovniku, na Blokah in v Loškem
                     potoku. O partizanih sem mislil, da so navadna banda. (Poženel Pavel, Ljubljana
                     – Loški potok).</p>
               </div>
               <div type="div3">
                  <head>Člani vaških straž</head>
                  <p>Izpovedi prizadetih članov vaških straž so najštevilnejše, zato tudi najbolj
                     raznovrstne. Razlikujejo se od posameznika do posameznika in od območja do
                     območja. Večini je podobna ujetost v dvojno nasilje, partizanov z ene in
                     Italijanov z druge strani. Narodno občutljivi in protiokupatorsko razpoloženi
                     so se odvrnili od osvobodilne fronte. Revolucija in okupacija sta jih vkovali v
                     primež, ki ga niso hoteli, a so ga morali sprejeti, če naj obstanejo ob svojem
                     revnem premoženju. Zasidrani v narodni tradiciji in verskem izročilu so bili
                     obsojeni za žrtve časa, ki so ga živeli.</p>
               </div>
               <div type="div3">
                  <head>Bloke</head>
                  <p>Mi vsi, zlasti pa jaz, sem živel pod vtisom, da je naša borba pravilna. Da sem
                     se odzval v belo gardo je bil vzrok tudi ta, ker sem se bal, da bi bil v
                     nasprotnem slučaju odpeljan v internacijo. V slučaju, da bi odšel k partizanom,
                     sem se bal, da bi mi požgali dom, ostale pa odvedli v internacijo. (Oražem
                     Franc) Za belo gardo sem se odločil zato, ker sem bil poprej v terenskem odboru
                     in sem se bal Italijanov in internacije. (Zakrajšek Alojzij) Za belo gardo sem
                     se odločil zaradi propagande in govorjenja domačih ljudi, kakor tudi župnika
                     Hrena, ki je osebno delal na organizaciji bele garde v naši fari. Poveljnik
                     Omerza nam je govoril, da se ne borimo toliko proti partizanom, kakor proti
                     komunistom. (Žurga Franc) Ob ofenzivi smo bili pozaprti skoraj vsi moški iz
                     Blok. Večino so izpustili na intervencijo župnika Hrena, ki je povedal, da smo
                     vsi pošteni in dobri ljudje. Že prej so Italijani ubili 6 oseb, ker so pri
                     preiskavah pri njih dobili municijo. Izpustili so nas vse razen tistih, ki so
                     imeli sorodnike pri partizanih. Dne 19. 12. 1942 sem dobil poziv, da se moram
                     javiti in sem se javil, ker mi drugega ni preostalo. (Kraševec Franc) V naši
                     vasi smo 19. 12. 1942 iz občine dobili poziv za belo gardo. Za belo gardo sem
                     se odločil predvsem zato, ker so se po vasi širile govorice, da so partizani za
                     Rusijo, tam pa ni dobro, ker so Rusi za komunizem. Na drugi strani bomo
                     belogardisti z Angleži. Smatrali smo, da je bela garda prava in zato smo se v
                     vasi odločili zanjo. Z vstopom v belo gardo smo prihranili, da nam Italijani
                     niso požgali domov. (Škrabec Franc) V belo gardo sem se vpisal letos 1. 7. , ko
                     sem prišel domov na počitnice. Doma je precejšnja revščina in sem vsako leto
                     moral iskati delo, da sem kaj zaslužil. Letos dela nisem mogel dobiti, hrane pa
                     je doma zmanjkovalo. Zato sem pristopil k beli gardi za čas počitnic, da si
                     nekaj prihranim za študij. Rajši bi šel na cesto kamne tolč, pa tudi tega dela
                     nisem dobil. Iz istega razloga, da sem lahko dobil podporo v Oražmovem domu,
                     sem se vpisal v GUFF. Mnogo mi je do tega, da študij čimprej končam in pridem
                     do kruha zaradi revščine, ki vlada doma. (Zakrajšek Jože) Dne 11. junija 1.
                     1942 so me vzeli partizani, ker sem bil osumljen, da sem vodja bele garde na
                     Blokah. Priznam, da sem imel vpliv med fanti, priznam tudi, da sem bil poprej
                     doma organizator fantovskih odsekov in prosvetnega društva. Partizani so me po
                     treh dneh izpustili ter zabičali, da ne bom izvrševal nobene službe, odnosno
                     organiziral naših ljudi, ki bi bila v korist okupatorju ... </p>
                  <p>Po ofenzivi je začel župnik na Blokah z organizacijo bele garde. Tedaj sem bil
                     njemu v pomoč. K odločitvi, da delam v beli gardi, je bil poleg strahu pred
                     italijansko internacijo tudi strah pred partizani. Večkrat sem dobil pošto, da
                     me bodo partizani vzeli in živega drli. (Oražem Anton)</p>
               </div>
               <div type="div3">
                  <head>Bloke – Sv. Trojica</head>
                  <p>Po ofenzivi konec avgusta 1942 so Italijani požgali moj dom, ker je bil moj
                     brat pri partizanih. Odšel sem v vas Hiteno, kjer nas je bilo 8 fantov, ki smo
                     dobili puške od Italijanov. V vasi sem bil v boju s partizani, ker so hoteli,
                     da oddamo orožje. Ker ga nismo hoteli oddati, smo se s partizani borili.
                     Italijani so nam dali orožje pod pogojem, da se borimo s partizani, v primeru,
                     če ga oddamo, da nas bodo pobili, naše družine pa odpeljali v internacijo.
                     (Korošec Anton, Zavrh)</p>
               </div>
               <div type="div3">
                  <head>Grahovo</head>
                  <p>V vaško stražo me je povabil član terenskega odbora OF, češ, da se bomo tako
                     najlepše rešili italijanskih nadlegovanj. Dne 13. maja 1942 so partizani prvič
                     napadli Grahovo in iz osebne varnosti smo domači fantje zbežali proti Žerovnici
                     v gozd. Tam so nas dobili Telič Matija in njegovi sovaščani, delavci v OF in
                     nam grozili, da nas ustrele, češ, da smo petokolonaši in beli, čeprav si mi pod
                     tem nismo prav nič predstavljali. (Sega Franc) Po ofenzivi 1942 so Italijani
                     razdelili med vaščane 7 pušk. Grozili so nam s požiganjem in internacijami ter
                     obljubljali prehrano. Po nasvetu partizana Sega, ki je bil takrat doma v
                     terenskem odboru, sem tudi jaz vzel eno puško. S partizani smo se dogovorili,
                     da se med seboj ne bomo nikdar napadali. Vse je obstajalo v tem, da smo kot
                     posamezniki imeli puško, ne da bi jo uporabljali. Po prihodu Kremžarja, ki je
                     prevzel vodstvo vaške zaščite, so nam starejšim puške pobrali. (Josip
                     Baraga)</p>
               </div>
               <div type="div3">
                  <head>Loška dolina</head>
                  <p>Po ofenzivi 1942 so Italijani požgali v vasi nekaj hiš, med ljudmi pa je nastal
                     splošen strah pred požiganjem in internacijo. Stavljeno nam je bilo, ali
                     zgrabimo za orožje ali pa gremo v internacijo. (Tome Janez) Vedno sem sovražil
                     Italijane, toda v belo gardo sem šel iz strahu za svoje življenje in obstoja
                     družine in doma. Italijani so nas odpeljali spomladi 1942 v Št. Peter na Krasu
                     za 1 mesec. Po ofenzivi nas je silil Karel Žnidaršič, da zgrabimo za puške kot
                     vaške straže ali pa nas odpeljejo v internacijo. (Krašovec Feliks) V belo gardo
                     me je prisilil neki "Pisun" s pravim imenom Boršnar Janez, ki je pribežal izpod
                     Nemcev. Grozil mi je naj stopim v belo gardo, ali pa me bo odpravil v
                     internacijo. (Ravšelj Stanko) V začetku maja 1942 so nas vse moške vaščane
                     pobrali Italijani in nas imeli nekaj tednov zaprte v Št. Petru na Krasu, češ,
                     da smo komunisti. Po ofenzivi so nam Italijani vsilili puške kot vaški straži.
                     Z njimi je nastopal Žnidaršič Karel, ki je rekel v internacijo ali puško.
                     Razumljivo je, da smo rajši sprejeli puško, ker smo se bali internacije in z
                     njo združene lakote, ki smo jo že bridko občutili. (Krašovec Franc)</p>
               </div>
               <div type="div3">
                  <head>Loški potok</head>
                  <p>V belo gardo sem šel iz strahu pred požiganjem, partizane pa sem nekoč sovražil
                     zaradi zločinov. (Rojc Janez) V jeseni leta 1941 sem delal z očetom v gozdu pri
                     Dragi. Prišli so Italijani in nas hoteli ustreliti, češ, da smo komunisti.
                     Prepričali smo jih, da smo na delu v gozdu, a so nas pretepli, ker so prejšnjo
                     noč tam hodili partizani. Junija in julija sem bil v partizanih okrog Loža. Ob
                     ofenzivi so nam partizanski komandanti naročili, naj se rešimo, kakor kdo more.
                     Priporočili so, zlasti domači komandir, da se držimo v bližini doma, da nam
                     Italijani ne bi požgali domov. Rečeno je bilo, da se vrnemo v partizane brž, ko
                     bodo prilike zopet dopuščale. Italijanom smo tajili, da nismo bili partizani,
                     toda neki partizan nedomačin nas je izdal tako, da so Italijani hodili okrog s
                     seznamom in zahtevali od nas orožje, ki smo ga odkopali in jim ga izročili.
                     Odpeljali so nas v internacijo, od koder sem se na materino prošnjo vrnil letos
                     2. maja. Javiti sem se moral na italijanski komandi, kjer so mi ukazali, da
                     moram stopiti v belo gardo. (Košmrlj Ivan) V belo gardo sem šel iz svojega
                     katoliškega prepričanja. (Lavrič Ivan, Loški potok) Po ofenzivi v avgustu leta
                     1942 so nas pozvali v društven dom, kjer nam je govoril neki fašist, da bodo
                     Italijani zažgali vas in nas streljali za talce, če pade kje kak strel in nas
                     silil, da stopimo v belo gardo. Tako sem bil tudi jaz kot vsi drugi prisiljen,
                     da sprejmem od okupatorja orožje. Ni bilo drugega izhoda, to smo morali storiti
                     zaradi strahu pred represalijami. (Zbačnik Jože) Do ofenzive smo podpirali
                     partizane in imeli z njimi zveze. Po ofenzivi so nas legitimirali in nam
                     grozili s požigi in internacijami. Konec avgusta 1942 smo dobili pozive ...
                     Poženel je bil proti partizanom in proti Italijanom. (Bartol Anton)</p>
               </div>
               <div type="div3">
                  <head>Menišija</head>
                  <p>Pri nas smo v začetku vsi sodelovali z OF oz. partizani, ko pa je zaradi
                     usmrtitve Hitijev</p>
                  <p>nastala neka nevolja med ljudmi, ki so se bali represalij Italijanov, so šli v
                     Cerknico na komando prosit, naj jih internirajo, češ, da si tako vsaj življenje
                     rešijo. (Otoničar Ivan) Danes nekoliko poznam program OF, prej mi ni nihče tega
                     povedal. Se vedno pa mislim, da je prav, da se je pri nas organizirala bela
                     garda, ker bi Italijani vse požgali, nam ne bi dajali živil in bi nas vse
                     internirali.(Stražišar Alojz, Begunje) Dva moja brata so usmrtili partizani,
                     češ, da sta izdajalca, pa kar jaz vem nista nič izdajala. V belo gardo sem
                     prišel tako, da drugače ni moglo biti. Zjutraj so prihajali v vas Italijani in
                     nas preganjali, da smo begali in se skrivali po grmovju, kjer smo tudi spali.
                     Partizani so nam rekli naj gremo k njim, da bomo tam varni. Italijani so rekli,
                     da vedo za vsakega posebej in da bodo vse družine spravili v internacijo, če
                     gremo v gozd. V belo gardo niso silili nikogar, zlasti ne ing. Vojska. Nekateri
                     možje v vasi tudi niso bili zraven, ker pač niso hoteli. Drugače so bili med
                     nami tudi pristaši OF, celo terenci. Največ pa so ljudje pristopali zaradi
                     hrane. (Hiti Vincenc, Begunje) Takrat je bilo v okolici Cerknice nekaj neresnih
                     ljudi. Izvršili so napad na oba Hitija v Begunjah, kar je razburilo vso
                     okolico, posebno še, ker se je vse balo Italijanov, ki so za vsak napad
                     izvrševali represalije nad vsem prebivalstvom. ... Takrat je šla vsa vas v
                     Cerknico, naj komanda nekaj ukrene, ker tako ni mogoče živeti, češ po eni
                     strani nas pobijate vi, po drugi pa partizani. (Cimperman Stane, Gošič) Na
                     pomlad 1942 je bila v hiši lakota, ker je bila slaba letina, jedli smo skoraj
                     samo repo. Takrat sta dva partizana trkala na naše duri in prosila za hrano, pa
                     jima nisem mogel ničesar dati, ker tudi sam nisem imel nič. Po usmrtitvi
                     Hitijev je po vasi zavladal strah, ker so se vsi bali Italijanov, ki so
                     izjavili, da bodo vse moške pobili, če se še kdaj kaj takega v vasi zgodi. Iz
                     te bojazni so šli skoraj vsi moški v Cerknico prosit Italijane, naj jih
                     internirajo, da si tako vsaj rešijo življenje. K beli gardi sem pristopil tudi
                     jaz, ker sem bil na ta način preskrbljen. Dobil sem živež in plačilo ter se
                     rešil internacije ali celo življenje, ker sem se bal, da bodo Italijani
                     postopali tako kot v Otavah, kjer so ubili precej ljudi. (Debevec Anton,
                     Begunje) Ko se je začela širiti propaganda OF, mi to ni bilo popolnoma všeč,
                     ker sem smatral, da je bila prekmalu. Posebno me je v to prepričala okoliščina,
                     ko so partizani oktobra 1941 napadli italijansko postojanko v Bezuljaku in so
                     nato Italijani izvajali hude represalije nad domačini. (Debevc Jože, Begunje)
                     Od začetka sem bil simpatizer in sem podpiral partizane. Okrog 17. maja 1942 so
                     mi očitali, da sem njihov nasprotnik in so me aretirali. Po zaslišanju so me po
                     4 dneh izpustili. Osumljen sem bil, da sem komandant bele garde. O tem pa jaz
                     takrat nisem ničesar vedel. Dne 28. julija pa je bil slučaj Kovačevih in zaradi
                     tega mi vest ni dopuščala, da bi stal ob strani. (Matičič Alojz, Begunje) Bal
                     sem se Italijanov, ko so začeli preganjati ljudi in so v Otavah ustrelili več
                     moških. Ko sta bila usmrčena oba Hitija, je v vaseh okrog Begunj zavladal
                     preplah, po eni strani, da bodo Italijani vse internirali, po drugi je bil
                     strah pred partizani, da bi še koga pobili. Strah je bil tolikšen, da so se
                     ljudje sami hoteli prostovoljno preseliti v Italijo, da bi tako imeli mir tako
                     pred Italijani kot pred partizani. Bolj so se bali Italijanov, ker se maščujejo
                     in požigajo vse vasi, kamor pridejo partizani ... Pri nas smo dobili puške
                     kasneje. V vas je prišel občinski odbornik, ki je sklical vse moške v vasi, nas
                     popisal nato pa smo šli v Begunje po puške ... Med partizane nisem mogel
                     pobegniti, ker imam doma družino, otroke brez žene. Pri beli gardi sem bil tudi
                     zato, ker sem tako dobival živež, ker je bilo zanj težko in plačo, ker sem bil
                     prej tudi brez dela. (Obreza Anton, Selšček) Iz Župejna sem šel v vaško stražo
                     na Otave. Bil sem prisiljen pristopiti. Italijani so na Otavah, 5 minut
                     oddaljeni vasi, ubili 22 fantov. Aprovizacije nismo dobivali. V gozd nisem
                     mogel, ker sem moral gospodariti za bolehne starše, moj brat pa je bil še
                     premlad. Ni mi preostalo drugega kot zagrabiti puško, ko so Italijani to
                     zahtevali. Živeti nam sploh ni bilo mogoče, ker so nam Italijani pobrali
                     živino, izropali krompir in pobrali ostali živež. Vas se je odločila spontano
                     potem, ko je videla, da so tako storili v Begunjah, in osnovala vaško stražo.
                     Iz Otav nismo šli nikamor, pač pa smo se okrog 20. 10. 1942 preselili v
                     Begunje. K vaški straži smo pristopili zato, ker smo upali, da nas bodo poslej
                     Italijani pustili pri miru. (Rot Franc)</p>
               </div>
               <div type="div3">
                  <head>Drugi</head>
                  <p>V belo gardo sem vstopil zato, ker sem bil očrnjen kot nevaren in da se krijem.
                     Zato pa sem obveščal zaupnike OF o belogardističnih zasedah itd. (Jesenovec
                     Gabrijel, Vrhnika)</p>
                  <p>Z OF sem sodeloval kot informator za razmere in ljudi v beli gardi do marca
                     1942, dokler nista bila likvidirana Kikelj in Župec. Kikelj je bil moj dober
                     prijatelj in nisem mogel verjeti, da bi bila ta dva v laški službi. Do svoje
                     internacije 27. 6. 1942 sem pri beli gardi z vednostjo OF še nadalje
                     kolportiral literaturo kaplana Križmana. (Končan Marjan, Celje)</p>
                  <p>V legijo sem vstopil zato, da se izognem internaciji. (Konečnik Ljubomir,
                     Guštanj)</p>
                  <p>Konec septembra 1942 so me aretirali Italijani v Škocijanu in me odpeljali v
                     Novo mesto, kjer sem bil zaprt. Nato so me z drugimi odpeljali v Stopiče, kjer
                     sem stopil v belo gardo, ker nisem hotel v internacijo. (Kralj Jožef, Škocijan
                     pri Mokronogu)</p>
                  <p>Kakšen teden pred mojim prihodom na Bizovik so Italijani kraj blokirali in
                     postrelili nekaj ljudi, nato pa domačine mobilizirali v belo gardo. Naša naloga
                     je bila, da čuvamo imovino in življenje vaščanov. Takrat ni bil naš namen, da
                     napadamo in uničujemo partizanstvo, kar je bila italijanska želja, ampak se je
                     ilegalno delalo tudi proti okupatorju. (Capuder Gabrijel, Ljubljana) Bela garda
                     je bila reakcija na poboje duhovnikov in nekaterih drugih oseb in na pobiranje
                     živil pri kmetih. Res pa je, da so nekateri na naši strani, ki so se hoteli
                     dvigniti v očeh Italijanov, napravili partizanom, OF in njihovim pristašem
                     veliko škodo s tem, da so jih prijavljali Italijanom. (Isti)</p>
                  <p>8. aprila 1943 je prišel k meni nek Cerkničan, češ, da morava oba s sinom, ki
                     je bil takrat tudi brez dela in je star 19 let, javiti na vojaški komandi, da
                     bova prijela za orožje. Drugi dan je prinesel pismen poziv. Nato sva šla na
                     komando, tam so zahtevali, da greva v belo gardo. (Marcelan Peter,
                     Cerknica)</p>
                  <p>Za belo gardo sem se odločil zato, da pomagam ljudem, da se ohrani njihovo
                     premoženje. Čital sem Slovenski dom, Slovenca in druge časopise pa sem videl,
                     kako se godi našemu kmetu na deželi. (Obed Jože, Ljubljana)</p>
                  <p>Nas pet bratov je puške obdržalo, ker nas je veliko doma, posestvo pa majhno.
                     Za vse ni bilo dovolj pridelkov, aprovizacije ni bilo, tako pa smo lahko prišli
                     do živeža. (Švigelj Viktor, Dolenje Jezero)</p>
                  <p>Ko je v naši okolici začela dlovati OF, sem dajal prispevke v hrani in pijači
                     vse do poletja 1942. Ko so tedaj neodgovorni elementi, ki so nastopali v imenu
                     OF, s silo jemali našim ljudem v vasi denar, sem na nasvet nekega čevljarja
                     odšel k laškemu kapitanu na Selu, da mi da 6 pušk kot so jih dobili že drugi.
                     Razdelil sem jih med fante za obrambo, toda pozneje so nas Italijani silili, da
                     gremo v patrole po naši okolici. (Groznik Alojz, Dolenja vas – Temenica)</p>
                  <p>Ko je šla italijanska ofenziva preko naše vasi, so me 24. 8. 1942 vzeli s seboj
                     in me peljali v Novo mesto. V zaporu sem ostal več dni, nato pa so me prav tako
                     Italijani odpeljali v Stopiče, kjer je že čakala Legija in me odpeljala v Št.
                     Jošt, kjer sem bil vključen vanjo in dobil orožje. (Gnidovec Franc, Veliki
                     Lipovec – Ajdovec)</p>
                  <p>Pri beli gardi so nam rekli, da je njihov namen borba proti partizanom, da
                     Italijani ne bi uničili vse naše vasi. (Škedelj Stanko)</p>
                  <p>V belo gardo sem vstopil iz strahu pred partizani, ki so zasledovali mojega
                     gospodarja mlinarja. Kaplan je rekel, naj grem tja, ker nas bodo sicer
                     partizani pobili. (Škufca Jože)</p>
                  <p>V partizanski patroli so me obkolili in razorožili belogardisti. Kranjc Milan
                     mi je grozil z ustrelitvijo in internacijo za moje starše, če bi poskušal
                     zbežati. Tako sem ostal pri beli gardi. (Pavlin Ivan, Brusnice)</p>
                  <p>V belo gardo sem prišel potem, ko so me Italijani v Šentjerneju skupno še s
                     kakšnimi 30 domačini zajeli in odgnali v novomeške zapore. Tamkaj nam je bilo
                     postavljeno vprašanje: ali v belo gardo ali v internacijo. (Pušavec Jože, Trška
                     gora)</p>
               </div>
               <div type="div3">
                  <head>Zajeti civilisti</head>
                  <p>Poleg vaških stražarjev, ki so bili v protikomunističnem odporu neposredno
                     udeleženi, je revolucionarna oblast po italijanski kapitulaciji in obračunu v
                     državljanski vojni leta 1943 v iste kočevske zapore odvedla tudi več
                     civilistov. Čeprav v vojni, kot je bila v Ljubljanski pokrajini, ni bil nihče
                     nikjer varen, pa pobojev civilistov na način in v obsegu kot so bili spomladi
                     leta 1942, zaradi novih okoliščin razplamtele vojne, ki so prebivalstvo silile
                     v oborožene formacije, ni bilo več toliko. Revolucija je sedaj dosegla nov
                     stadij. Okrepljena po zmagi nad protirevolucijo je na osvojenem območju pobrala
                     ostale nasprotnike civiliste, ki so bili na dosegu njene roke, ker jih je
                     bremenila odpora in izdajalstva ter uvrščala na spisek "na smrt obsojenih".</p>
                  <p>O OF sem sicer slišal, bil pa sem prepričan, da je to stvar komunistov, ki sem
                     jim bil nasproten, in se za stvar nisem menil dalje. (Skubic Vinko, Cerknica)
                     Ves čas okupacije nisem bil ravno v dobrih odnosih z okupatorjem. Smatrali so
                     me za pripadnika OF in sem bil v zadnjem času in tudi poprej večkrat ovaden.
                     Pripomnim pa, da z ozirom na nekatere slučaje, ki so jih izvršili partizani na
                     mojem domu pri očetu, temu gibanju nisem bil naklonjen in sem bil v vrstah, ki
                     so temu gibanju nasprotovale. (Seljak Jože, Vrhnika) Verjela sem ljudem, ki so
                     o OF govorili slabo; še posebno takrat, ko je bil usmrčen dr. Ehrlich, katerega
                     sem imela za mučenika v boju proti komunizmu. Slišala sem, da bodo partizani
                     pobili vse tiste, ki hodijo v cerkev. Temu sem verjela tudi zato, ker sem v
                     domači vasi videla, da so bili pristaši OF samo bolj surovi ljudje, ki so
                     preklinjali in pili. (Anica Drobnič, Begunje) Organizacija bele garde, ki jo je
                     vodil upokojeni orožnik Tomažič, se je začela po uboju kaplana Kramariča. Tudi
                     vaški župani so dobili nalog, da nas rekrutirajo za belo gardo. Odpeljali so
                     tudi mene, toda na intervencijo upravnika so me odpustili po 14 dneh. V belo
                     gardo jih je šlo največ prisiljenih, drugi zaradi lažje prehrane,
                     brezposelnosti in podobno. (Allmayer Ivan, Snežnik) Na OF sem sprva tako jaz
                     kot tudi vsa vas gledal s simpatijami in gibanje podpiral z živili in denarjem.
                     To je trajalo vse do usmrtitve Hitijev in še prej do italijanskih groženj s
                     poboji in požigi, če se bomo družili s partizani, jih podpirali ali če bodo
                     partizani še prihajali v vas. Jaz sam nisem nikdar pristopil k beli gardi, ker
                     se pač nisem mogel videti z italijansko puško na rami. Miselno pa sem z belo
                     gardo sodeloval in jo odobraval. Vsaj lokalno sem bil za vaško stražo, ker sem
                     v tem videl edino možnost za rešitev življenja in imovine vaščanov. Lokalno sem
                     videl v partizanih, v kolikor so bili to domačini, zgolj nasprotnike vere in
                     klerikalnega življa. Do organizacije bele garde je prišlo spontano po usmrtitvi
                     Hitijev. Takrat so prišli Italijani in požgali hiše vsem terenskim, to je 5
                     hiš, lastnike pa deloma odpeljali v internacijo, deloma pa so zbežali. Ker so
                     se partizani zopet pojavljali in so se ljudje bali, da bodo Italijani začeli
                     pobijat, je vsa vas oziroma vsa občina šla v Cerknico, da gre rajši
                     prostovoljno v internacijo kot da bi se izpostavljala italijanskemu nasilju. To
                     je bilo 29. julija. Italijani pa so jim dali orožje in jih pustili nazaj na
                     domove. (Bonač Janez, dipl. jurist, Begunje – Cerknica)</p>
               </div>
               <div type="div3">
                  <head>Slovenski četniki</head>
                  <p>V kočevskih zaporih je bilo med zaslišanimi protirevolucionarji okrog 120
                     slovenskih četnikov, ki so bili po tridnevnem boju, v katerem jih je 31 padlo,
                     zajeti v Grčaricah. Iz četniškega oporišča pri Sv. Treh Kraljih nad Rovtami je
                     osrednji četniški odred v poletnih mesecih v pričakovanju italijanske
                     kapitulacije odrinil na Dolenjsko. V Iški vasi na Barju in na Otočcu ob Krki so
                     se še maloštevilni enoti pridružili mobiliziranci iz sokolskih vrst iz
                     Ljubljane in Novega mesta. Večji del so bili pregnanci iz Štajerske in
                     starojugoslovanski oficirji, ki jim je bila poklicna dolžnost, da se odzovejo
                     vpoklicu k četnikom kot v redno jugoslovansko vojsko.</p>
                  <p>Z vaškimi stražami jih je vezal antikomunizem. Nazorsko in politično pa so bili
                     povsem različnih, celo nasprotnih pogledov. Predvojne politične spletke so
                     medvojna dogovarjanja zastrupljale z nezaupanjem. Na splošno se četniki niso
                     kazali v italijanski družbi, ves čas pa si je njihovo vodstvo prizadevalo
                     odtegniti vaške straže vplivu katoliške strani ozir. Slovenske legije. (Vošnar
                     Pavel) Odnosi med obema stranema bi zahtevali poseben opis, tukaj pa je z
                     ozirom na t. i. belo gardo podanih nekaj značilnih mnenj in izjav.</p>
                  <p>Z belo gardo nisem imel stikov. Ko sem slišal, da bela garda sodeluje z
                     okupatorjem zaradi nadmodrivanja, sem si mislil, naj klerikalci to počno kakor
                     hočejo. (dr. Plajh Avgust) Glede bele garde sem mnenja, da je bila upravičena,
                     v kolikor je predstavljala vaške straže, ki so ščitile življenje in imovino,
                     potem pa so jih fašisti izrabili za svoje namene in za borbo proti partizanom.
                     (Ribnikar Branko) Belogardisti so vzeli orožje od Italijanov, nameravali pa so
                     isto orožje, ko bo za to čas, uporabiti proti Italijanom. Po mojem mišljenju je
                     bela garda nastala zato, ker so partizani pobijali nekatere ljudi. Ne vem, v
                     koliko so bile te likvidacije upravičene, ker teh ljudi nisem poznal. Verjel
                     sem Borutu, da se mi ne borimo za gospodo, ki je vladala v prejšnji
                     Jugoslaviji, ampak za novo demokratično Jugoslavijo. (Štepec Jože) Simpatiziral
                     sem z OF, ker je moja družina nacionalnega duha, toda zaradi hudih napak z
                     umori, n. pr. mojega prijatelja Povšeta na Ježici itd., so povzročili reakcijo.
                     To me je napotilo, da sem stopil mednje. Bil sem prepričan, da bomo svoje
                     sodelovanje z Italijani izrabili samo zato, da se proti njim borimo. Nisem se
                     strinjal z delom OF na Dolenjskem in sicer zaradi postopanja do civilistov in
                     kmetov – rekvizicije, pobijanje. Obsojal sem tiste, ki so škodovali kmečkemu
                     ljudstvu. Mislim, da ne bi bilo bele garde, če bi ne bilo teh napak.(Mihelič
                     Franc) Z belo gardo nisem imel opravka. Znanci so mi rekli, da bo ta stvar
                     propadla. (Milovanovič Mladen) Belo gardo sem obsojal, ker je z okupatorjem
                     očitno sodelovala proti Slovencem. (Stanko Not) Prve stike s partizani smo
                     imeli v Dobrepolju, kjer so nas napadli in kjer sem prvič slišal, da smo bela
                     garda. Ves čas smo bili opremljeni s starimi jugoslovanskimi šajkačami in šele,
                     ko smo julija odšli v Gorjance, smo si nabavili partizanske. Bili so iz vrst
                     bele garde ljudje, ki so iz maščevanja proti partizanom divjali. Spoznal sem,
                     da se je bela garda borila za oblast in da bi se v ta namen vezala tudi s
                     hudičem. (Drago Tomažič) Veno sem odklanjal belo gardo, ker je bila to
                     organizacija, ki jo je postavil in oborožil okupator, da je delala za njegove
                     interese. (Mahkota Milan)</p>
               </div>
               <div type="div3">
                  <head>Sklep</head>
                  <p>Tragika ljudi, ki so prijeli za italijansko orožje, je bila v tem, da so
                     sovražili in nasprotovali italijanskemu okupatorju, a so bili zaradi neznosnih
                     razmer in nezmožnosti protirevolucije, da se v pogojih okupacije ustrezno
                     organizira, prisiljeni v dejanje, ki ga na narodnem nivoju niso odobravali.
                     Prevladala je elementarna želja predvsem politično nezagrete večine po
                     ohranitvi življenja in premoženja, ki jo je izkoristil okupator in ji dal izhod
                     v vaških stražah. Revolucija je v t.i. beli gardi dobila plodno polje
                     propagandnega boja, ki se je preselilo na narodno področje in
                     protirevolucionarni odpor obdolžila narodne izdaje. Partizanski revolucionarni
                     boj je nastanek odpora pogojeval, kajti v nasprotnem pogledu, kjer v danih
                     primerih partizanske oblasti ni bilo, tudi odpora ni bilo.</p>
                  <p>Zaslišani so v obrazložitvah za odpor partizanskemu terorju krivili
                     "neodgovorne elemente" med partizani. Mnogim se je to v zagovoru zdelo čudno,
                     ker so bila nasilna dejanja partizanov tako obsežna, da ni bilo dvoma o
                     zavestnih nastopih in revolucionarni taktiki, za katero stoji partizansko
                     vodstvo. Začudenje se kaže v spoznanju zaslišanih, ki partijsko zmanjševanje
                     pomena partizanskih pobojev z neodgovornimi elementi izražajo z dostavkom
                     "kakor sedaj temu (zločinskemu početju) pravite". (kaplan Mavec, bogos.
                     Potočnik) Vedenje partizanskega vodstva o revolucionarnem terorju je bilo
                     nedvoumno, saj so zasliševali ljudi, ki so ga okusili, toda svojo odgovornost
                     so hoteli na vsak način zmanjšati ali pa opravičiti. Omenjanje neodgovornih
                     elementov med zaslišanimi je zato po eni strani posledica večtedenskega zapora
                     in pritiskov, po drugi pa hrepenenja po izpustitvi, ki so ga zaprti s
                     prilagajanjem novi terminologiji izražali.</p>
                  <p>Mnogi navajajo, da bi lahko ušli, pa so se partizanom celo sami javljali, ker
                     jih po eni strani niso težili zločini, po drugi pa jim je bila tudi
                     revolucionarna miselnost precej tuja. Ni bilo zagrizenosti, kajti tudi pristop
                     kmečkih ljudi k vaškim stražam je bil obrambno naravnan. V akcije so jih silili
                     predvsem Italijani, ki so med ofenzivo poleti 1942 sprejeli politiko
                     ustanavljanja vaških straž za svoj strateški načrt. Ker so se bali, da bi
                     oboroženci prišli v stik s političnim vodstvom, se medsebojno tesneje povezali
                     in uprli orožje proti njim, so jim postavili strog nadzor z zveznimi oficirji v
                     vsaki enoti.</p>
                  <p>Vošnar Pavel, poveljnik vaške straže v Rovtah, sicer pa Novakov človek, je
                     videl, da so ljudje sami prijeli za orožje brez vednosti Italijanov iz
                     samoobrambe. Ko so za to zvedeli Italijani, so priložnost zgrabili z obema
                     rokama in vaške straže tudi s pritiski sistematično organizirali. Z nasiljem za
                     vsak partizanski izpad so ljudi spravljali v neznosne razmere in obup.
                     Pripravljenost slednjih za razkritje povzročiteljev njihovega gorja je zato
                     postala otiplivejša. Iz poteka dogodkov bi zato lahko rekli, da so partizani in
                     Italijani z roko v roki, vsak na svoj način, pomagali pri ustanavljanju t.
                     i.bele garde.</p>
                  <p>Bogoslovec Potočnik je bil v svojem odgovoru na vprašanje o vzrokih nastanka
                     vaških straž mnenja, "da je najprej nastala bela garda od ljudi, šele nato je
                     stvar prevzelo vodstvo iz Ljubljane". Dogodki na deželi so dejansko prehiteli
                     protirevolucionarje v Ljubljani, ker niso takoj pristali na nasilje, temveč so
                     prej poskušali skozi druge izhode. Čeprav je Slovenska legija svojo
                     organizacijo na podeželju snovala že v pomladnih mesecih 1942 (t. i. narodne
                     straže), so jo komunisti v obdobju rdečega terorja z nasiljem, poboji in
                     ustrahovanjem popolnoma onemogočili. Padlo je zelo veliko najsposobnejših
                     organizatorjev, zlasti na Dolenjskem. Člani Slovenske legije so šli lahko
                     ponovno na teren šele preko vaških straž. Pravega vodstva niso imeli, odkar je
                     stranka SLS izgubila svoje najvidnejše politike. Zato so bile "med političnim
                     vodstvom velike preklarije. Nad sabo sem priznaval politično vodstvo: Šmajd,
                     Smersu, Stare, Križman, kot vojaško vodstvo pa Novaka".(Capuder Gabrijel)</p>
                  <p>Zbiranje ljudi za vojne formacije je bilo težavno opravilo. Na vseh straneh so
                     se ljudje otepali rekrutacije, pa naj bo ta od kogar koli. Vsakdo se je rad
                     držal svojega doma in imetja, kmečki ljudje pa še posebej. Narodnoosvobodilna
                     ideja odpora proti okupatorju je bila za večino še najprivlačnejša, ker je bila
                     upravičena in zgodovinsko utemeljena. Ko so ljudje spoznali ozadje v
                     revoluciji, so se odvračali tudi od te.</p>
                  <p>V razmišljanjih, pripravljenih dokumentih in načrtih protikomunistov za povojne
                     mirovne konference je bila zelo prisotna nacionalna misel. Mejno vprašanje
                     povojne Slovenije je bilo vedno v ospredju zanimanja. Bilo je pred zahtevami
                     preureditve in razširitve Jugoslavije na demokratičnih principih. Osnovne
                     zahteve slovenske tradicionalne politike so se zato nanašale na Veliko
                     Slovenijo v združeni Jugoslaviji. Za centralista je veljal predvsem major
                     Novak, ki je bil zastopnik gen. Mihajloviča v Sloveniji. Komunisti niso imeli
                     vedno razvidnih opredelitev do nacionalno državotvornih vprašanj. Začeli so z
                     geslom boja proti okupatorju, nadaljevali z bojem za osvoboditev Slovenije
                     (sovjetske), pa za socialistično Jugoslavijo, itd. Prilagajali so cilje
                     ljudskemu razpoloženju in zahtevam, da bi s tem kot internacionalna stranka na
                     nacionalnem polju držali ravnotežje pred nacionalnimi gibanji
                     protikomunistov.</p>
                  <p>Večina zaslišanih v kočevskih zaporih je kot enega najpomembnejših razlogov za
                     protikomunistični upor med poletno italijansko ofenzivo navedla poboje iz
                     pomladi 1942. Že takrat je partijsko vodstvo poskušalo te pojave minimizirati
                     češ, da gre zgolj za delo neodgovornih elementov. To obrazložitev je prevzelo
                     tudi vse povojno zgodovinopisje, v kolikor je partizansko nasilje spomladi 1942
                     sploh priznavalo. Tudi nadalje je bilo partizansko gibanje in delo komunistične
                     partije v bistvu zdravo, le manjši odkloni pa so bili sad "neodgovornih
                     elementov".</p>
               </div>
            </div>
         </div>
         <div type="div1">
            <head>Beseda zgodovinarjev</head>
            <div type="div2">
               <head>Predstavitev knjige: Stanislav Lenič</head>
               <docAuthor>Dr. Tamara Griesser-Pečar</docAuthor>
               <div type="div3" subtype="intro">
                  <p>Dr. Tamara Griesser-Pečar je s svojim prispevkom k novejšemu slovenskemu
                     zgodovinopisju, zlasti s knjigama o dr. Gregoriju Rožmanu in Stanku Leniču,
                     postala znana širši slovenski javnosti. Zato se nam je zdelo potrebno, da jo na
                     kratko predstavimo.</p>
                  <p>Dr. Tamara Griesser-Pečar se je rodila v Ljubljani leta 1947. Tu je začela tudi
                     osnovno šolanje, ki ga je dokončala v Portorožu. V takrat še osemletno
                     gimnazijo se je vpisala v Kopru, a je že leta 1962 komaj petnajstletna morala z
                     družino oditi iz Jugoslavije. Eno leto je preživela v New Yorku, potem pa se je
                     družina preselila na Dunaj, kjer je Tamara leta 1965 maturirala na Mednarodni
                     ameriški šoli. Po enoletnem študiju na Ameriškem kolidžu v Parizu se je vrnila
                     na Dunaj in tu vpisala študij anglistike in zgodovine. Zgodovino je študirala
                     na Vzhodnoevropskem inštitutu. Diplomirala je leta 1973 z dizertacijo Mesto
                     slovenske koroške deželne vlade v letih 1918–1920. Po doktoratu se je poročila
                     in se po kratkem bivanju vDüsseldorfu in Münchnu naselila v Hamelnu pri
                     Hannoverju, kjer deluje njen mož kot ugleden časnikar in urednik.</p>
                  <p>Sama se je odločila za poklic svobodne zgodovinarke. Pisala je članke, razprave
                     in recenzije, svoje znanstveno delo pa je, tudi zaradi njihove povezave s
                     Slovenijo, posvetila Habsburžanom. V tem okviru je napisala dve knjigi:
                     življenjepis cesarice Zite, ki je izšel v enajstih izdajah, tudi v češčini in
                     japonščini, in knjigo Sixtova misija, ki obravnava Zitinega brata in njegov
                     poizkus, skleniti separatni mir z Angleži.</p>
                  <p>Ko so z demokratičnimi spremembami v začetku devetdesetih let postali tudi pri
                     nas arhivi širše dostopni, se je njeno strokovno zanimanje preneslo neposredno
                     na slovensko preteklost. Za potrebe državnega tožilstva Republike Slovenije pri
                     obnovi procesa proti škofu dr. Gregoriju Rožmanu, je v sodelovanju z
                     zgodovinarjem dr. Francetom Dolinarjem napisala ekspertizo o tem procesu. Letos
                     junija pa je pri celovški Mohorjevi družbi izdala življenjepis pomožnega škofa
                     Stanislava Leniča, ki ga je pod prisilo napisal v zaporu v letih 1947–1955. Na
                     tiskovni konferenci ob izidu knjige v nadškofijskem dvorcu v Ljubljani je
                     prebrala besedilo, ki ga tu objavljamo.</p>
                  <p>Njeno delo je dr. Tamaro Griesser-Pečar približalo marsikateremu slovenskemu
                     človeku. Tudi mi se ji zanj zahvaljujemo in ji izrekamo priznanje in ji še za
                     naprej želimo srečno roko. Sedaj pripravlja knjigo o duhovniških procesih.</p>
               </div>
               <div type="div3">
                  <head>Življenje v zaporu</head>
                  <p>Dovolite mi uvodno pripombo. Marsikdo v Sloveniji misli, da ne glede na to, kaj
                     je nekoč bilo, ne smemo odpirati starih ran in s tem povzročati novega nemira
                     in spora, ampak da moramo preteklost pustiti v miru in pogled obrniti samo v
                     prihodnost. Trdim, da je to stališče popolnoma napačno – in to prav zaradi
                     bodočnosti in naše odgovornosti do mlajših generacij. Preteklost, zlasti če je
                     tako mlada, kot je komunistična, mora biti obdelana. To pa ne pomeni
                     farizejstva oz. moralnega obtoževanja, ker prav če preteklost pravilno
                     razumemo, bo razumevanje za ljudi, ki so seveda bili otroci svojega časa,
                     raslo. Ne smemo pa zamolčati dejstev – tudi ne tistih posebno strašnih, ki so
                     najbolj poučna. Poleg tega bodo laži in sumničenja rasla, če ne bomo
                     pripravljeni prikazati preteklih dogajanj tako verodostojno kot le mogoče, brez
                     vsake šminke, kajti le tako lahko preprečimo, da se preteklost politično
                     zlorablja in s tem zastruplja ozračje, ki ga potrebujemo za boljšo in napredno
                     prihodnost. Bilo bi naravnost groteskno, da na eni strani svet tudi po 50 letih
                     upravičeno od Nemčije zahteva, da se sooči z nacistično preteklostjo, na drugi
                     strani pa bi mi sami po komaj šestih letih zapirali pokrov arhivskih spisov in
                     s tem obsodili zgodovinarje na molk.</p>
                  <p>Seveda so motivi tistih, ki mislijo, da je najboljše, da preteklost zamolčimo,
                     večinoma pozitivni. Mislijo, da s tem služijo miru in spravi med ljudmi.
                     Razložila sem že, da žal ni tako. Poleg teh pa je nekaj ljudi, delno celo na
                     vplivnejših položajih, ki iz političnih in osebnih razlogov nočejo odkrivati
                     preteklosti. Nekateri od teh so osebno obremenjeni in imajo strah pred resnico.
                     Bilo bi skrajno nepošteno, nasprotovalo bi nalogu zgodovinske vede, če bi se
                     ozirali na te ljudi in s tem dopuščali, da se slika preteklosti ponovno popači.
                     Veliko je laži in zmot, zgodovinska resnica je samo ena. Čeprav je ne bomo
                     nikoli popolnoma dosegli, je naloga nas zgodovinarjev zmote neprestano
                     popravljati. Zgodovina torej ni nekaj statičnega. Sprava je važna, ampak na
                     osnovi laži do sprave ne bo prišlo nikoli.</p>
                  <p>Ena najbolj perečih tém polpretekle zgodovine je ravnanje komunistične oblasti
                     s katoliško Cerkvijo. Še leta 1970 je Republiški sekretariat za notranje zadeve
                     SR Slovenije v strogo zaupnem priročniku, ki je služil strokovni vzgoji RSNZ,
                     opredelil Cerkev kot notranjega sovražnika. 1. Samo v ljubljanski škofiji je
                     bilo do leta 1959 272 duhovnikov v zaporu, veliko teh je bilo obsojenih na
                     dolga leta prisilnega dela. Med njimi je bil tudi poznejši pomožni škof dr.
                     Stanislav Lenič, ki je bil med vojno tajnik ljubljanskega škofa dr. Gregorija
                     Rožmana. Leniča je Udba zaprla 29. avgusta 1947. 23. decembra 1947 je bil na
                     procesu skupaj s kanonikom Josipom Šimencem in lazaristom Matijem Čontalo
                     obsojen na šest let odvzema prostosti s prisilnim delom, na izgubo političnih
                     pravic za dobo dveh let in na zaplembo celotnega premoženja. Po pritožbi je
                     bila kazen 5. februarja 1948 zvišana na dvanajst let prisilnega dela, na
                     zaplembo vsega premoženja in na izgubo političnih pravic za dobo štirih let. Od
                     tega je presedel v različnih zaporih 8 let in pol, 26 mesecev v samici (dvakrat
                     po približno eno leto, enkrat približno pol leta), očividno ker mu Udba ni
                     uspela zlomiti hrbtenice. Svoje stališče je v zaporu takole opisal:
                        "<emph>Sedaj konkretno kot logičen človek stojim pred naslednjim dejstvom.
                        Meni je religija najsvetejše notranje prepričanje, vsajeno mi z mladega v
                        dušo, tekom 20-letnega šolanja tako razumsko utemeljeno in usidrano v moji
                        notranjosti, da bi ga za nobeno ceno ne dal iztrgati iz sebe. Poleg tega sem
                        duhovnik in je moja življenjska naloga, da za vero delam in jo širim naprej.
                        Če pa jaz aktivno sodelujem pri izgradnji socializma, se logično pravi, da
                        pripravljam oziroma aktivno pomagam pripravljati tisto stanje, v katerem ne
                        bo več mesta za tisto, kar je meni najsvetejše in za kar bi moral delati z
                        vsemi silami celo življenje. Skratka, ob takih mislih sem se znašel pred
                        temnimi vrati, na katerih nikakor ne morem najti kljuke.</emph>"</p>
                  <p>Lenič je pod prisilo v zaporu med leti 1949 in 1955 napisal obsežne spomine oz.
                     svoja stališča do nekaterih za Cerkev perečih problemov. Ti spisi, ki med
                     drugim tudi opisujejo delovanje škofa Rožmana, so bili kot nov dokaz priloženi
                     prošnji za revizijo procesa proti škofu Rožmanu. Popolnoma nerazumljivo je, da
                     jih senat Okrožnega sodišča v Ljubljani ni upošteval. Ko je sodišče zavrnilo
                     obnovo procesa, je celo izjavilo, da ni novih dokazov, ki bi po oceni senata
                        "<emph>sami zase ali v zvezi s prejšnjimi dokazi lahko povzročili oprostitev
                        obsojenega Ro</emph>
                     <emph>ž</emph>
                     <emph>mana ali njegovo obsodbo po milejšem kazenskem zakonu.</emph>" Sodišče je
                     povsem zanemarilo Leničeve spise, ki ne podajajo samo povsem drugačne slike
                     ljubljanskega škofa, ampak prispevajo tudi veliko popolnoma novih podatkov.
                     Znano je, da je imel Lenič izredno dober spomin. Njegovi spisi so dopolnilo
                     publikacije Rožmanov proces, ki sva jo s kolegom Dolinarjem izdala lani, saj se
                     najini ekspertizi med drugim opirata tudi na ta dokument.</p>
                  <figure>
                     <graphic url="slike_z_26/z_26_40.png"/>
                     <head>Vzemi in beri <name type="author">Mirko Kambič</name></head>
                  </figure>
                  <p>Da je Udba Leničeve spise povsem drugače ocenjevala kot ljubljansko Okrožno
                     sodišče, kaže tudi dejstvo, da so bili deklasificirani šele sredi leta 1996.
                     Lenič namreč opisuje delovanje škofa Rožmana kar v dveh obsežnih elaboratih.
                     Očividno zasliševalci prvič niso bili prav nič zadovoljni, Lenič je moral
                     ponovno opisovati škofa Rozmana. Pri tem pa v njegovih spisih ni protislovij,
                     samo še nove informacije in dopolnila. Iz dokumentacije postane očitno, da je
                     Franček Saje obdeloval Leničeve spise, in tudi, daje bil Lenič prisiljen
                     napisati opombe na Sajetov Belogardizem. Če primerjamo prvo in drugo izdajo
                     Sajetove knjige, ugotovimo, da je Saje nekatere Leničeve pripombe upošteval,
                     drugih pa ne.</p>
                  <p>Leničevi zapiski pa niso samo pričevanje medvojnega delovanja, njegove težke
                     mladosti – saj je v zgodnji mladosti izgubil mater, očeta in sestro – šolanja v
                     Zavodu sv. Stanislava, bogoslovnih študij, Marijanišča, ampak tudi izredno
                     dragocen dokument povojnega represivnega ravnanja oblasti proti Cerkvi. Opisuje
                     zaporna leta in pritisk na zapornike, da podpišejo resolucijo proti škofu
                     Rožmanu in se opredelijo za Cirilmetodijsko društvo, ki ga je soustanovila
                     Udba, da razdvoji Cerkev. Tem spisom so priložena nekatera zaslišanja, obsodbe,
                     predlog za samico, poročila sozapornikov o Leniču itd. Končala bi z Leničevo
                     kritiko sistema "obveščanja po sozapornikih". "<emph>Ta stvar dela v zaporu
                        hudo kri, predvsem zaradi dejstva, da so ponavadi to ljudje z najslabšimi </emph>
                     <emph>moralnimi kvalitetami. Sam sem imel glede tega več primerov, ko sem lahko
                        s prsti otipal, da je nekdo prišel k meni provocirat in je potem po svoje
                        predelano nosil naprej. To moram reči, da me je zelo odbijalo, posebno še
                        kot inteligenta, ker se mi je zdelo zelo za malo, da se nekdo, ki je tudi
                        sam inteligent, tako hinavsko potvarja pred mano, po drugi strani pa mi s
                        svojim neobjektivnim poročanjem tako škoduje. To je zelo negativno vplivalo
                        name pa, kolikor slišim, tudi na druge. Jaz se ne moram vtikati v
                        podrobnosti, vem, da mora biti uprava na nekak način obveščena o stanju v
                        takih domovih, gre pa za način in za ljudi. Ta način, kot je sedaj, se mi
                        zdi zgrešen še zato, ker tako silno ruši medsebojno zaupanje, tako na široko
                        umetno goji hinavščino in potvarjanje in tako izpodkopuje najosnovnejše
                        temelje medsebojnega življenja.</emph>"</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Mirko Gogala, Usoda izseljencev, Buenos Aires 1996</head>
               <docAuthor>Marijan Smolik</docAuthor>
               <div type="div3">
                  <p>Slovenska kulturna akcija (SKA) je januarja 1996 tudi Zavezi poslala svoje 161.
                     izdanje s prošnjo za "Vaš pretres in presojo". Urednik Justin Stanovnik me je
                     naprosil za predstavitev 326 strani dolge knjige, s čimer pa sem odlašal, ker
                     se mi je zdela vsebina precej težka in oddaljena od običajnih člankov v naši
                     reviji. Ko pa je avtor letos poleti sam predstavil knjigo na srečanju Slovenije
                     v svetu pri frančiškanih v Ljubljani in v oddaji Naš gost Radia Ognjišče 19.
                     julija, avtorja pa je prikazala tudi Družina v številki 32, sem se lotil
                     pisanja.</p>
                  <p>Avtor se je na zavihku knjige predstavil z najnujnejšimi podatki: rojen je bil
                     17. julija 1919 v kraju Šmarje-Sap. Kot železničarjev sin se je večkrat selil
                     in je v osnovno šolo hodil na Dovjem in na Jesenicah. Gimnazijo je maturo
                     končal 1938 v Zavodu sv. Stanislava v Šentvidu nad Ljubljano. Nato je vstopil
                     semenišče v Ljubljani, kjer je študiral na teološki fakulteti. Leta 1944 je bil
                     posvečen za duhovnika, škof Rožman ga je imenoval za prefekta v dijaškem zavodu
                     Marijanišče. Leta 945 je odšel v begunstvo in 1948 v Argentino. Teološki
                     doktorat je napravil 1950 na Slovenski teološki fakulteti v Argentini.
                     Kaplanoval je na argentinskih župnijah in od 1954 je kaplan v vojaški
                     bolnišnici v Buenos Airesu s činom podpolkovnika. Predaval je cerkveno pravo na
                     Slovenski teološki fakulteti, v škofijskem semenišču v Paraná in od 1982 na
                     teološki fakulteti univerze Del Salvador. Že od 1981 je generalni vikar škofije
                     San Miguel, 1989 je postal papežev častni prelat. Od 1994 je generalni direktor
                     vseh škofijskih šol, ki jih je v "njegovi" škofiji nad 30 z več kot 10.000
                     gojenci.</p>
                  <p>Te suhe podatke se mi je zdelo potrebno našteti, ker večina bralcev Zaveze
                     knjige ne bo dobila v roke in ker razodevajo eno izmed uspešnih "usod" naših
                     izseljencev, da se tudi mi z avtorjem lahko veselimo uspehov, ko navadno beremo
                     samo o trpljenju in porazih.</p>
                  <p>V omenjenem radijskem pogovoru je avtor natresel še nekaj podrobnosti, ki jih
                     bom zarisal ob pregledovanju zajetne knjige. Posebej dragocen pa se mi zdi
                     drobec iz medvojnega življenja bogoslovcev, ki še v celoti čaka na
                     predstavitev, doživljali pa so ga mnogi Gogalovi sošolci, ki so opisani v
                     knjigi Palme nučeništva.</p>
                  <p>Leta 1941 so še pred nemškim napadom izpustili bogoslovce domov. Ko so
                     Ljubljano zasedli Italijani, so se lahko vrnili, le za Gorenjce je bilo težje,
                     ker vlak zaradi razstreljenih mostov ni vozil. Težava je nastala ob začetku
                     počitnic, ko je vodja semenišča, stolni prošt dr. Ignacij Nadrah sporočil, da v
                     semenišču nihče ne more ostati. Notranjcev in Dolenjcev to ni prizadelo, pač pa
                     Gorenjce, saj so bili njihovi domovi za neprehodno državno mejo. Roman
                     Malavašič, ki je bil predsednik Drušitva slušateljev teološke fakultete, in
                     Gogala kot predsednik Cirilskega društva, sta poskrbela, da so mogli gorenjski
                     bogoslovci v teh in naslednjih počitnicah iti k dobrim družinam. (Tudi za
                     štajerske bogoslovce so poskrbeli na enak način, čeprav ti niso stanovali v
                     semenišču, ampak pri jezuitih.) Gogala je zato preživljal vojne počitnice v
                     Šentjoštu in tam doživel pozneje tudi partizanski napad na prve vaške straže in
                     požig vasi.</p>
                  <figure>
                     <graphic url="slike_z_26/z_26_41.png"/>
                     <head>Mirko Gogala na tiskovni konferenci <name type="author">Sebastijan
                           Kocmur</name></head>
                  </figure>
                  <p>Tudi naslednji podatek iz radijske oddaje je dragocen za medvojno zgodovino
                     semenišča. Kot prefekt v Marijanišču in ker je bil povezan s Šentjoštom, se je
                     tudi Gogala v maju 1945 odpravil na Koroško. Srečno se je pridružil skupini
                     bogoslovcev, ki so bili že diakoni, in profesorjev fakultete, ki jih je vodil
                     dr. Alojzij Odar. Spominja se, da je trezni profesor cerkvenega prava takrat
                     kljub splošnemu prepričanju, da odhajajo samo za nekaj tednov, napovedal, da se
                     še nobena emigracija ni vrnila domov. Ta skupina je na Koroškem dobila prvo
                     zavetje na škofiji v Celovcu, nato pa so jih Angleži res prepeljali v Italijo,
                     kjer je ljubljansko semenišče našlo zavetje najprej v Monigu, nato pa v
                     Praglii. Profesorji so takoj uredili študij kot nadaljevanje ljubljanske
                     fakultete, pri čemer jim je do pravne ureditve pomagal jezuitski p. Prešeren v
                     Rimu. Ker Gogala ni bil več bogoslovec, ampak že doktorand, je moral živeti na
                     neki župniji v kraju Vittorio Veneto, nato pa mu je p. Prešeren preskrbel mesto
                     taboriščnega duhovnika v rimski Cine Citta. Od tam je hodil študirat na rimsko
                     papeško univerzo. Zaradi partizanskih agentov v taborišču je moral od tam proč
                     in je ob izbiri ali v ZDA ali v Argentino izbral to državo, v katero je odšla
                     večina slovenskih družin.</p>
                  <p>Gogala je v svoji knjigi ponatisnil predavanja, ki jih je v različnih letih
                     imel v okviru rednih kulturnih večerov Slovenske kulturne akcije. Bili so
                     nekaka posledica dejstva, da so se slovenski begunci v Argentini ustalili.
                     Morali so zavestno čim bolje urediti svoje življenje, pa tudi odnos do
                     komunistične Slovenije. Predavanja iz let 1962–1994 so v knjigi razvrščena po
                     časovnem zaporedju. Slovenski jezuitski profesor filozof dr. Alojzij Kukovica
                     je v Spremni besedi (str. 16) zapisal: "S temi predavanji je dr. Gogala
                     takorekoč oral ledino med nami. Zato tudi ni čudno, da niso vsi in takoj
                     sprejeli vseh njegovih pogledov in ponujanih rešitev. Tega se je sam in prvi
                     zavedal in je zavestno in hote sprejel nase to tveganje ... Poslušalci smo
                     odhajali z njegovih predavanj v zavesti, da so med nami mnoga vprašanja, na
                     katera nismo mislili ali pa tudi ne hoteli misliti."</p>
                  <p>Prvi dve predavanji s skupnim naslovom "Exul familia" sta za večino bralcev
                     knjige, ki cerkvenega življenja v Argentini zadnjega pol stoletja ne poznajo,
                     seveda popolna novost. Ob povojnem množičnem begunstvu, izseljevanju in
                     naseljevanju je papež Pij XII. z apostolsko konstitucijo, ki se začenja z
                     navedenima besedama 1. avgusta 1952, cerkvenopravno uredil duhovno skrb za
                     ljudi, ki so iz različnih razlogov iz urejenega domačega okolja prišli v
                     tujino. Od tega leta naprej so lahko v okviru tradicionalnih škofij nastajale
                     župnije in škofije, ki niso bile teritorialno urejene, ampak so duhovniki in
                     škofje imeli pravice in dolžnosti do rojakov svojega naroda in jezika. Ob
                     desetletnici tega prelomnega dokumenta je dr. Gogala imel ti dve predavanji.
                     Leta 1965 je predaval o zakonu, družini in narodnosti in njihovih pravnih
                     temeljih. Naslednje zelo zanimivo predavanje o teologiji dialoga je 1968 moglo
                     nastati šele v pokoncilskem času, ko je katoliška Cerkev zavestno hotela biti v
                     dialogu z drugače mislečimi. Tega slovenski katoličani prej nikakor niso bili
                     vajeni. Za izhodišče je predavatelj imel okrožnico Pavla VI. o Cerkvi
                     "Ecclesiam suam" iz leta 1964. Preberimo si še avtorjev uvod v ponatis tega
                     predavanja: "Med nami (je bila) beseda dialog sicer na dnevnem redu, vendar na
                     zelo 'slabem glasu'. Saj nas je vedno znova spominjala na dialog s komunisti,
                     pri katerem je bil udeležen sam Vatikan. To novo zadržanje do komunistov je
                     vpeljal v Cerkev Janez XXIII., ki je tudi sklical 2. Vat. koncil. Ta papež je
                     sprejel Adžubeja in Hruščeva, posredoval je za mir med Sovjetsko zvezo in
                     Združenimi državami severne Amerike. Kasneje je Pavel VI. navezal dialog tudi s
                     Titovo vlado in končno z njo podpisal 'protokol' (25. junija 1966). Če sedaj
                     gledamo nazaj na te dogodke, laže razumemo, da se vse to ni zgodilo brez
                     vodstva božje Previdnosti. Janez XXIII. je s tem ravnanjem zabijal zagozde v
                     razpoke, ki so se pokazale na berlinskem zidu, da bi se vedno bolj širile.
                     Pavel VI. je to njegovo delo nadaljeval, dokler ni prišel Janez Pavel II. in
                     zadal berlinskemu zidu 'milostni' sunek, da se je dokončno zrušil. Zato naša
                     politična emigracija, ki je izrazito protikomunistična, dialoga Vatikana s
                     komunisti ni in ni mogla razumeti, še manj pa odobravati. Vse to je imelo za
                     posledico, da se nam je zameglil jasen pogled na dialog sploh. Nismo ga znali
                     več prav vrednotiti kot enega najodličnejših pojavov človeške dejavnosti in
                     kulture. Zato je bil tudi dialog med nami samimi zelo otežkočen" (str. 89–90).
                     Zdi se mi, da bi bilo koristno njegovo predavanje iz davnega časa pred skoraj
                     tridesetimi leti premisliti tudi danes in tudi v sedanji Sloveniji.</p>
                  <p>Naslednji dve predavanji (Cerkev in problematika Latinske Amerike, Razvoj
                     revolucionarne misli), obe iz leta 1969, sta morda nam v Sloveniji nekoliko
                     manj blizu, namenjeni pa sta bili (in tudi ponatis) predvsem Slovencem v
                     deželah, ki so doživljali in še doživljajo t. i. teologijo osvoboditve v svojem
                     okolju in ne le iz knjig, kot to velja za naše teologe in sociologe. V oddaji
                     Radia Ognjišče je avtor še posebej poudaril, kako težko je bilo v Argentini in
                     drugih državah Latinske Amerike. Resni teologi, ki so se šolali na evropskih
                     univerzah, so prinesli s seboj misel, da bo mogoče s pomočjo marksističnega
                     družboslovja premagati bedo in težave v nerazvitem svetu. V našem pregledu
                     seveda ni prostora za predstavitev avtorjevih 50 strani tega predavanja. Lahko
                     si pa mislimo, da je slovenske Argentince ta tematika še posebej prizadevala,
                     ko marksizma niso poznali samo iz knjig, ampak tudi iz njegovega praktičnega
                     uresničevanja v domovini.</p>
                  <p>Nov sklop vprašanj je naš avtor obdeloval leta 1971 v predavanju Problematika
                     naše politične emigracije v luči cerkvenega nauka. Za osnovo je vzel koncilsko
                     pastoralno konstitucijo o Cerkvi v sedanjem svetu. Zunanji povod je bila
                     petindvajsetletnica zdomstva, kar je narekovalo in omogočalo teoretični
                     razmislek o njem. Predavanje, ki je moralo zbujati polemiko, je avtor pripravil
                     s tem, da je vsebino že prej objavil v listu Glas SKA, nato je povabil enajst
                     rojakov za sodelovanje pri okrogli mizi in jim povedal še nekaj več svojih
                     misli, vendar je celoto prihranil za predavanje 15. maja 1971. Nato šele je
                     bilo objavljeno besedilo predavanja pa tudi prispevki sogovornikov. Na vse to
                     je Gogala odgovarjal na kulturnem večeru leto pozneje. V naši knjigi je to
                     objavljeno pod naslovom Skozi prizmo okrogle mize.</p>
                  <p>Izseljencem, ki so že dolgo v tujini ali celo že tam rojeni, je bilo namenjeno
                     predavanje Integracija in asimilacija pri izseljencih, ki ga je imel leta
                     1975.</p>
                  <p>K teologiji osvoboditve se je vračal še večkrat, v knjigi pa je ponatisnjeno le
                     predavanje iz leta 1975 z naslovom Od Midellina do Pueble. Ta dva kraja sta
                     postala pojem za južnoameriško teologijo, saj so tam škofje in teologi leta
                     1968 in 1979 reševali odprta vprašanja.</p>
                  <p>Po več letih je dr. Gogala 1992 napisal razpravo Ideologija, politika in vera.
                     Slovenski politični emigraciji, ki hoče biti katoliška, je hotel s predavanjem
                     dati pravo usmeritev tudi v luči dogajanja v latinskoameriški Cerkvi. Je torej
                     nadaljevanje prejšnjih predavanj, vendar z bolj poudarjenim pogledom na
                     slovensko skupnost v Argentini.</p>
                  <p>Tudi naslednje predavanje Kaj je z našo ideologijo? iz leta 1994 nadaljuje to
                     tematiko. Za nas je zanimivo zlasti zato, ker je v njem že lahko upošteval
                     spremenjene razmere v Sloveniji. Razliko je spoznaval med svojimi obiski
                     domovine v letih 1968, 1991, 1993, 1994 in 1995, kakor je povedal v omenjenem
                     razgovoru z Družino letos.</p>
                  <p>V knjigi je pri vsakem predavanju zapisano, kdaj ga je imel, kdaj je bilo prvič
                     objavljeno (večina v reviji Meddobje) in kako so se nanj odzivali sogovorniki.
                     To poudarjam, ker iz takih drobcev počasi v domovini spoznavamo argentinsko
                     slovensko kulturno življenje. Desetletja nismo o tem smeli ničesar vedeti, kdor
                     pa je prišel do njihovih publikacij, jih je bral skrivaj in o tem ni mogel
                     pisati. Poudarjam pa tudi zato, ker je pri nas izšlo že precej knjig, v katerih
                     so različni avtorji ponatisnili svoje razprave in članke, pa niso povedali,
                     kdaj in v kakšnih okoliščinah so besedila nastala. Za razumevanje in pravilno
                     vrednotenje vsebine in tudi avtorjeve osebnosti pa je to nadvse potrebno.</p>
                  <p>Naj bo dovolj o bogati knjigi našega rojaka. Morda sem z navajanjem vsebine in
                     problematike spodbudil naše teologe, sociologe in zgodovinarje, da knjige dr.
                     Mirka Gogala ne bodo prezrli, ampak se bolj poglobljeno, kakor sem mogel na teh
                     straneh, odzvali nanjo.</p>
               </div>
            </div>
         </div>
         <div type="div1">
            <head>Domobranske slovesnosti po svetu</head>
            <div type="div2">
               <head>Orlov vrh 1997 – spominska slovesnost</head>
               <docAuthor>Mara Kolman</docAuthor>
               <div type="div3">
                  <p>Ob obletnici vetrinjske tragedije se leto za letom po vseh kontinentih, kjer
                     žive Slovenci, ki so tedaj s solzo v očeh in z bolečino v srcu zapustili
                     domove, zbirajo v Slovenskih hišah in na Slovenskih pristavah in v cerkvah, da
                     se poklonijo spominu na žrtve te največje tragedije v naši zgodovini in molijo
                     zanje. V domovini šele zadnjih nekaj let z istim namenom romamo v Rog, v
                     Teharje, h Krimski jami in na Lajše ter se zbiramo ob farnih spominskih
                     ploščah. V Clevelandu v ZDA živi veliko naših rojakov, ki so si tam po letu
                     1945 ustvarili novo življenje, zato ni čudno, če so njihove spominske
                     slovesnosti vedno lepe in dobro obiskane.</p>
                  <p>Poglejmo, kaj nam piše naša dopisnica o spominski slovesnosti, ki jo je letos
                     14. in 15. junija priredil Tabor DSPB na Orlovem vrhu.</p>
                  <p>Kako hitro je minilo leto! Nismo še pozabili lanskega srečanja s prijatelji in
                     znanci, pa smo se spet zbrali na Orlovem vrhu. Mnogi pridemo na Orlov vrh od
                     daleč, toda ko stopamo po poti, okrašeni z zastavami, proti slavoloku in
                     kapelici, je naš trud poplačan, saj čutimo, da smo na svetem kraju. Spomin nas
                     ponese daleč nazaj, tja v Teharje, v Rog in v druge kraje, kjer leže naši
                     mučenci.</p>
                  <p>Že v soboto zvečer smo se zbrali pri okrašeni podobi Marije Pomagaj in prižgali
                     lučke. Predsednik Tabora g. Milan Zajec je pozdravil vse navzoče, nakar smo
                     zmolili rožni venec za pokojne. Zapeli smo "Oče, mati ... " Nato je g. Blaž
                     Potočnik lepo govoril o našem geslu Bog, narod, domovina. Pod tem geslom so se
                     domobranci borili proti komunizmu, ki je doma še vedno na oblasti, četudi se je
                     skril pod krinko demokracije. Čeprav se staramo in nas je vedno manj, moramo
                     vztrajati pri svojih načelih. Ne dajmo se odvrniti, ampak bodimo neomajni in
                     trdni do konca. Po govoru smo še zapeli Marija skoz življenje in se nato zbrali
                     ob kresu, ki je bil letos čudovito lep in velik. Preden smo odšli k počitku,
                     smo še pokramljali s svojimi znanci.</p>
                  <p>Nedelja je bil čudovit dan, res prva lepa nedelja v letošnji čudni in mrzli
                     pomladi. Kapelica je bila vsa v cvetju. Ljudje so prihajali z avtomobili,
                     čeprav letos ni bilo povorke iz mesta. Udeležba je bila velika, precej večja
                     kot lani. Videli smo tudi veliko mladih, kar je zelo razveseljivo. Narodne noše
                     in preživeli domobranci s prapori in zastavami so prikorakali h kapelici. Na
                     čelu sprevoda so bili fantje in možje zvencem, ki so ga položili pred sliko
                     generala Rupnika ob Beli steni. Tam stoji tudi bronasti kip domobranca v
                     naravni velikosti. Med narodnimi nošami je bilo nekaj mamic z malimi otroki:
                     tri male punčke in en fantiček, noben starejši od štirih let. Res prisrčen
                     pogled!</p>
                  <p>Trobentač je zasviral "taps". Zadonela je ameriška himna in nato slovenska.
                     Bilo je v resnici veličastno. Gospod Zajec je nato pozdravil goste iz Kanade,
                     Mihvaukeeja, Waukeegana, iz Colorada in iz Slovenije in seveda vse domače iz
                     Clevelanda. Na kratko je obrazložil, da je Orlov vrh postavljen v spomin 148
                     domobrancem, ki so jih za ljubljanskim gradom izkopali in zdaj njihove
                     oskrunjene kosti ležijo bogve kje. Poudaril je, da je proslava posvečena prav
                     vsem žrtvam komunističnega nasilja od leta 1941 dalje.</p>
                  <p>Zaradi tega nasilja so bile ustanovljene vaške straže in potem domobranstvo, ki
                     je dajalo ljudem vsaj malo zaščite. Domobranski bataljoni so bili s prevaro
                     izročeni v roke komunistov in kruto pomorjeni. Povabil nas je, naj se pri maši
                     spomnimo tudi škofa Gregorija in vseh tisočev žrtev revolucije, ki so dale
                     življenje za Boga, narod in domovino.</p>
                  <p>Mašo je daroval župnik g. Kosem. V pridigi se je spomnil vseh pokojnih
                     domobrancev in drugih žrtev, posebno pa vseh živih in mrtvih očetov, saj smo to
                     nedeljo praznovali očetovski dan. Lepo nam je povedal, kaj oče pomeni otrokom
                     in kaj naš nebeški Oče pomeni nam vsem. Mašo je spremljalo ljudsko petje, ki
                     nas je na poseben način združilo. Po maši smo še enkrat zapeli himno "Oče,
                     mati, bratje in sestre".</p>
                  <figure>
                     <graphic url="slike_z_26/z_26_42.png"/>
                     <head>Orlov vrh – junij 1997</head>
                  </figure>
                  <p>Tako naša dopisnica. Morda bo ta ali oni bralec pomislil, ali so vse te
                     spominske slovesnosti potrebne, ali pomagajo k spravi. V ameriški domovini od
                     19. junija Pavle Boršnik pod naslovom Razmišljanja ob obletnici vetrinjske
                     tragedije zanimivo razglablja o spravi. Ne bo odveč, če za sklep tega zapisa
                     povzamemo še nekaj njegovih misli. Če v slovenskem narodu ne more priti do
                     sprave, je to posledica dejstva, da si jo ljudje na eni strani predstavljajo
                     drugače kot na drugi. V resnici v Sloveniji ne manjka ljudi, ki vijejo roke nad
                     sedanjimi razgretimi debatami in tožijo, da so vendar že povsem mirno živeli
                     med seboj, "ta rdeči" so se poročali s "ta belimi", zdaj pa je vsa stvar spet
                     zakipela. Toda resnična sprava brez kesanja in obžalovanja ni mogoča. Sedanji
                     predstavniki komunistične partije bodo obremenjeni z grehom svojih prednikov,
                     dokler ga ne izpovedo in obžalujejo. Od vsega začetka smo slišali, da bo sprava
                     dolga in težavna. To pa ne pomeni, da se moramo prepustiti usodi. Pot k spravi
                     je treba prizadevno iskati.</p>
               </div>
            </div>
            <div type="div2">
               <head>Ljubljanska farna spominska plošča</head>
               <div type="div3">
                  <p>Slovenski spominski odbor z zadovoljstvom ugotavlja, da obstajajo, kljub mnogim
                     in različnim zapetljajem, dobre možnosti, da bo ljubljanska spominska plošča
                     blagoslovljena in odkrita v soboto, 25. oktobra, kakor je bilo predvideno in
                     načrtovano. Ker naša spominska dejanja, kakor veste, razen v izjemnih primerih
                     in v res zanemarljivih količinah niso deležna državne podpore, smo se obrnili
                     na prijatelje v domovini in v zdomstvu s prošnjo, naj tudi denarno podprejo
                     naša prizadevanja. V posebni knjižici, ki jo Spominski odbor namerava izdati ob
                     tej priložnosti, bo popisana celotna zgodba, ki se je izoblikovala okoli tega
                     pomembnega spominskega dejanja. Tu bodo zbrana vsa imena, tudi tista, ki jih na
                     plošči ne bo, pa bi morala biti; tu bodo predstavljeni projekti, ki so bili
                     poslani na natečaj; tu bo popisano delo vseh raznih komisij; tu bodo končno
                     navedeni vsi darovalci in vsi, ki so s pisano in govorjeno besedo doma in v
                     tujini širili in utrjevali idejo tega edinstvenega spomina. Nekaj darovalcev pa
                     smo sklenili navesti že sedaj. Odločili smo se za tiste, ki so poslali svoje
                     prispevke nekako do konca meseca avgusta. Razvrstili smo jih na nekaj
                     skupin:</p>
                  <list>
                     <item><title>1. Sorodniki žrtev, zapisanih na plošči. Normirani prispevek za
                           posamezni zapis je po sklepu Spominskega odbora vsota, ki ustreza 200
                           DEM. V tem zapisu bomo navedli samo darovalce, katerih prispevki
                           presegajo to vsoto.</title>
                        <p>Justa Kocmur, Ljubljana 400 DEM</p>
                        <p>Iva Voje, Ljubljana 400 DEM</p>
                        <p>Herman Zupan, Argentina 1000 DEM</p>
                        <p>Vili Zadnikar, USA 235 USD</p>
                        <p>Marko Natlačen, USA 200 USD</p>
                        <p>Marija Kadunc, Toronto 200 USD</p>
                        <p>Ana Kordan, Ljubljana 30.000 SIT</p>
                        <p>"Tabor! - Cleveland, USA 1000 USA</p>
                        <p>Antonija Šifrer, Argentina 500 CAD</p>
                        <p>Jože Rus, Chicago, USA 600 USD</p>
                        <p>Marjan Merala, Argentina 300 UDS</p>
                        <p>Vida Wolbang. Ljubljana 120.000 SIT</p>
                        <p>Charles Wolbang, USA 5.000 AUD</p>
                        <p>Tone Natlačen, Montreal 270 UDA</p>
                        <p>Marko Natlačen, USA 500 USD</p>
                        <p>Stanko Kociper, Argentina 1.000 USD</p>
                        <p>Tine Velikonja, Ljubljana 1000 DEM</p>
                        <p>Francka in Pavi Prosenc, Ljubljana 100.000 SIT</p>
                        <p>Albin, Stanko in Tonči Vrhovec, Ljubljana. 150.000 SIT</p>
                        <p>Ana Grčar, Ljubljana 40.000 SIT</p>
                        <p>Ana Jenko, Ljubljana 30.000 SIT</p>
                        <p>Joža Dolinar, Argentina 200 USD</p>
                        <p>Špela Bric, Ljubljana 50.000 SIT</p>
                        <p>Ljudmila Jakopič, Ljubljana 45.000 SIT</p>
                        <p>Marija Škrbec-Hutchison 300 CAD</p>
                        <p>Cveta Strojanšek, Ljubljana 40.000 SIT</p>
                        <p>Lojzka Mešek, Ljubljana 50.000 SIT</p>
                        <p>Ana Petrovič, Ljubljana 25.000 SIT</p>
                        <p>Meta Prelesnik, Kočevje 25.000 SIT</p>
                        <p>Seta Oblak, Ljubljana 40.000 SIT</p>
                        <p>Branko Rozman, Ljubljana 30.000 SIT</p>
                        <p>Marija Rus, Ljubljana 50.000 SIT</p>
                        <p>Marjan Vagaja, Ljubljana 30.000 SIT</p>
                        <p>MileSojar, Ljubljana 30.000 SIT</p>
                        <p>Katarina Falež, Ljubljana 25.000 SIT</p>
                        <p>Milena Zavašnbik, Ljubljana 25.000 SIT</p>
                        <p>Dušan Breznik, USA 30.000 SIT</p>
                        <p>Helena Zrimšek, Ljubljana 24.000 SIT</p>
                        <p>Plač. na pošti Preserje 30.000 SIT</p>
                        <p>Teodor Mohar, Ljubljana 25.000 SIT</p>
                        <p>Plač na pošti Ljubljana 40.000 SIT</p>
                        <p>Ana Korošec, Ljubljana 30.000 SIT</p>
                        <p>Viktor Novak, Ljubljana 34.000 SIT</p>
                        <p>Valenka Gostič, Ljubljana 40.000 SIT</p>
                        <p>Marija Sojer, Koper 50.000 SIT</p>
                        <p>Davorin Žitnik, Ljubljana 25.000 SIT</p></item>
                     <item><title>2. Darovalci in podporniki</title>
                        <p>Ema Pogačar, Kanada 100 USD</p>
                        <p>Tone Seljak, Kanada 100 USD</p>
                        <p>Alojz Starič, Kanada 50 CAD</p>
                        <p>Mara Kolman, Kanada 200 USD</p>
                        <p>Zora Čampa, USA 200 USD</p>
                        <p>Frank in Marija Mejač 200 USD</p>
                        <p>Akademski klub Straža, USA 3000 USD</p>
                        <p>Ciril Turk, Avstrija 1000 DEM</p>
                        <p>dr. Boris Navinšek 5000 SIT</p>
                        <p>Franc Šega 50 CAD</p>
                        <p>Slavka in Ludvik Stojan 50 CAD</p>
                        <p>Marija Kadunc, Toronto 100 USD</p>
                        <p>Janez Oberstar, Toronto 100 USD</p>
                        <p>Dari Strmšek, Toronto 20 USD</p>
                        <p>Mara Kolman 330 USD</p>
                        <p>Jože Hubad, Švica 40 CAD</p>
                        <p>K. Bogataj, Ljubljana 10.000SIT</p>
                        <p>J. Gradišnik, Ljubljana 5.000SIT</p>
                        <p>A. Gale, Ljubljana 3.000 SIT</p>
                        <p>N. Kolman 10.000 SIT</p>
                        <p>Franc Krajnc, Ljubljana 10.000 SIT</p>
                        <p>Ljenko Urbančič, Avstralija 50 AUD</p>
                        <p>Mara Kolman - Društvo Triglav 205 USD</p>
                        <p>Jože Velikonja, USA 5.000 USD</p>
                        <p>Društvo protik. borcev – Cleveland 100 USD</p>
                        <p>Nace Ahlin, Avstralija 400 USD</p>
                        <p>Jože Kastelic, Kanada 10.000 SIT</p>
                        <p>Dušan Breznik, USA 30.000 SIT</p>
                        <p>Antonija Koltaj, USA 10.000 SIT</p>
                        <p>Jože Francelj, Kanada 30 CAD</p></item>
                     <item><title>3. Društvo Tabor – Toronto. Celotni dosedanji prispevek tega
                           društva znaša 4630 CAD. </title>
                        <p>Nekaj darovalcev je znanih: </p>
                        <p>Lojze Babic 10 USD</p>
                        <p>Anica Mavser 60 USD</p>
                        <p>Franc Bevc 10 USD </p>
                        <p>Jože Obreza 30 USD</p>
                        <p>StanBerkopec 20 USD </p>
                        <p>Florjan Oseli 20 USD</p>
                        <p>Borut Bratovž 20 USD </p>
                        <p>Franc Perovšek 30 USD</p>
                        <p>Janko Čadež 20 USD </p>
                        <p>Jakob Planišek 20 USD</p>
                        <p>Lojze Dejak 20 USD </p>
                        <p>John Plut 10 USD</p>
                        <p>Ignac Dejak 20 USD </p>
                        <p>Pavla Nosan 26 USD</p>
                        <p>Marija Demšar 10 USD </p>
                        <p>Blaž Potočnik 50 USD</p>
                        <p>MiaFerkul 50 USD </p>
                        <p>Rudi, Anica Resnik 60 USD</p>
                        <p>Edvard Ferkul 20 USD </p>
                        <p>Florijan, Sofija Slak 200 USD</p>
                        <p>KarlGenorio 20 USD </p>
                        <p>Franc Stražar 200 USD</p>
                        <p>Angela Glivar 40 USD </p>
                        <p>Martin Stražar 20 USD</p>
                        <p>Jože Jaklič 20 USD </p>
                        <p>ToneŠtih 50 USD</p>
                        <p>Stane Klemenčič 100 USD </p>
                        <p>EmaŠtrucelj 20 USD</p>
                        <p>Franc in Ani Kozina 100 USD </p>
                        <p>Stanko Šubelj 70 USD</p>
                        <p>Martin Koželj 10 USD </p>
                        <p>Franc Tomšič 20 USD</p>
                        <p>Janez Kastelic 20 USD </p>
                        <p>Stane Ulčar 30 USD</p>
                        <p>Jože Kastelic 200 USD </p>
                        <p>Sonja Valant 50 USD</p>
                        <p>Sofija Križman 20 USD </p>
                        <p>Julka Zakrajšek 15 USD</p>
                        <p>Jože Koželj 50 USD </p>
                        <p>Ivan Zakrajšek 10 USD</p>
                        <p>Stane Lamovšek 20 USD </p>
                        <p>Anica Žumer 15 USD</p>
                        <p>AlexLikozar 20 USD </p>
                        <p>Martin Sterle 40 USD</p>
                        <p>Janez Matašič 100 USD </p>
                        <p>N.N. Thornburv 250 USD</p>
                        <p>Marija Mišmaš 50 USD </p>
                        <p>Janez Košir 20 USD</p>
                        <p>CirlMuhič 40 USD </p>
                        <p>Matija Slak 120 USD</p>
                        <p>Franc Mate 50 USD </p>
                        <p>Avguštin Kuk 100 USD</p>
                        <p>Magda Mehle 20 USD </p>
                        <p>Mara in Dore Kušar 100 USD</p>
                        <p>ToneMuhič 100 USD</p></item>
                  </list>
                  <p>Vsem, ki na kakršenkoli način in v kakršnikoli meri naklonjeno spremljate naše
                     delo za postavitev spominskega znamenja pri cerkvi Vseh svetih na Plečnikovih
                     Žalah, se za vašo podporo lepo zahvaljujemo. Želimo, da bi se odkritja
                     udeležilo čim več ljudi. Prepričani smo, da bodo tudi tisti, ki tega ne bodo
                     mogli, tisto oktobrsko soboto v mislih z nami. Tako bomo skupaj v spominu na
                     neki veliki čas, ki še ni povsem razumljen in mu sedanjost še ni dovolila, da
                     bi ji odprl svoje duhovne, kulturne in politične energije.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <div type="div3">
                  <head>Za konec naj navedemo še nekaj naslovov naših poverjenikov po svetu:</head>
                  <p>Anton Štih</p>
                  <p>20 Rufford Rd </p>
                  <p>Toronto, Ontario </p>
                  <p>M8W 4V6 CANADA</p>
                  <p>Ema Pogačar </p>
                  <p>57 Anderson Ave. </p>
                  <p>Toronto, Ontario </p>
                  <p>M5P 1H6 CANADA</p>
                  <p>Joža Markež </p>
                  <p>Virrey Loreto 3365 </p>
                  <p>1605 Carapachay </p>
                  <p>ARGENTINA</p>
                  <p>Slavko Urbančič</p>
                  <p>Ramon L. Falcon 4158</p>
                  <p>1407 Buenos Aires</p>
                  <p>ARGENTINA</p>
                  <p>Lovro Jan </p>
                  <p>C. C. 907 </p>
                  <p>8400 Bariloche </p>
                  <p>ARGENTINA</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Stanislav Lenič</head>
               <div type="div3">
                  <p>Zakaj mora to knjigo poznati vsak Slovenec</p>
                  <figure>
                     <graphic url="slike_z_26/z_26_43.png"/>
                     <head>Tamara Griesser-Pečar: Stanislv Lenič</head>
                  </figure>
                  <p>Zato, ker je to knjiga o človekovem dostojanstvu</p>
               </div>
            </div>
            <div type="div2">
               <head>Farne spominske plošče</head>
               <div type="div3">
                  <p>Pred vami je najvažnejši dokument novejše slovenske zgodovine</p>
                  <figure>
                     <graphic url="slike_z_26/z_26_44.png"/>
                     <head>Farne spominske plošče</head>
                  </figure>
                  <p>Poskrbite, da bo ta pretresljiva knjiga našla pot v vsako slovensko hišo!</p>
                  <p>Kupite jo lahko v skladišču nadškofijskega ordinariata v Ljubljani na Mačkovi 6
                     ali pa naročite pri Novi Slovenski zavezi na Resljevi 14 v Ljubljani in na
                     upravi Družine Krekov trg 1 v Ljubljani</p>
               </div>
            </div>
         </div>
      </back>
   </text>
</TEI>
