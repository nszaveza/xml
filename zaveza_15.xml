<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Odgovorni urednik</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">15</idno>
            <idno type="ISSN">??</idno>
            <date>2011-06-15</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">15</biblScope>
                     <biblScope type="vol">IV</biblScope>
                     <biblScope>številka 4, december 1994</biblScope>
                     <date when="1994-12">1994</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-06-15">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 15</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Zgodba o uspehu</head>
                  <p>Sedaj si že ni mogoče več zatiskati oči pred tem, da je neokomunistični projekt
                     uspel. O tem, za kaj v tem projektu gre in kako je zgrajen, smo v teh
                     komentarjih že govorili. Čisto mogoče je sicer, da nam njegova prava podoba še
                     ni dostopna in da bo šele prihodnost – ne vemo katera – imela to zadoščenje, da
                     bo zagledala njegov celovitejši pomen. To je utemeljen pridržek, a ne pomeni,
                     da se nam ni treba že sedaj truditi, da bi s čim večjo zanesljivostjo uvideli,
                     kaj se pravzaprav dogaja. Razlika med sedanjostjo in časom, ko bo ta sedanjost
                     že zgodovina, je namreč ta, da ima zgodovina privilegij, da lahko ugotavlja, v
                     sedanjosti pa se moramo odločati. Odločamo pa se tem bolje, čim bolje naše
                     razbiranje sedanjosti ustreza podobi, ki si jo bo o njej lahko izdelala
                     prihodnost.</p>
               </div>
               <div type="div3">
                  <head>Odgovornost – resničnost in igra</head>
                  <p>Če bi nas kdo opozoril, da moramo biti glede sedanjosti zelo natančni, bi se s
                     tem takoj strinjali, a bi obenem želeli tudi vedeti, v čem je ta natančnost.
                     Ali je mogoče v tem, da si moramo priskrbeti čim več informacij? Ali pa gre
                     bolj za naš odnos do tega, kar teče mimo nas in ob nas udarja? Če bi se
                     odločili za zadnjo možnost, bi takoj tudi že videli dve skrajnosti tega odnosa:
                     ali se damo voditi neposrednim vtisom ali pa imamo do neposrednih vtisov
                     nezaupanje in jih sprejmemo šele potem, ko začutimo, da imamo pravico reči, da
                     smo odkrili, kaj tiči za njimi. V prvem primeru tvegamo, da nas čas nosi s
                     svojim tokom, ne da bi vedeli kam, v drugem pa nam zadržanost in nezaupljivost
                     jemlje normalno in primarno dojemljivost in odzivnost. Tvegamo, da v predolgem
                     tehtanju izgine »naravna barva« dogodka in celo dogodek sam.</p>
                  <p>Povedano bomo bolje razumeli, če si ogledamo neki dovolj nenavaden vidik
                     dogajanja sedanjosti: ko se namreč stvari pred nami dogajajo, že dobivajo, prav
                     s tem, da se dogajajo, nekakšno pravico do obstajanja. Tisto, proti čemur bi še
                     malo prej silovito protestirali, nas sedaj, ko se je zgodilo in je tu, ne
                     vznemirja tako zelo ali pa sploh ne. Temu bi lahko rekli pohujšanje dogodenega:
                     ko se stvari dogajajo, postajajo del sveta. Ko se bo kdaj pozneje spet kaj
                     podobnega zgodilo, se bo našel človek s spominom in nas opozoril, da se je
                     nekaj podobnega zgodilo že takrat in takrat – in nas bo tako, nenavadno, kar
                     malce potolažil. Zato bi morali ob tem, ko zavzemamo upravičeno razdaljo do
                     tega, kar se dogaja, tudi paziti, da ne zapravimo žive in normalne odzivnosti.
                     Natančnost, ki naj določa način našega sprejemanja sedanjosti, lahko torej
                     opredelimo kot sorazmerje med neposrednostjo odzivanja na svet in mislijo, ki
                     hoče to odzivanje obvladati.</p>
                  <p>Natančnost izhaja iz odgovornosti, ki jo čutimo do dogajanja sveta. Natančni
                     moramo biti zato, ker so naša dejanja realna postavka v tem dogajanju in ni
                     vseeno, za katera se odločimo. Za vsem stoji uvid, da na usodo sveta v določeni
                     meri vplivamo in da je ta mera hkrati tudi mera naše odgovornosti. Ni namreč
                     vseeno, ali bomo s svojim ravnanjem vzpostavili svet, v katerem bodo ljudje
                     normalno – recimo temu tako – prebijali svoj čas, ali pa bodo imela za
                     posledico svet, v katerem bodo ljudje izpostavljeni dodatnemu in v primeri z
                     ono normalnostjo nepotrebnemu trpljenju. V soju odgovornosti je namreč bolečina
                     bolečina: če ljudi preganjajo in zapirajo in mučijo in strahujejo, je to
                     bolečina in žalitev človeka; če ljudem jemljejo svobodo in dostojanstvo in
                     čast, je to žalitev človeka in bolečina. Misel, da se zaradi našega dejanja
                     lahko sproži nova količina trpljenja in bolečine, človeka nujno dela
                     odgovornega. A tu je še druga stvar. Naša odgovornost izhaja tudi iz pojmovanja
                     sveta, ki nam omogoča, da mu rečemo kozmos – red, urejenost. Če pa je v osnovi
                     sveta red – ali vsak nekakšen red – potem to pomeni, da je svet tudi neka
                     možnost. Ta možnost je civilizacija: svet je prostor, ki omogoča civilizacijo.
                     Civilizacija ni naraven pojav, kot sta dež in sonce, ampak nekaj narejenega.
                     Zato lahko tudi izostane ali pa potem, ko je že bila tu, izgine. Če do
                     realizacije sveta, ki mu pravimo civilizacija, ne pride ali pa se energije, ki
                     so jo bile ustvarile izčrpajo, nastopi ono drugo stanje, ki mu pravimo
                     barbarstvo. V atenski polis, ki je bila veliko središče civilizacije, pravi
                     Aristotel, je bilo mogoče »živeti in dobro živeti«, pri čemer »dobro« seveda ne
                     pomeni visokih pokojnin, ampak to, da se človek lahko uresniči v tem, kar ga
                     loči od ostalega sveta, v svojem razumu. Živi pa se lahko, nadaljuje Aristotel,
                     tudi v Perziji, živi, v pomenu golega obstajanja.</p>
                  <figure>
                     <graphic url="slike_z_15/z_15_01.png"/>
                     <head>Usipanje svetlobe <name type="author">Vlastja Simončič</name></head>
                  </figure>
                  <p>Če je torej civilizacija nekaj narejenega, potem je tu tudi že misel, da smo
                     zanjo odgovorni. V luči odgovornosti dobro razumemo načelo, ki ga je postavil
                     zgodovinar Jakob Burckhardt: parta tueri, varovati doseženo stanje. In prav
                     lahko si zamislimo, da katero naših dejanj – kot posameznikov ali kot skupnosti
                     – prizadene ali celo ogrozi »doseženo stanje«. V določenem smislu se to kar
                     naprej dogaja, zgodba našega stoletja pa nam govori, da so naša dejanja lahko
                     tudi takšna, da se zaradi njih nazadnje, pa naj smo to že hoteli ali ne,
                     znajdemo zunaj civilizacije. Naša dejanja – sem spadajo tudi misli, ki jih
                     mislimo, in besede, ki jih izrekamo – so torej realne sile v območju realnega
                     učinkovanja. Ne iztekajo se v prazno, ampak lahko večajo človeško trpljenje,
                     živo in konkretno, ali pa vplivajo na nikoli povsem trdno ravnovesje med
                     civilizacijo in barbarstvom. Brž ko človek to povezavo razume, že je normalno
                     in nujno v območju odgovornosti.</p>
                  <p>Drugo pojmovanje človekove udeležbe v zgodovini pa je povzeto v besedi igra. Ko
                     se človek vključi v zgodovino, naj bi se vključil v neko igro. Te se začenjajo
                     in končujejo, nekateri dobivajo in zmagujejo, drugi izgubljajo in propadajo, a
                     to je tudi vse. V igro človek ne vstopi zaradi odgovornosti, ampak zato, ker je
                     vanjo potegnjen ali pa v njej vidi mik in zanimivost. Človek je bitje, ki se
                     hoče igrati: homo ludens. Ko je igre konec, ko še ležijo po odru trupla
                     igralcev, pride Fortinbras in s konico čevlja dvigne glavo zdaj enemu zdaj
                     drugemu, da ugotovi, kdo je kdo, za obzorjem pa že slutimo tiste, ki bodo
                     nastopili v naslednji igri. Na koncu je torej nič, vse je bila samo igra. Še
                     včeraj te je nespretno izražen namig na socializem potisnil na pot, ki se je
                     končala na Kolymi, danes pa lahko tako predsednik Akademije kot navadni pometač
                     na Rdečem trgu naglas zbijata šale na njegov račun. In kaj se je zgodilo, da je
                     to mogoče? Nič, le neka igra se je iztekla in odmotala. Postojte vendar,
                     ljudje, kaj pa tistih dvajset ali trideset milijonov, ki jih ne bo več nazaj,
                     in tistih stotisočev, ki so jim odmrznile noge? Če je zgodovina igra, se o tem
                     ne vprašuje. V imenu komunizma so človeku jemali zemljo in imetje in življenje
                     in ga silili, da se je poniževal, potem pa pride neki najbolj vsakdanje navaden
                     torek in komunizem se proglasi za napako in ukine. Toda, ali imajo tisti, ki so
                     ga pripeljali v deželo in vzdrževali, kakšno odgovornost? Nobene odgovornosti
                     nimajo, ker je bila to samo igra, ki je je sedaj konec. S tem je stvar
                     opravljena in zaključena.</p>
                  <p>Zgodovina torej ni igra ali predstava. Odra, na katerem bomo igrali, in kulis
                     si nismo sami postavili – kot da bi bili nekakšni bogovi – in tudi soigralcev
                     si nismo sami določili. V vse smo bili postavljeni in vse je pred nami kot
                     tako, da od nas nekaj terja, in v zadnjih vlaknih svoje biti čutimo, da je to
                     terjanje legitimno. V zgodovino torej ne moremo vstopati, razen odgovorno. V
                     luči tega spoznanja se vrnimo v našo sedanjost.</p>
               </div>
               <div type="div3">
                  <head>Zgodba o uspehu – zgodovinsko pohujšanje</head>
                  <p>Kako je torej s to sedanjostjo? Na začetku smo rekli, da se pred nami odvija
                     uspešni finale neokomunističnega projekta. Črte, ki na sliki, ki nam jo nudi
                     sedanjost, ponazarjajo ta uspeh, izstopajo tako vidno, da opazovalec takoj
                     vidi, da predstavljajo prvo zgodbo našega časa. To, zaradi česar ta zgodba tako
                     izstopa, je njena nenavadnost in nepričakovanost. Pravzaprav jo imamo lahko za
                     ilustracijo naše teze, da za nekatere stvari lahko razumemo, da so se zgodile,
                     samo zato, ker so se zgodile. Ko se iz kakršnihkoli razlogov ne bi, bi ostale
                     za zmerom v območju blodne fantazmagorije. Kako to, se začudeni spračujemo, da
                     so se sile, ki je na njihovih identitetnih listinah zapisanih toliko dejanj, ki
                     jim v človeških jezikih pravimo zločini, in ki so po poteh, po katerih so
                     hodile, puščale za sabo toliko uničenega življenja; toliko ubitih upov, toliko
                     razdejanih načrtov, toliko ponižanega ponosa, toliko žaljenih ljudi; sile, ki
                     so toliko ljudi pognale v boj, ki se je za tiste, ki so vanj vstopali s čisto
                     mislijo, iztekel v režeči se nič; ki so v svojo podobo sveta investirale toliko
                     tuje krvi in tujih solza, a so nazadnje dosegle le to, da je bil ljudem ukraden
                     svobodni dan, kot pravi Homer; sile, nad katerimi je nazadnje zgodovina sama
                     izrekla sodbo, ko je vsem, pa tudi njim samim, postalo jasno, da ne morejo
                     nositi življenja in se je veliki načrt izkazal za to, kar je bil – za
                     zblodelost upornega uma, ki je na začetku res šel v boj s prometejskimi prapori
                     in za svobodo človeka, a je že dolgo pred svojim padcem videl samo sebe in
                     svojo oblast: kako je mogoče, da so se te sile z navadno kostumografsko
                     operacijo, z nekim garderoberskim trikom, mogle polastiti pravice, da stopijo
                     med ljudi, ki so jim še včeraj odrekali človeške in politične pravice; kaj je v
                     njihovi naravi, da so zmogle to predrznost, da so se začele potegovati za
                     legitimno življenje na forumu, kakor da se ne bi bilo nič zgodilo? In vrh s tem
                     še ni bil dosežen! Vrh je bil dosežen in presežen takrat, ko so ti ljudje te,
                     ki so zdaj z njimi stali v vrsti, začeli obtoževati stvari, ki so jih bili še
                     včeraj nad njimi sami počeli. In, nenavadno, uspeh ni izostal! Kmalu že nihče
                     več ni mislil na pot, ki so jo ti ljudje prehodili. Sedaj so bili tukaj –
                     sposobni, spretni, vredni, da dobijo oblast in vladajo.</p>
                  <figure>
                     <graphic url="slike_z_15/z_15_02.png"/>
                     <head>Zimsko sonce <name type="author">Vlastja Simončič</name></head>
                  </figure>
                  <p>Naša začudenost pa seveda nima nobenega smisla, če je zgodovina igra. Naša
                     zaprepadenost, naš moralni in intelektualni protest nad to nezaslišanostjo, je
                     ne samo brez učinka, ampak naravnost smešen, če se dogaja v svetu, ki ga je že
                     razkrojil malomeščanski nihilizem. To je svet, v katerem so se ljudje, kot
                     pravi dr. D. Rupel, vpisovali v totalitarno partijo zato, »ker je bilo to tako
                     kot imeti vozniško dovoljenje«. V svetu, katerega kultura dovoljuje to izreči,
                     je mogoče izreči vse in se v njem lahko zgodi vse.</p>
               </div>
               <div type="div3">
                  <head>Politično uboštvo</head>
                  <p>Lahko se na primer zgodi, da ljudje, ki ostanejo brez dela in službe, pridejo
                     demonstrirat pred demokratično izvoljeni parlament, namesto da bi šli pred
                     nekdanji centralni komite, ki je odgovoren za stanje, v katerem se je znašla
                     njihova tovarna. Tako ena žrtev demonstrira proti drugi, namesto da bi obe
                     poiskali skupnega krivca. Mogoče bi kdo dejal, da je to obroben primer, a je
                     vendar paradigmatičen, ker dovolj zgovorno kaže na osnovno nedomišljenost in
                     nelogičnost, ki je skupni delež vseh postkomunističnih družb. Pripoveduje
                     namreč o tem, da nam je prebivanje pod komunističnim pokrovom vzelo nekaj zelo
                     dragocenega: tiste tipalke in čutnice, ki človeku kot političnemu bitju
                     omogočajo samostojno izbiranje smeri. V polstoletnem političnem vakuumu je v
                     ljudeh degenerirala – v resnici je bila zatrta – sposobnost politično misliti,
                     z vsem, kar ta beseda vključuje. To pa je predvsem presojanje in razločevanje,
                     merjenje in tehtanje, primerjanje, sklepanje in odločanje o stvareh, ki se
                     pojavljajo na velikem platnu skupnega obstajanja. Socializem je namreč nasilen
                     skrbniški sistem, podoben velikemu taborišču, z upravnim poslopjem, v katerem
                     Stranka vodi in odloča, in z delovnim ljudstvom, ki se zbira na skupnem
                     prostoru, kjer prisostvuje dviganju zastave in »samostojno« sprejema navodila.
                     Človeku je v veliki meri odvzeta skrb zase, skrb, iz katere rasteta odgovornost
                     in svoboda. Skrb, odgovornost, svoboda: součinkovanje odsotnosti teh treh
                     stvari ustvarja socialističnega človeka.</p>
                  <p>V tem svetu se je torej zgodilo nekaj, čemur bi lahko rekli tudi velika vdaja.
                     Tisti, ki so mislili, da je v taborišču veliko skrite uporne misli, so se
                     bridko varali. Morali so ugotoviti, da se ljudje, ki jim je bila odvzeta
                     svoboda, niso čutili tako užaljene, kakor bi se po njihovi misli morali. Iz
                     tega izhajajo same po sebi zanimive misli o tem, kaj je človek. Izkazalo se je,
                     da je nekaj zelo preprostega, predvsem pa manj zanesljivega in trdnega, kot se
                     je nekaj zadnjih stoletij hotelo o njem misliti, in bolj dovzetnega za to, da
                     se z njim upravlja, če je le do neke mere zadoščeno njegovi zahtevi po kruhu in
                     igrah. Hitreje kot smo od romantike sem bili pripravljeni verjeti, je bilo
                     mogoče doseči, da je pozabil sebe, kar nas spomni na svetopisemsko zgodbo o
                     nesrečnem fantu, ki se ni pomišljal odpovedati se prvorojenstvu, samo da bi
                     dobil skledo, ki mu jo je ponujala pristranska mati. Če bi kdo tem izkušnjam
                     sledil do dna, bi tam mogoče našel možnosti za novo antropologijo: kaj je
                     pravzaprav človek? Na tem mestu pa bi želeli samo pokazati, da na človeka,
                     potem ko je bilo taborišče ukinjeno, demokracija ne more tako računati, kakor
                     se je pričakovalo. Poraznost tega spoznanja je v tem, da demokracija ne more
                     delovati brez svobodnega človeka. Če človek ni svoboden, se pravi, če noče ali
                     ni sposoben samostojno opraviti osnovnega političnega razmisleka, potem se bodo
                     prej ali slej pojavile sile, ki bodo z njim manipulirale; še več, z njim bodo
                     nazadnje prisiljeni manipulirati tudi tisti, ki so iskreno na strani
                     demokratične kulture. Vse to se sicer dogaja, a je vselej znak, da sistem ne
                     deluje in da se lahko vsak čas sprevrže v svoje nasprotje.</p>
               </div>
               <div type="div3">
                  <head>Vrnitev k sebi – vprašanje množičnega človeka</head>
                  <p>Če je tako, pa je že pred nami vprašanje, ali obstajajo kake možnosti, da se
                     človek vrne v svojo moralno in politično racionalnost, k sebi, v to, kar je. Po
                     kakšni poti bi se to doseglo, katere »sile s hrbta« in katere »sile s čela« bi
                     lahko tu pomagale? Tu je sedaj mesto, da bi pokazali na vlogo narodovega
                     duhovnega in političnega središča, a bi se raje še prej zadržali pri tem, kaj
                     pomeni za demokracijo tako imenovani množični človek. Ideja demokracije temelji
                     na množičnem človeku. V demokraciji je vsak človek volilec in glasovi, ki
                     padajo v volilne skrinjice, so enakovredni. Zato navadnega človeka, kot mu
                     včasih pravimo, nikakor nismo pripravljeni odvezati od odgovornosti.</p>
                  <figure>
                     <graphic url="slike_z_15/z_15_03.png"/>
                     <head>Pred pragom <name type="author">Vlastja Simončič</name></head>
                  </figure>
                  <p>Še preden povemo nekaj besedi o splošni kulturi, v kateri se oblikuje zavest
                     posameznika, bi hoteli pokazati na neko možnost, ki po našem mnenju sicer ni
                     primarna, a vendar predstavlja tako pomembno okolnost, da bi utegnila bistveno
                     prispevati k temu, čemur pravimo svobodni človek. Če imamo pravico reči, da se
                     je človekov svet zavrtel takrat, ko je izgubil status lastnika, obstaja upanje,
                     da se bo njegov svet ustalil v normalnost takrat, ko bo človek spet postal
                     posedovalec in lastnik. Sedaj namreč natanko vemo, kako zmotne so bile teorije
                     – nekoč tako privlačne in prepričljive in preproste – da se bo človek lahko
                     uresničil šele takrat, ko bo rešen lastništva in lastnine, ki ga s svojo pezo
                     tlači in deformira. Izkazalo se je, da človeka skrb za stvari, ki jih ima za
                     svoje, postavlja v tisti okvir, kjer, kot nekakšen odmev na to skrb, nastaja
                     tudi skrb za sebe. Lastništvo še daleč ni edini konstituent človeka, gotovo pa
                     je važen dejavnik njegove normalnosti, preprosto zato, ker ga zaradi nujnega
                     spoja z resničnostjo ohranja resničnega.</p>
                  <p>Važnejša pa je splošna kultura in zavest. Vse izstope iz civilizacije, do
                     katerih je v tem stoletju prišlo v Evropi, so na neki način potrdili navadni
                     ljudje, ali s ploskanjem na trgu ali pa s skrito mislijo na tisoče malih, bolj
                     ali manj umazanih možnosti, ki so se jim tako odpirale. Joachim Fest,
                     spominjajoč se nacističnih časov, nekje pravi tole: »Če si dogodkov tistih dni
                     ni mogoče zamisliti brez Hitlerja, si jih tudi ni mogoče zamisliti brez tistih,
                     ki so mu bili vdani. Ljudje, če smo natančni, niso bili toliko žrtve
                     zapeljevanja, kot so bili soudeleženci in sokrivci. Zapeljevanje je jalovo, če
                     ni vsaj skrivnega privoljenja. Nastanek in obstajanje totalitarizma zahteva v
                     katerikoli deželi družbo, ki se v celoti da na razpolago režimu.« Tudi sicer,
                     ko prebiramo knjige in razprave, ki poskušajo razumeti nenavadno zgodbo
                     stoletja, naletimo spet in spet na vprašanje, zakaj je toliko navadnih ljudi v
                     moderni in civilizirani družbi sprejelo nacistično rasno ali komunistično
                     razredno ideologijo in sodelovalo pri njenem odvratnem uveljavljanju. Politični
                     in kulturni poraz evropskega človeštva, do katerega je prišlo v moderni dobi,
                     je bil vsakič posledica neštetih majhnih izdaj, ki so jim navadni ljudje
                     dovolili, da so se v njih zgodile. Ko je spomladi leta 1942 po ljubljanskih
                     ulicah začela teči kri in so padli Župec, Kikelj, Ehrlich, Peršuh, je bil to
                     čas, ko bi se ljudje morali ustaviti in vprašati – nemogoče je, da teh vzgibov
                     v njih ne bi bilo – kdo so ljudje, ki to počenjajo, in kdo jim je dal za to
                     pravico. V resnici pa je večina zmogla iti preko tega in to je bil pristanek na
                     nasilje, prvi, za njim pa so po neki logiki sledili drugi, vse do današnjega
                     dne. In če danes ljudje gredo preko tega, da je na Orlovem vrhu, sredi
                     Ljubljane, že pol stoletja onečaščeno vojaško pokopališče; če morejo prenašati,
                     da se na morišča in grobove v Bukovžlaku odvažajo celjski odpadki in da se tam
                     odlagajo strupene cinkove odplake; če vse to ravnodušno trpijo in v tem ne
                     vidijo tega, kar je, brutalno kršenje civilizacijskih načel: potem s tem
                     dokazujejo, da jim ni mar, če se je prav do njihovih hiš priplazilo barbarstvo,
                     zakaj tam, kjer se umakne civilizacija, je že na poti barbarstvo. Tisto, s
                     čimer se demokratični človek nikakor ne sme sprijazniti, je nasilje, v skladu z
                     znanim izrekom, da je samo ena reč hujša, kakor je nasilje – sprijaznjenje z
                     nasiljem. Vse se začne takrat, ko zmore človek zatreti v sebi staro modrost in
                     staro spoznanje, da nikoli ne zvoni samo drugemu in da vedno, vsaj nekoliko,
                     zvoni tudi njemu samemu. To spoznanje ni dano samo izbrancem, ampak je nekaj
                     tako osnovnega, da je nemogoče, da ne bi bilo dosegljivo sleherniku. Če hočemo,
                     da bo v deželi vzcvetela demokratična kutlura, moramo vsakomur pripisati
                     doletnost in odgovornost.</p>
                  <p>Če se ljudje ne čutijo ogrožene ob tako dramatičnih napadih na človeškost, kako
                     naj pričakujemo, da jih bo vznemirila koncentracija nove levice, ki se je
                     polastila večinskega parlamenta in je v stanju, da vsak trenutek uveljavi v
                     zakonodajni sferi svojo voljo. Ni videti, da bi se ljudje ustrašili, ko je
                     neokomunistična levica dobila oblast, ki jo je neprekinjeno že imela v
                     institucijah civilne družbe, posebej v denarništvu in managementu, tudi v
                     politiki in tako dobila možnost, da upravlja z družbo na način demokratičnega
                     totalitarizma, pa naj se to sliši še tako protislovno. Po štirih letih smo se
                     znašli v mehki varianti nekdanjega sistema: totalitarismo debole, kot bi temu
                     morda rekel Gianni Vattimo. Iz ene prividne oblike demokracije, iz
                     samoupravljanja, smo enostavno prišli v drugo.</p>
                  <p>V demokraciji je torej množični človek – skoraj vsi ljudje smo množični ljudje
                     – elementarna politična enota in zato demokracija ne more delovati, če ne
                     deluje ta enota. Možna je samo ob predpostavki, da množični človek postane homo
                     politicus – politični človek. Demokracija je vladavina ljudstva, a ne
                     kakršnegakoli ljudstva, ne ulice, ne množice, od demagogov in medijev
                     zmanipulirane. Brez političnega ljudstva je demokracija privid, za katerim se
                     nazadnje lahko skrije njeno nasprotje.</p>
                  <figure>
                     <graphic url="slike_z_15/z_15_04.png"/>
                     <head>V prihodnost <name type="author">Vlastja Simončič</name></head>
                  </figure>
               </div>
               <div type="div3">
                  <head>Vrnitev k sebi – vprašanje narodove kulturne elite</head>
                  <p>Tudi demokratični kozmos ima svoje središče. Predstavlja ga kulturna in
                     politična elita. Način njegovega obstajanja je misel. Od tega, kakšna je ta
                     misel, ali je pristna, uravnotežena, ambiciozna, daljnovidna, odgovorna, je v
                     veliki meri odvisno stanje v organizmu. Predvsem pa velja, da to središče ne
                     sme postati mesto pohujšanja. Do pohujšanja pride takrat, če se v središču
                     izrekajo misli, ki so v nasprotju z resničnostjo, v kateri stoji množični
                     človek, ali takrat, kadar se ljudje v središču vedejo drugače, kot bi se po
                     izhodiščih, ki jih oznanjajo, morali. Do pohujšanja pride tudi takrat, kadar se
                     središča polastijo sile, za katere se ve, da ne bodo služile skupnosti, ampak
                     sebi. Največje pohujšanje pa pride takrat, če so se te sile utrdile tako, da
                     jih za daljši čas ne bo mogoče zamenjati.</p>
                  <p>Vzroke za krizo slovenske sedanjosti je treba iskati tudi v intelektualni
                     eliti. Gre za naslednje: Komunizem je uveljavil izrojeno stanje, v katerem so
                     veljale utvare za resnico, resničnost pa je ali ostala nepriznana ali pa
                     podvržena procesu ideološkega preoblikovanja. Zato postkomunistično družbo v
                     veliki meri določa nesposobnost razločevanja med videzom in resničnostjo. Lahko
                     bi celo rekli, da je to njena specifična patologija. V takih razmerah bi človek
                     pričakoval, da se bodo tisti, ki so vzeli nase nalogo, da mislijo zadeve
                     skupnosti in so včasih dobili za to celo sicer nenapisane, a vendar od večine
                     priznane poverilnice, tega zavedali in si dovoljevali samo govor, ki bi jasnil
                     motno stanje postkomunistične zavesti. Tu moramo ugotoviti, da z nekaterimi
                     odličnimi izjemami slovenska intelektualna skupnost glede tega ne izkazuje
                     izostrene zavesti.</p>
                  <p>Kako včasih »zadremlje celo sicer odlični Homer«, je nedavno med obravnavo
                     zakona o popravi krivic v DZ dokazal dr. Bučar. Čeprav se je odločil, da bo
                     glasoval za zakon, kakor je bil predlagan, je vendar čutil za potrebno, da
                     izrazi svoje nestrinjanje z njegovim 10. členom, ki predlaga, da se vojnim
                     žrtvam na premagani strani »vrne dobro ime«. Zdelo se mu je, da bi bila »nova
                     krivica«, če bi se enačili – tukaj je invociral tudi novi program SKD – ljudje,
                     »ki so dejansko opravili svojo domovinsko dolžnost in ki so se borili proti
                     okupatorju« s tistimi, »ki so bili na strani okupatorja«. Že za temi stavki se
                     skriva določena preproščina, a človeka vendar bolj moti neka beseda in njena
                     raba. Dr. Bučar namreč pravi, da je treba biti »velikodušen«, očitno do
                     zablodelih sonarodnjakov. Narava misli je taka, da takoj, ko se sooči s
                     splošnim pojmom, na primer z »velikodušnostjo«, takoj preleti vse v diskurzu
                     nastopajoče, da vidi, kako se kateri ima do uporabljenega pojma. Če kje
                     opazimo, da do zahtev, ki izhajajo iz splošnosti, ni pravega posluha, že vemo,
                     da so tu določeni vzgoni, ki ne prihajajo iz misli. Že po zelo kratkem sprehodu
                     bi namreč beseda »velikodušnost« gotovo uvidela, da se mora dati na razpolago
                     tudi drugi strani v medvojnem spopadu. Če omenimo samo nekaj stvari, ki visijo
                     nad zmagovalci: upor v oblegani hiši, neizzvani in z nedoumljivo krutostjo
                     izvedeni umori, množični poboji leta 43 in 45, predvsem pa konec človekovih in
                     državljanskih pravic, ki jih je prinesla zmaga zmagovalcev, potem res ni mogoče
                     zanikati, da ima tudi »druga stran« zelo veliko možnosti za velikodušnost. Če
                     pa bi kdo začel tehtati in meriti, bi med debato v DZ nemara celo prišlo do
                     predloga »drugi strani«, naj bo ona velikodušna.</p>
                  <figure>
                     <graphic url="slike_z_15/z_15_05.png"/>
                     <head>Prva minuta – Rojenice in sojenice <name type="author">Vlastja
                           Simončič</name></head>
                  </figure>
                  <p>Drug primer, sedaj z visokega akademskega vrha, nudi kratek intervju v Delu z
                     dr. Bogom Grafenauerjem pred posvetom o slovenski državnosti, ki so ga
                     priredile ugledne znanstvene ustanove SAZU, Slovenska matica, Filozofska
                     fakulteta, Inštitut za novejšo zgodovino. Dr. Grafenauer najprej pove, da je
                     posvetovanje nadaljevanje simpozija o slovenskem uporu 1941 iz maja 1991. Že to
                     človeka rahlo začudi, saj je oni simpozij predvsem glede občinstva, deloma pa
                     tudi glede nastopajočih, kazal razločne znake »družinskega sestanka« zmagovite
                     strani. A sedaj slišimo, da gre enostavno za »nadaljevanje«, brez najmanjše
                     opombe pod črto. Katera misel je zadaj? Morda tole: zgodovina se ne moti, mi
                     lahko enostavno nadaljujemo. Drugič pa daje intervju vtis, ki ga podpirata dve
                     izjavi, da so se namreč težave z drugo svetovno vojno začele pravzaprav šele po
                     vojni, leta 1945. Tedaj, po vojni, se začenjajo kazati »tragične sestavine ...
                     revolucionarnega režima« in tedaj »po koncu NOB« prinese »novi partijski režim«
                     »hude oblike oblasti«. Tega ne bi omenjali, ko to ne bi sovpadalo s stališčem,
                     na katerega pogosto naletimo in ga imamo lahko za del enobejevske retorike, da
                     je namreč iz osvobodilnega gibanja, nenadoma in brez pravih razlogov, kot
                     nekakšen primer za generatio spontanea – samodejno rojevanje – po vojni nastal
                     totalitarni režim in njegova ideologija. Nadalje dr. Grafenauer, ko omenja novi
                     program SKD, ne pozabi omeniti, da enobeja ni mogoče izničiti in da je ta boj
                     nedvomno potekal, da torej to ni bila zgolj revolucija. Hkrati pa nasprotno
                     stran mirno označi zgolj z »bojem proti NOB«. Na ta način gre seveda mimo
                     bistva stvari: kar je najmanj res, je to, da enobe ni bil osvobodilni boj
                     simpliciter, ampak je bil hkrati in ves čas tudi uveljavljanje »partijskega
                     režima«. Dr. Grafenauer pravi nadalje tudi, »da je krivda za to, da ni prišlo
                     do našega dozorevanja v smislu slovenske države in naroda v celoti, na obeh
                     straneh«. Ker govori o tej stvari v kontekstu obdobja po letu 1945, imamo nekaj
                     pravice misliti, da se trditev nanaša na to obdobje. Če pa je tako, je trditev
                     seveda absurdna. Po letu 1945 ena stran – pobita in izgnana – ni imela nobenih
                     možnosti; »hude oblike oblasti« jih niso dopuščale. Če pa dopustimo, da se
                     izraz »krivda obeh strani« nanaša tudi na predhodno obdobje – na katero? ali
                     lahko začnemo z letom 1941? – potem moramo tu uveljaviti nesporno dejstvo, da
                     Partija na dolge proge nikoli ni dopuščala nobene soodgovornosti, ampak je
                     vselej in v celoti hotela biti »odgovorna« sama. Zato je »nasprotna stran«
                     poleg tiste, ki jo je bila izbrala, imela samo še eno možnost: da Partiji že
                     vnaprej prepusti oblast. Pač pa so Slovenci kot celota imeli v rokah lepo
                     možnost, da se namreč Partiji zahvalijo za njeno »odgovornost« in ji tako ne
                     dajo možnosti, da se je polasti.</p>
                  <p>Z zgornjima primeroma smo hoteli pokazati, kako celo pri ljudeh priznane ali
                     politične ali strokovne integritete prihaja do občasnega izstopa iz območja
                     odgovornosti, ki jo specifični čas zahteva od tega, čemur z določeno
                     upravičenostjo pravimo narodovo miselno središče. Z besedenjem, kakršnega si je
                     v DZ privoščil znan sociolog med debato o spravi, da je namreč najbolje, da se
                     »starci s slabo vestjo pogovorijo in uredijo stvari med sabo in sami s seboj«,
                     se razumljivo nismo in ne bomo ubadali, čeprav tudi taki nastopi prispevajo k
                     »zgodbi o uspehu«.</p>
               </div>
               <div type="div3">
                  <head>Vrnitev k sebi – vprašanje narodovega političnega središča</head>
                  <p>Bolj nas zanima drugi, politični pol narodovega središča. Tu so se dogajale in
                     se dogajajo stvari, ki so največ prispevale k razbitju demokratičnih sil. Dva
                     momenta sta tu imela pomembno vlogo: najprej lastna negotovost, potem pa
                     podedovana moč ter spretnost in doslednost neokomunistične levice.</p>
                  <p>Med strankami, ki gravitirajo v središče demokratskega območja, so gotovo SKD.
                     Ne samo, da sem spadajo, ampak jih tako politična tradicija kot kultura ljudi,
                     ki jih predstavljajo, določa za tisti del demokratskega bloka, ki je naravno
                     odgovoren za njegovo organizacijo in obstoj. Zato ima njihovo neadekvatno
                     politično obstajanje brez pretiravanja zgodovinske posledice. Povrhu vsega pa
                     je njihovo politično vedenje spričo vsega, kar na izteku stoletja vemo, tako
                     nenavadno, da si moramo po vsakem ponovnem poizkusu, da bi ga razumeli, reči,
                     da nam to najbrž ne bo nikoli uspelo.</p>
                  <p>Na komunistih je očitno nekaj, kar nenehno privablja sile, ki z njimi sicer
                     nimajo nič skupnega in jih od njih ločijo vesoljske razdalje, a to v ničemer ne
                     prizadene njihove vere, da je mogoče z njimi sodelovati. Tudi trupla žrtvovanih
                     ljubimcev, ki na gosto ležijo po sledi, ki jo pušča za sabo organizirano
                     komunistično gibanje, jim ne postavlja globljih vprašanj. Da ima tu glavno
                     besedo neka začetna vera, kaže »neskončna sposobnost ignoriranja resničnosti«,
                     s katero nas kar naprej presenečajo. S to vero so seveda obdarjeni predvsem
                     katoličani, liberalci imajo pri tem vedno svoje realne načrte. Na katoliški
                     strani pa se je ta vera vedno udejanjala z nesebično službo in predanostjo.</p>
                  <p>Zgodba traja že dolgo – tisoč let, kakor bi rekel Cankar – in še ji ni videti
                     konca. Začela se je s Kocbekom in njegovo »veliko zaupljivostjo«. Tudi on se je
                     izročil in vztrajal še potem, ko je bilo več kot jasno, da je opravil svoje
                     delo in da ga »tovarišija« več ne potrebuje. Pred nami se je odigrala velika
                     drama in njeno sporočilo je bilo tako jasno, da bi ga bile lahko razumele
                     zadnje vrste na galeriji. Lahko bi tudi rekli, da nam je zgodovina sama
                     ponudila svoje učiteljske usluge – brez uspeha, čeprav je pri tem uporabljala
                     debelo palico. Prihajali so novi in novi ljudje in začeli po vrsti trkati na
                     vrata kot kandidati za prihodnjo razočaranost. Nazadnje, ko se je končno odprl
                     politični prostor in so vanj organizirano vstopili tudi katoličani, se je
                     zgodba po nekaj začetnih taktih ponovila s krščanskimi demokrati.</p>
                  <p>V najnovejši predstavi te stare zgodbe so se pravkar zgodila nekatera dejanja
                     in izgovorile neke besede, ki bi lahko pomenile kritični moment ali preobrat.
                     Komunisti so krščanskim demokratom dovolj jasno pokazali, da jih ne potrebujejo
                     več. V Ogleju – da bi temu imenu odvzel krščanske konotacije, ki so v naši
                     zgodovini povezane z njim, ga je predsednik dr. Drnovšek spremenil v Oglej –
                     naj bi se Peterletu zgodile stvari, po katerih krščanski demokrati ne bi mogli
                     več ostati v vladi. In kaj se je zgodilo? Nič takega, kar se ne bi bilo smelo.
                     Tako kakor je pozneje rekel dr. Drnovšek: »Kljub vsemu gre samo za nek delovni
                     osnutek, ki je bil potreben naknadne verifikacije.« Toda to, kar se je zgodilo
                     v Ogleju, je bilo mogoče izinterpretirati v consilium abeundi – odslovitev.
                     Izjave, ki so dogodku sledile, o tem niso puščale nobenega dvoma. Če se
                     krščanski odločijo za odhod, so pohiteli levičarji, bodo pač »vnaprej sami
                     delali brez njih«. Nazadnje se je vse začelo prevešati v žaljivo poučevanje v
                     slogu: veliko je odvisno od vas; upamo, da boste tako pametni in uvideli, kaj
                     je za vas dobro; če boste šli vase in se pokesali, »če boste šli bolj ali manj
                     jasno preko tega«, bomo spet sodelovali, če pa boste trmoglavih še naprej, bo
                     težko sodelovati z vami.</p>
                  <p>Krščanski demokrati so sedaj le reagirali, tega enostavno ni bilo mogoče povsem
                     spregledati. Njihovi ministri so pisali dr. Drnovšku, da je status krščanskih
                     demokratov po diskvalifikaciji Peterleta v koaliciji »močno ogrožen«. In sam
                     Peterle je napovedal, da bo svet stranke na njegovo pobudo razmislil o možnosti
                     nadaljnjega obstoja v vladni koaliciji. Pri vsem pa je vendar ostal mučen vtis,
                     da se je stranka odzvala šele tedaj, ko so udarili njenega predsednika, potem
                     ko je tudi on ugotovil, daje vse to »že poniževanje«. Mučen vtis je utrjevala
                     podoba, da je stranka zelo – in preveč – vezana na predsednika, kot da bi
                     veljalo: Le parti, c'est moi – stranka, to sem jaz. Mučen vtis tudi zato, ker
                     je bila stranka žaljena že prej, predvsem pa je že prej bil žaljen ves prostor,
                     ki ga stranka pokriva, njegove kulturne in zgodovinske vrednote, pa strankina
                     občutljivost ni bila vznemirjena.</p>
                  <p>Vsa stvar se je v resnici pripravljala že dolgo. Da je zveza kristjanov z
                     neokomunistično levico nenaravna, je seveda veljalo od začetka. Toda potem ko
                     je levica za zastorom, ki so ga držali krščanski demokrati, zavzela pozicije,
                     ki jih je hotela imeti – obstaja upanje, da je šla predaleč in da je zagrešila
                     nekakšen mini hybris – je začutila, da je prišel čas, ko si lahko omisli
                     čistejši način vladanja. Prvi večji znak v tej smeri je bila kritika zunanjega
                     ministrstva s strani ZL nekje sredi avgusta. A to SKD ni vznemirilo. Se naprej
                     so gojili upe na dvojno koalicijo z LDS, še naprej so mislili, da je možen
                     romantičen pas de deux z levico, imenovano liberalna. Skrbno so pazili na svoje
                     poteze, da ne bi česa pokvarili, čeprav so z one strani prihajali hladni
                     odzivi, na primer izjava eldeesovskega tajnika, da SKD take koalicije nikoli
                     niso zahtevali »ultimativno«. Zelo so se tudi izmikali pozivom, da podpišejo
                     listino o skupnem nastopu strank slovenske pomladi na lokalnih volitvah.
                     Njihovo stališče je bilo »da« in hkrati tudi »ne«. Ko je v odnosu med LDS in
                     SKD prišlo do paroksizma, so krščanski demokrati še vedno zmogli stališče, ki
                     ni bilo daleč od prošnje, da bodo počakali, da Drnovšek in LDS jasno pokažeta,
                     da je »SKD zaželen koalicijski partner tudi v prihodnje«. Zadnje vesti
                     govorijo, da bo SKD dokončen sklep o izstopu iz koalicije preložila na čas po
                     volitvah. Kaj je tisto, se sprašujemo s Hamletom, kar daje tej klavrnosti tako
                     dolgo življenje.</p>
                  <p>Kakor po nasprotju se človek spomni nekega dogodka iz maja letos. Društvo za
                     demokratizacijo medijev je imelo na magistratu tiskovno konferenco, med katero
                     so nameravali dati trem novinarjem priznanje za njihovo delo. Prišla je samo
                     Vida Petrovčič, drugih dveh izbrancev, Vinka Vasleta in Lada Ambrožiča, ni
                     bilo, pač pa sta bili prebrani njuni pismi, s katerima sta »vljudno in z
                     obžalovanjem« priznanji odklonila. Trenutek je bil tak, da smo vsi čutili
                     neznanski pritisk, ki se je zgostil nad prisotno gospo Petrovčičevo. Ko smo vsi
                     premišljevali, kaj bi bilo v takem mogoče napraviti, je vstala in rekla
                     približno tole: »Priznanje, ki mi ga dajete, je prvo, ki sem ga v življenju
                     dobila. Čutim se počaščeno, da ste me izbrali in se vam zanj iskreno
                     zahvaljujem. Vselej se bom z veseljem in ponosom spominjala tega dne.» Tako je
                     Vida Petrovčič dokazala, da bi bila vredna kakega vse drugačnega priznanja, kot
                     je bilo to, ki ga je moglo dati neko skromno in razmeroma neznano društvo. In
                     slovesno ozračje, ki je ob njenih besedah nastalo v dvorani, je to potrjevalo
                     bolj, kot bi mogle to storiti kakršne koli besede. Vida Petrovčič seveda ni
                     politik in njene vezanosti niso vezanosti politika. A za to, da človek vzdrži
                     takle trenutek, so potrebne določene stvari: med njimi je gotovo pogum, še prej
                     pa neka posebna inteligenca, uvid v naravo trenutka in izostrena prisebnost.
                     Vse to pa bi v neki meri moral imeti tudi politik.</p>
               </div>
               <div type="div3">
                  <head>Tvorci zgodbe o uspehu</head>
                  <p>Da so se nekdanji komunisti in njihovi sinovi – z blagoslovom očetov – vrnili
                     in zasedli vodilne položaje v mestu, občutimo kot nekaj nenaravnega. Čeprav je
                     zveza med vzrokom in učinkom v zgodovini manj določljiva kot v naravi, je tudi
                     tu, da se stvari dogajajo, potrebno vsaj neko določeno miselno in družbeno
                     okolje. V našem primeru smo to okolje označili z neprisebnostjo, ki smo jo
                     našli tako na množičnem človeku kot v miselnem in političnem središču
                     demokratičnega bloka. A tu so nazadnje tudi ljudje, ki so spet tu. Kakšen delež
                     imajo pri tem oni sami?</p>
                  <p>Nenavadna uspešnost, ki je spremljala prodor komunistov v zgodovini, mora
                     človeka impresionirati. Neznatne skupine revolucionarjev-profesionalcev so bile
                     sposobne osvojiti države in imperije in jih spremeniti v ubogljivo orodje.</p>
                  <p>Komuniste spremlja od začetka posebna obdarovanost, ki ima mogoče ležišče v
                     kakih globljih in še ne odkritih plasteh človeka, a jo bomo mi, po načinu, kako
                     se javlja, imenovali zmožnost manipuliranja. V središču njihovega genija je
                     manipulacija. Nasprotje od manipulacije je ustvarjalnost. In če je kje kak
                     talent prisoten onstran vseh sorazmerij, potem gre to vedno na škodo vseh ali
                     vsaj nekaterih drugih. Ustvarjalnost je tem, sicer tako obdarjenim ljudem,
                     odvzeta do prav tako presenetljive mere, kot nas preseneča njihova sposobnost
                     manipuliranja. Zaradi neustvarjalnosti jih je nazadnje zavrglo življenje. In
                     tudi sedaj, ko se bodo spremenili v svoje groteskno nasprotje, ko bodo postali
                     veliki lastniki in kapitalisti, jih bo prav pomanjkanje ustvarjalnosti nazadnje
                     izdalo. Po kateri obliki manipulacije bodo le segli potem?</p>
                  <p>To je en ključ do njihovega uspeha, drugi pa je v tem, kar se je pri nas
                     zgodilo med vojno in v letih po vojni. Kaj pa se je takrat zgodilo? Zgodili sta
                     se dve stvari, ki se ju naši vrli sociologi niti dotaknili ne bodo, kaj šele da
                     bi o njiju kaj odrešilnega povedali. To je bil najprej strah. Krutost, s katero
                     so v pomladnih in poletnih mesecih leta 1942 pobijali po deželi kmete, delavce,
                     študente, učitelje, duhovnike, ni bila posledica naravne izprijenosti. Naravna
                     izprijenost je bila sicer tista okolnost, ki jo je psihično in fizično
                     omogočala, a v tem, čemur je služila, ni bila slučajna in kaotična. Prav v tej
                     številki lahko preberete spis o tem, da so bila notorična partizanska morišča
                     pogosto tik ob njihovih taboriščih. To je tako nenavadno, da mora imeti nek
                     pomen. To je lahko samo strah, vlada strahu, izučevanje v strahu. Tudi povojni
                     holocid in Goli otok sta, kakršna sta bila, nerazložljiva po sebi. Služila sta
                     nečemu drugemu: globinskemu, presežnemu, zgodovinskemu ustrahovanju. Da je ta
                     ustrahovanost nosila v sebi zgodovinske možnosti, dokazuje strah, ki še danes
                     tiči ljudem v preponi. Kakšen iracionalen obseg je ta strah imel, kaže tudi
                     občutje, ki je znano vsem prebivalcem nekdanjega imperija: kadar smo se vračali
                     iz tujine v domovino, tudi če nismo imeli glede meje nobenih skrivnosti, nas
                     je, ko smo se ji bližali, prevzela ali tesnoba ali strah ali kaj je to že bilo.
                     Kar hočemo pravzaprav povedati, je to, da je strah – endemičen in že nezavesten
                     strah – tudi dejavnik v zgodbi o uspehu.</p>
                  <p>Druga stvar, ki se je strahu, spočetemu med vojno, pridružila, pa je naslednja.
                     Ko so ljudje dojeli, da obstajajo tudi takšni, ki so zmožni in pripravljeni
                     moriti brez pravih razlogov – razlogov, ki bi bili znani njihovemu
                     zgodovinskemu izkustvu – ki so se tako dvignili, da so si vzeli pravico
                     odločati o življenju in smrti, so nenadoma začutili, da jih ti ljudje zelo
                     presegajo. In to novo, še ne doživeto in neslišano občutje se je oblikovalo v
                     nekaj zelo nenavadnega: ti ljudje imajo pravico vladati, takim ljudem pripada
                     oblast. To je zelo pogansko in krščanskega človeka nevredno občutje, a tako je
                     naša substanca na dnu še ali spet poganska, da se je to moglo zgoditi. Tudi to
                     še ni minilo in tudi to ima svoj delež v zgodbi o uspehu.</p>
                  <p>Toda zgodba o uspehu ima, kolikor je dosežena v aranžmaju njenih tvorcev, še
                     drug razlog. Če bi hoteli ta del bolje razumeti, bi morali začeti pripovedovati
                     zgodbo o slovenskem liberalizmu. (Najprej bi jo morali seveda sestaviti.) V
                     začetnem impulzu liberalizma je posebna kvaliteta, ki bi jo lahko poimenovali
                     skepsa, dvom, distanca. Ta drža je en pol evropske kulture, drugi je vzgon po
                     Brezpogojnem in Absolutnem, v njej prisoten že od začetka in z Evropo vseskozi
                     neločljivo povezan. Tudi slovenski liberalci so imeli ljudi, ki so liberalizem
                     tako razumeli, in če je dovoljeno reči, živeli. Tudi med vojno in po vojni. V
                     slavo tem ljudem se bo morala nekoč napisati knjiga. Toda večinski del
                     slovenskega liberalizma je bil malomeščanski in je še danes. V njem ni bilo ne
                     skepse ne svobodoljubja in ne distance, ampak se je ves použival v vulgarnem
                     antikrščanstvu. Liberalizem je nosil v sebi to nevarnost, da se je nagibal v
                     nihilizem. Samo visoka kultura, kjer je bila, je omogočala, da je vzdrževal
                     naporno ravnotežje. V slovenskih provincialnih razmerah pa je nujno moral
                     pristati v nepresvetljenem plebejskem nihilizmu. Za nas je važno to, da so na
                     tej duhovni in politični substanci komunisti uresničili svoj projekt. V tem je
                     bil in je še velik del slovenske usode. Slovenski tip liberalizma je bil tak,
                     da se je mogel dati na razpolago komunistom. V tem je njegov prispevek k zgodbi
                     o uspehu.</p>
                  <p>Večinski delež k tej zgodbi pa so seveda doprinesli komunisti sami. Besedo
                     komunisti uporabljamo zgolj zaradi razpoznavnosti; na kar vsakič mislimo, je
                     nova levica, ki je res nekaj novega, čeprav na vsakem koraku dokazuje, da nosi
                     v sebi leninsko intuicijo in izučenost. Da je v njenem jedru genij
                     manipulacije, smo že ugotovili. Iz krajev, kjer se je oblikovala, pa je
                     prinesla še druge, kot se je izkazalo, zelo koristne reči. Mi bomo omenili
                     eno.</p>
                  <p>To je poseben način nastopanja, ki mu ponavadi pravimo arogantnost. Beseda
                     izvorno označuje prisvajanje posebnih pravic v ravnanju in govorjenju in bi jo
                     lahko prevedli z izrazom nesramnost. Nastopanje v slogu, ki ga označuje ta
                     beseda, ima velik uspeh pred negotovimi, zbeganimi in neprisebnimi ljudmi. Taka
                     dejanja postanejo šokantna šele tedaj, ko se jih lahko samo še spominjamo in je
                     že prepozno. Naj se zatečemo k ilustraciji. Nedavno slovesnost v Celju,
                     imenovano Ne vrag, le sosed bo mejak, je, sodeč po časopisnih poročilih,
                     organizirala občina Celje, vendar ne gre dvomiti, od kod je prišel navdih
                     zanjo. Med to slovesnostjo, ki ji je Delo generozno prisodilo 10.000
                     obiskovalcev, je predsednik države pripel spominski trak tudi na prapor
                     Maistrovih borcev. Nedavno smo nekje prebrali, da je od nekaj tisoč teh
                     pogumnih mož danes živih le še devetindvajset. Denimo, da so se vsi še živeči
                     strinjali s predsednikovim dejanjem – kar je najmanj dvomljivo – pa vseeno
                     ostaja odprto vprašanje, ali ima teh nekaj mož pravico, da odloča v imenu
                     toliko tisoč mrtvih tovarišev, zapostavljanih in preziranih prav od teh, ki si
                     jih sedaj prisvajajo. Za normalno čutečega človeka je to nasilje. Žal, ne prvo!
                     Pred nekaj leti so na nekem zborovanju v Ljubljani Maistrovi borci – takrat jih
                     je bilo res sicer nekaj več – svoje prapore izročili v hrambo nekdanjim
                     partizanom. (Formalno je bila stvar izvedena tako, da so prapore obojih
                     izročili teritorialni obrambi, a značaj kretnje je nedvoumen.) Slovesnost v
                     Celju je torej važna zato, ker je razkrila vzorec, po katerem bodo tekle
                     obletne proslave prihodnje leto. Sedaj vemo, da bodo to počeli v znamenju
                     polaščanja. To je žaljivo ravnanje z Maistrovimi borci jasno pokazalo. Da ne bo
                     pred njimi nihče varen, dokazujeta tudi škofa Slomšek in Tomažič z vlogo, ki so
                     jima jo dodelili v Celju. Tako so se že bili polastili Trubarja, Prešerna in
                     Cankarja in čisto mogoče je, da teh mož, ki so pravi prvaki tega ljudstva in se
                     bomo morali k njim vedno zatekati po nasvet in pomoč, od dolgotrajne zlorabe ne
                     vidimo več takšnih, kakršni so bili.</p>
                  <p>Slovesnost v Celju pa je pokazala še nekaj, kar je tudi v ključu poglavitne
                     besede prejšnjega odstavka. Nemogoče je namreč, da njeni pobudniki ne bi
                     vedeli, da je dober kilometer od Celja veliko teharsko morišče. Nemogoče je
                     nadalje, da jim okus ne bi bil povedal, da ne morejo slaviti ljudi na kraju, ki
                     se ga dotikajo sledovi njihovih nekdanjih zlih obredov. Ne, s tem so hoteli
                     nekaj povedati: povedati so hoteli, da bodo sedaj, kot so nekoč, šli preko
                     vsega. Povedali pa so tudi, da vedo, kako je treba ljudi obvladovati, da je
                     najučinkovitejši način ta, da se ubija okus.</p>
                  <p>Nekatere meje je torej mogoče prestopiti samo v odsotnosti sramu. Kako naj si
                     sicer razlagamo, da kdo pošilja Kremžarja in Bernika nazaj v Argentino in
                     Ameriko – povsem, kar se je bilo zgodilo! Kako bi bilo mogoče sicer razumeti,
                     da kdo sredi Ljubljane, v Cankarjevem domu, porine skozi zobe stavek, da je
                     bilo katolištvo v slovenskem narodu vedno nekaj tujega. Trditev je že po sebi
                     absurdna, če pa pomislimo, da si to upajo govoriti ljudje, ki so se sami s
                     prevaro in nasiljem nastanili v slovenski hiši, se temu sicer ne moremo
                     načuditi, obenem pa smo jim hvaležni, da nas ne nehajo opozarjati na to, kaj
                     pravzaprav so.</p>
               </div>
               <div type="div3">
                  <head>Prve stvari na prvo mesto</head>
                  <p>Prava zgodba o uspehu bi bila seveda tista, ki bi pripovedovala o uspehu
                     slovenske demokratične prenove. Zanjo bi bilo potrebno to, kar smo v tem
                     besedilu nekajkrat omenili: vrnitev k sebi. S tem smo hoteli reči, da moramo
                     odstraniti vse pretveze in ves videz in zagledati pred sabo tista dejstva, ki
                     nas v osnovi določajo.</p>
                  <p>Tu je najprej država. Da imamo svojo državo, bi moralo postati sestavina naše
                     zavesti. To pa se bo lahko zgodilo samo tako, da bomo to dejstvo zagledali kot
                     absolutno novost. Šele tedaj bo država mogla postati res publica, skupna skrb.
                     V tej skrbi se bomo zavedeli še drugih pomembnih reči.</p>
                  <p>Prva stvar, ki jo bomo gotovo videli, bo ta, da državo šele ustvarjamo in da jo
                     ustvarjamo razdeljeni in razklani. Tedaj se bomo zavedeli absurdnosti stanja,
                     da gradimo državo, ko smo še v državljanski vojni. Od tod bo sledil elementarni
                     ukaz, da moramo državljansko vojno na vsak način končati, ker si v stanju
                     radikalnega nezaupanja ne moremo delati države, ki je po definiciji skupna
                     stvar. Državljanska vojna seveda ne divja v oblikah, ki jih je imela pred
                     petdesetimi leti, a zato danes njena nasprotja niso nič manjša, o čemer nas
                     prepričuje vsak natančnejši pogled na forum. Svojo moč je pokazala s tem, da se
                     je, kot pravi poslanec Peršak, razširila in zajema sedaj vso Slovenijo. In
                     zakaj smo še v stanju državljanske vojne? Preprosto zato, ker ni bilo
                     narejenega še nič resnega in bistvenega, da se konča.</p>
                  <p>Tu pa bi se takoj pokazala druga pomembna reč. Konec državljanske vojne bi
                     nujno pomenil vsenarodni pogovor in priznanje nekaterih dejstev, kar bi po sebi
                     relativiralo bazo, iz katere izvaja svojo politično moč – deloma celo svojo
                     legitimnost – nova levica. Če bi se zadeve državljanske vojne začele celovito
                     reševati, bi bila nova levica prizadeta in takšna, kakršna je, celo
                     onemogočena. Zato bo nova levica še naprej blokirala vsak pomembnejši korak v
                     tej smeri, predvsem pa bo s ciničnim aktiviranjem svoje večinske moči
                     preprečila vsako politično formulacijo predlaganih rešitev. Če hoče torej
                     demokratično osveščen človek kaj prispevati h koncu državljanske vojne, nima
                     boljše možnosti od te, da odtegne svojo podporo novi levici.</p>
                  <p>Nadalje pa prav s tem, da ni pripravljena končati državljanske vojne, nova
                     levica dokazuje, da ne postavlja na prvo mesto vitalnih interesov države, ampak
                     svoje lastne. To je važno zato, ker se tako razkriva ne samo njena politična
                     filozofija, ampak njen celotni vrednostni svet: vprašanja, kaj je vredno in kaj
                     ni, se rešujejo v odvisnosti od tega, kaj je koristno in kaj ni, ne pa na
                     njihovi avtonomni ravni. To ima daljnosežne posledice za celotno družbo,
                     predvsem pa ne daje nikakršnega upanja, da bi nova levica mogla ali hotela
                     izpeljati grandiozno delo, to je prehod iz totalitarizma v demokracijo. Tu ima
                     namreč prvo in edino besedo ustvarjalnost.</p>
                  <p>Če naj se torej reši vprašanje države, se mora rešiti vprašanje državljanske
                     vojne;</p>
                  <p>če naj se reši vprašanje državljanske vojne, se morajo bistveno okrepiti
                     avtentične demokratične sile. Ko se bo to zgodilo, bo nova levica izgubila
                     svojo predimenzionirano moč, ki jo izvaja iz državljanske vojne in njenih
                     nelegitimno izrabljenih sadov. Tedaj se bo uravnovesil in normaliziral tudi
                     slovenski politični prostor.</p>
                  <p>Naj končamo s tem, kar je že naš caeterum censeo: iz vsega, kar smo s tem
                     besedilom hoteli povedati, sledi, da ostaja prva stvar na programu sedanje
                     slovenske demokratične politike združitev dveh strank: SLS in SKD. Po vsem, kar
                     o teh dveh strankah vemo – s tem mnenjem se omejujemo na njuni birokraciji – je
                     čisto mogoče, da se to ne bo zgodilo. A tedaj ne bomo rekli, da je to
                     nezaslišano, neodgovorno, nerazumno in sramotno. Zakaj prav to, da se to ne bo
                     zgodilo, bo ponovno dokazalo, da te besede nad njimi ne bi imele nobene moči.
                     Morali bomo seči po čisto političnem jeziku.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Taborišča in morišča</head>
               <docAuthor>Janko Maček</docAuthor>
               <div type="div3">
                  <p>Kadarkoli se prek Gorjancev spustimo proti Metliki ali se po dolini ob vznožju
                     Kočevskega Roga približamo Semiču, nas znova prevzame mehka lepota Bele
                     krajine, dežele steljnikov in belih brez, sončnih vinogradov in rodovitnih
                     polj. Reka Kolpa obliva Belo krajino od Laz v Poljanski dolini mimo Vinice,
                     Adlešičev in Metlike do Božakovega, kjer se usmeri na Hrvaško in hiti naprej
                     proti Karlovcu.</p>
                  <p>Kljub lepoti dežele so bile življenjske razmere v Beli krajini težke. Premalo
                     je bilo rodovitne zemlje, da bi mogla dati kruha vsem prebivalcem. Številni
                     Belokranjci so zato zapuščali domove in odhajali na delo v Ameriko in v
                     Nemčijo. Menda v začetku 20. stoletja v Beli krajini skoraj ni bilo družine, ki
                     ne bi imela vsaj enega člana v tujini.</p>
                  <p>Tudi ob turških vpadih so bili Belokranjci težko preizkušam. Nad sto sedemdeset
                     let je trajalo turško divjanje. Cele vasi so bile tedaj požgane, ljudje pa
                     pobiti ali odpeljani v sužnost. Takrat je dežela dobila tudi nove prebivalce:
                     pred Turki so v obkolpske kraje in pod Gorjance pribežali hrvaški in srbski
                     Uskoki in se za stalno naselili v izpraznjenih vaseh.</p>
                  <p>Turške horde so v Belo krajino prihajale z juga prek hrvaške meje, okupatorske
                     čete leta 1941 pa so prišle s severa. Na veliko nedeljo, 13. aprila, so deželo
                     zasedli Nemci, a so že v začetku maja prepustili oblast Italijanom. Nekaterim
                     Belokranjcem je bilo tedaj žal, da so Nemci odšli, saj so od njih pričakovali
                     gospodarski napredek. Jezili so se, da so »farji« krivi, da Nemci niso ostali v
                     deželi. Nekaj mesecev kasneje so prav ti obtoževalci duhovnikov bili v prvih
                     vrstah OF.</p>
                  <p>Ob začetku vojne leta 1941 je Bela krajina imela devet celic Komunistične
                     partije. Kmalu po 22. juniju je prišel v Črnomelj predstavnik centralnega
                     komiteja Tone Šušteršič in ustanovil okrožni odbor OF. V knjigi Belokranjski
                     odred beremo, da za ustanavljanje krajevnih in občinskih odborov OF v začetku
                     ni bilo posebne potrebe, ker je bila že partijska organizacija dovolj močna, da
                     je opravila vse potrebno. Prvi sestanek okrožnega odbora OF je bil v Stranski
                     vasi pri Ovnovih. Med vidnimi domačimi partijci sta bila v tistem času zdravnik
                     dr. Lojze Mihelčič in njegov brat Jože iz Semiča. Prvi belokranjski partizani
                     so odšli v ilegalo avgusta 1941. Do konca oktobra je skupina narasla na
                     približno trideset mož.</p>
                  <p>Za konec oktobra je bila predvidena preselitev slovenskega prebivalstva iz
                     okolice Krškega in Brežic v Nemčijo, v izpraznjene vasi pa naj bi se naselili
                     kočevarski Nemci. Vodstvo revolucije v Ljubljani je nameravalo ta trenutek
                     izkoristiti za spodbuditev splošne vstaje na preselitvenem področju. Imenovan
                     je bil poseben štab, ki sta ga vodila dr. Aleš Bebler in Miha Marinko. Do
                     vstaje sploh ni prišlo. Visok sneg, ki je zapadel tiste dni, je preprečil
                     partizanom, da bi odšli v ogrožene vasi; te pa so varovali tudi močni nemški
                     oddelki. V treh tednih je odpeljalo v Nemčijo štiriintrideset transportov s
                     približno 20.000 izgnanimi Slovenci.</p>
                  <p>Tudi belokranjski partizani so konec oktobra dobili povelje, naj se odpravijo v
                     Zasavje. Naročeno jim je bilo, naj bo pohod javen: z razvito slovensko zastavo
                     z rdečo zvezdo naj korakajo skozi vasi in spotoma vabijo može in fante v svojo
                     enoto, v boj proti nemškemu preganjalcu. Kljub visokemu snegu je belokranjska
                     četa tridesetih mož odšla na pot. V petek, 1. novembra, so se s težavo prebili
                     do Otočca ob Krki; tam pa so ugotovili, da je most prek reke podrt in da zato
                     ne bodo pravočasno prišli do dogovorjenega kraja v Zasavju. Odločili so se za
                     povratek v Belo krajino. Premočeni in popolnoma izčrpani so 2. novembra zvečer
                     prišli na Gornje Laze in se spravili k počitku. Italijani so bili obveščeni o
                     premikih belokranjske čete. Ponoči so utrujene partizane brez težave obkolili
                     in napadli. Večino čete so pobili na kraju prenočevanja, nekatere pa so
                     ustrelili še na begu. Le osem mož se je izvleklo iz obroča.</p>
                  <figure>
                     <graphic url="slike_z_15/z_15_06.png"/>
                     <head>Belokranjski motiv <name type="author">Vlastja Simončič</name></head>
                  </figure>
                  <p>Kmalu po tem tragičnem dogodku je Tone Šuštaršič odšel v Ljubljano. Na njegovo
                     mesto v Belo krajino je prišel Ivan Novak-Očka, čevljar iz Tacna. Nova
                     belokranjska partizanska enota je zaživela šele v aprilu 1942. Utaborila se je
                     na Mišinem Brdu nad Popoviči blizu Suhorja. Ko se ji je v začetku maja
                     pridružilo še nekaj novincev, je že štela okrog štirideset mož. Na Mišino Brdo
                     je 13. maja prišla še skupina devetnajstih partizanov z Dolenjskega. Z njimi je
                     bil tudi Dušan Pirjevec-Ahac. Tedaj je bil formiran Belokranjski bataljon: v
                     prvo četo, ki je kmalu dobila ime gorjanska ali metliška četa, so prišli
                     partizani, doma z metliškega področja, in večina tistih, ki so prišli z
                     Dolenjskega, v drugo četo pa so bili dodeljeni predvsem partizani s
                     Črnomeljskega in viniškega konca. Druga četa je takoj po ustanovitvi odšla na
                     svoje področje in se utaborila v bližini Mavrlena nad Črnomljem, zato je tudi
                     dobila ime Črnomeljska ali mavrlenska četa. Prva četa ni ostala v dotedanjem
                     taborišču, ampak se je premaknila pod vznožje Peščenika v bližino Brezove
                     Rebri. Tako sta nastali dve taborišči, ki sta precej časa odločilno vplivali na
                     razvoj dogodkov v Beli krajini. Na Mavrlenu je bila kasneje ustanovljena še
                     tretja belokranjska ali klečka četa, imenovana po vasici Kleč pod Planino nad
                     Semičem.</p>
                  <p>Vas Brezova Reber leži nad cesto Jugorje–Semič ob vznožju kraškega hriba
                     Peščenika. S tega hriba so kmetje vozili pesek za gradnjo hiš. V vasi je cerkev
                     sv. Katarine, podružnica semiške fare. Taborišče metliške čete je bilo na
                     pobočju Peščenika, skoraj enako oddaljeno od vasi Brezova Reber in od vasi
                     Maline. Od tu so partizani hodili na pohode tja do Metlike in Radovice pa do
                     Semiča in Stranske vasi. V taborišče so se vračali mimo Malin ali pa mimo
                     Osojnika. Na povratku so s seboj vodili živino, ki se je potem pasla po
                     bližnjih travnikih in njivah, dokler je niso poklali za prehrano čete. Večkrat
                     so pa partizani na povratku vodili s seboj tudi kakega moškega ali žensko.
                     Kmalu se je začelo šušljati, da tiste ljudi v taborišču pobijajo. Do tedaj
                     nepoznana groza je prevzela deželo.</p>
                  <p>Med prvimi žrtvami Brezove Rebri je bil profesor Anton Oven iz Stranske vasi. V
                     Ljubljani je poučeval slovenščino, vendar se je pogosto mudil doma v Stranski
                     vasi. Ni bil član Slovenske ljudske stranke, bil pa je odločen protikomunist.
                     Ko so komunisti zvedeli, da je Oven član odbora Slovenske zaveze, ki je bil
                     ustanovljen za Belo krajino zgodaj pomladi leta 1942, so ga obsodili na smrt.
                     Anton Stare iz Čuril je bil upravitelj banovinskega posestva v Vinomeru pri
                     Metliki. Bil je odličen kmetijski strokovnjak in je mnogo naredil za
                     izobraževanje belokranjskih kmetov. Baje je v razgovoru s sodelavci in sosedi
                     nič hudega sluteč nekajkrat omenil, da se morda za OF skriva komunizem. Tudi
                     njega so konec maja 1942 odvedli na Brezovo Reber. Potem so razširili govorice,
                     da je bil prestavljen na drugo delovno mesto v Kočevje. Kmeta Jožeta Lončariča
                     iz Rosalnic so ustavili blizu Trnovca, ko je vozil pesek za gradnjo nove hiše.
                     Ukazali so mu, naj obrne in pelje proti Brezovi Rebri. Niti njega niti volov, s
                     katerimi je vozil, ni bilo več nazaj. Govorilo se je, da so ga pred smrtjo hudo
                     mučili. Nekaj tednov kasneje je patrulja z Brezove Rebri prišla v Rosalnice.
                     Sredi sončnega popoldneva so pobili Lončaričevo ženo Marijo in hčerko Anico kar
                     na njivi, kjer sta želi pšenico, petnajstletna hčerka Terezija pa jim je
                     pobegnila. Karolino Jakša iz Pribišja pri Rožnem Dolu so dobili v gozdu, ko je
                     grabila listje. Odpeljali so jo na Brezovo Reber in jo ubili. Menda je bila
                     članica Katoliške akcije. Sredi junija so pripeljali na Brezovo Reber duhovnika
                     Jožeta Kofalta. Prijeli so ga na njegovem domu na Krvavčjem Vrhu nad Semičem.
                     Kofalt je bil ob začetku vojne kaplan v Leskovcu pri Krškem. Ko so Nemci začeli
                     preganjati duhovnike, se je zatekel v domači kraj. Kdo bi mislil, da ga bodo tu
                     umorili domači ljudje!</p>
                  <p>Suhorskega župnika Janeza Raztresena so odpeljali 22. julija 1942. Pravijo, da
                     so ga na Brezovo Reber gnali prek Osojnika. Baje so ga že po poti mučili. O
                     župniku Raztresenu piše Jože Javoršek v knjigi Spomini na Slovence. Pravi, da
                     mu je obisk partizanskega taborišča nad Belo krajino vsekal globoke rane, ki se
                     niso nikoli pocelile. Ko je kot član kontrolne komisije izvršnega odbora OF s
                     sodelavcema Brilejem in Strmeckim prišel v taborišče, je naletel na grozovit
                     prizor: »Na poseki je na konjski odeji ležal popolnoma nag človek. Dvigal je
                     napol sivo glavo in hlipal in ječal in skušal izreči prošnje besede, a mu je
                     zmanjkovalo moči. Glava mu je padla na odejo, a jo je spet onemoglo dvignil in
                     spet hlipal kot riba na suhem. Z grozo v srcu sem ugotovil: suhorski župnik
                     Janez Raztresen. Kaj počno z njim? Ahac je stal ob nagem človeku z okrvavljeno
                     črepinjo v rokah in nas srdito gledal. Začutil sem, da bi nas v hipu pobil, če
                     bi imel v rokah orožje, a imel je samo ostro stekleno črepinjo. In spet se je
                     zgodilo nekaj podobnega kot na Cinku: Brilej je potegnil Ahaca k sebi, prijel
                     ga je za roko in skupaj s Strmeckim so odšli za grmovje. Slišal sem strašansko
                     vpitje, nič drugega. Dva mlada partizana sta stala ob župniku, na hrbtu je imel
                     s črepinjo izrisan srp in kladivo.</p>
                  <p>Kaj ste mu napravili? </p>
                  <p>Izdajalec je.</p>
                  <p>Kako veste, da je izdajalec? Kdo vam je povedal?</p>
                  <p>Politkomisar.</p>
                  <p>Pokrij ga! sem ukazal.</p>
                  <p>S čim?</p>
                  <p>S čimerkoli.</p>
                  <p>(J. J. Spomini na Slovence III, str. 156)</p>
                  <p>Jože Javoršek opisuje ta dogodek, kot da bi se zgodil na Mavrlenu in ne na
                     Brezovi Rebri. Vendar to niti ni bistveno. Pretresljivo je to, da so župnika
                     res mučili v taborišču, da so v taborišču mučili in ubijali tudi druge.
                     Zadostovalo je, da je politkomisar povedal, da so krivi. Taborišče je postalo
                     morišče in tudi grobišče.</p>
                  <p>Vasica Mavrlen je dobrih šest kilometrov oddaljena od Črnomlja. Višinska
                     razlika med dolino in vasjo je skoraj dvesto metrov, zato je od tu prelep
                     razgled na Črnomelj in na večji del belokranjske kotline. Pri Mavrlenu se
                     zaključuje terasasto pobočje sončnih vinogradov in začne onkraj vasi prehajati
                     v roške gozdove. Cesta, ki nas iz Črnomlja pripelje na Mavrlen, se za vasjo
                     začne vzpenjati in hiti naprej proti Bistrici in Koprivniku.</p>
                  <p>Do decembra 1941 so na Mavrlenu živeli Kočevarji. Po njihovi preselitvi v
                     Zasavje je vas ostala prazna, zato je bila primerna za naselitev partizanov.
                     Taborišče črnomeljske čete, ki je prišla na Mavrlen sredi maja 1942, je bilo na
                     pobočju hriba Sv. Križ zunaj vasi. Čeprav je bila v neposredni bližini številna
                     in močna italijanska posadka, se je obdržalo do septembra 1943, ko so partizani
                     z Mavrlena odšli v Črnomelj in prevzeli oblast.</p>
                  <p>Poglejmo, kaj se je dogajalo na Mavrlenu v taborišču črnomeljske čete poleti
                     1942, ko je vihar revolucije pustošil Belo krajino. V noči na 7. julij so se
                     oboroženci z Mavrlena pojavili v Dragatušu. Najprej so se spravili nad župnišče
                     in ga temeljito izropali. Župnika Jakoba Omahna in kaplana Bogumila Škerlavaja
                     so odvedli s seboj. Oglasili so se tudi na Šimenčevi kmetiji in odgnali
                     gospodarja Matijo in njegovega sina Franca. Kaplana Škerlavaja so čez nekaj
                     časa spustili, vse druge pa so pobili. Posebno kruto so mučili šestdesetletnega
                     župnika Omahna.</p>
                  <p>V nedeljo 19. julija zgodaj zjutraj so partizani obkolili cigansko naselje v
                     Kanižarici pri Črnomlju. Ljudi so izgnali iz hiš. Precej mlajših Romov je tedaj
                     pobegnilo, najmanj šestdeset so jih pa odgnali proti Mavrlenu. Za njimi se je
                     valil dim gorečega naselja. Petinosemdesetletna Kata Brajdič ni mogla dohajati
                     drugih jetnikov. Nekaj časa so jo priganjali, nato pa so jo ustrelili in
                     pustili ležati ob poti. Ko je dobliški cerkovnik Belko zvedel za ta dogodek, je
                     vpregel vola in zapeljal Katino truplo na dobliško pokopališče. Tako je bila od
                     vseh romskih žrtev edino ona pokopana na blagoslovljenem kraju. Vse ostale so
                     prignali na Mavrlen in jih zaprli. Čez nekaj dni so jih odpeljali proti
                     Bistrici in jih v neki kotlini pod cesto pobili. Menda ni bilo slišati nobenega
                     streljanja. Prizanesli niso niti ženskam niti otrokom. Neki mlad Rom je moral
                     med pokolom igrati na harmoniko in prepevati. Nazadnje so ubili še njega.</p>
                  <p>O tem pokolu piše Radko Polič v svoji knjigi Belokranjski odred: »Na račun
                     vrtoglavega, zmagovalnega razpoloženja smemo pripisati v tistih dneh v Beli
                     krajini tudi nesmiselni in kruti obračun s cigani iz Kanižarice. Ali je število
                     odvedenih prebivalcev ciganskega naselja – 61 oseb obeh spolov – kakor ga
                     navaja poročilo italijanskega karabinjerskega predstojništva iz Črnomlja,
                     pretirano ali točno, pri vsej tej temni zgodbi niti ni prvenstveno pomembno.
                     Predvsem je težka ugotovitev, da so vse odvedene pripadnike ciganskega naselja
                     po najkrajšem postopku obsodili na smrt in jih tudi usmrtili. Tudi ne kaže
                     danes niti pozneje prizadevno brskati po tej zaceljeni rani, pa ugotavljati,
                     kdo je bil za to grdo zadevo predvsem odgovoren, zakaj to bi sicer zadostilo
                     zgodovinski resnici in pravici, zapustilo pa bi pri vseh njenih pobudnikih in
                     izvajalcih neizbrisljiv madež zaradi izpeljave bridke stvari, ki so jo očitno
                     opravili v najboljši, čeprav pretirani veri in prizadevnosti za zaščito
                     temeljne varnosti osvobodilnega boja in njegovih udeležencev na ogroženem
                     področju.« Tako Radko Polič. (R. P., Belokranjski odred, str. 238)</p>
                  <figure>
                     <graphic url="slike_z_15/z_15_07.png"/>
                     <head>V okolici Semiča <name type="author">Mirko Kambič</name></head>
                  </figure>
                  <p>Kako pa je doživel Mavrlen Jože Javoršek? Takole pripoveduje: »Ko smo stopili v
                     taborišče, smo vsi trije osupnili, bilo je čisto podobno skrivnemu shajališču
                     iz Bizetove opere Carmen. Vsepovsod so se pasli samotni konji, čudne ženske v
                     širokih krilih so z razpuščenimi lasmi posedale po parobkih. Neka stara ženska
                     je bila privezana na kol natanko tako, kakor poznamo grozljive jedkanice o
                     mučenju čarovnic iz davnih vekov. Pod žensko je dogoreval ogenj. Bila je najbrž
                     že mrtva. Duh po ožganem človeškem mesu me je silil na bruhanje.« Nato govori
                     Javoršek o župniku Raztresenu in dodaja: »Ne spomnim se več, kako smo pogovor
                     zaključili, kako smo se odtrgali od taborišča, vem samo, da sem izgubil dar
                     govora, da sem izgubil slovensko besedo, izgubil smisel življenja. Najrajši bi
                     legel zraven suhorskega župnika in umrl.« (J. J., Spomini na Slovence III,
                     156)</p>
                  <p>Med mavrlenskimi žrtvami naj omenimo še sedeminštiridesetletnega Jožeta
                     Kobenzena iz Loke pri Črnomlju. Nekega avgustovskega dne leta 1942 je šel v
                     gozd po drva. Ni se več vrnil. Bil je hlapec in ga niti malo ni skrbelo, da bi
                     ga partizani lahko imeli za sovražnika. Septembra 1942 so iz vinograda na
                     Stražnem Vrhu odpeljali sestri Schweiger. Rožendolsko učiteljico Marico Nartnik
                     so odpeljali že 22. junija in jo umorili blizu Kleča pod Mirno goro.</p>
                  <p>Še mnogo imen manjka, da bi bil seznam žrtev Brezove Rebri in Mavrlena popoln.
                     Ali se bodo naši zgodovinarji kdaj lotili tega dela? Toda bolj kot imena nas
                     zanimajo vzroki, ki so pripeljali do tega, da so se taborišča spremenila v
                     morišča. Kaj se je zgodilo v ljudeh, da so lahko mirno spali ob grobovih svojih
                     žrtev? Ali so bili res prepričani, da je to potrebno za boj proti okupatorju?
                     Kako so mogli ubijati ali vsaj prisostvovati ubijanju sosedov in sorodnikov, s
                     katerimi so še pred kratkim normalno živeli skupaj? Javoršek v svoji knjigi
                     pove, da se na povratku z Mavrlena ni mogel otresti misli na grozote, ki jih je
                     videl v taborišču. Ko so se vrnili na Rog, je videl, da imata Kardelj in Kidrič
                     polno glavo skrbi zaradi italijanske ofenzive, toda kljub temu jima je
                     »izlajal« vse, kar je doživel nad Mavrlenom. »Topovi so že rohneli in strojnice
                     so že regljale, ampak stara ožgana čarovnica z Mavrlena in suhorski župnik s
                     krvavim srpom in kladivom na hrbtu sta zasedla Kidričeve in Kardeljeve možgane.
                     Tudi Kocbeku, Fajfarju in Breclju sem seveda natanko poročal, kaj sem doživel,
                     a vtis sem imel, da odganjajo moje besede kot nadležne muhe.« Kocbek je v
                     dnevniku 15. avgusta obširno poročal o začetku italijanske ofenzive, Javorška
                     pa se je spomnil samo s tremi kratkimi stavki: »Od nekod se je vzel Brejc.
                     Pravi, da prihaja iz Bele krajine. Ne morem več pošteno misliti, komaj ga
                     poslušam.« (E. K., Tovarišija)</p>
                  <p>Morda ne bo odveč, če od Brezove Rebri in Mavrlena pogledamo še na nekatere
                     kraje na Dolenjskem, Notranjskem in v okolici Ljubljane, kjer se je v pomladnih
                     in poletnih mesecih leta 1942 dogajala revolucija. Vsak kraj ima svojo posebno
                     zgodbo, posamezne zgodbe pa so si večkrat zelo podobne.</p>
                  <p>S Sel pri Šumberku se po zložni gozdni poti povzpnemo do luže pod vrhom
                     Kremenjaka. Okrog te luže je bilo v zgodnji pomladi leta dvainštiridesetega
                     taborišče. Spominski kamen nam pove, da je bila na tem kraju ustanovljena 1.
                     slovenska brigada, a je bila prav kmalu preimenovana v II. grupo odredov. Od tu
                     se je II. grupa junija 1942 odpravila na pohod prek Dolenjske in Notranjske na
                     Gorenjsko.</p>
                  <p>Že oktobra 1941 je pod Srebotnicami zahodno od Kremenjaka taborila stiška
                     partizanska četa. Za prezimovanje si je uredila zemljanko. Ko je pomladi leta
                     1942 odlezel sneg, so domačini v bližini te zemljanke opazili grob. Zvedeli so,
                     da je bil tu ubit neki berač, ki je prosjačil od hiše do hiše in je tako
                     naletel tudi na partizane.</p>
                  <p>Govorilo se je, da so tudi na Kremenjaku ubijali ljudi. Vaščani Sel so včasih
                     videli, kako je patrulja vodila v taborišče kakega civilista, niso pa vedeli,
                     kaj se je kasneje z njim zgodilo. Neke nedelje v maju ali v juniju so Selani
                     šli v cerkev k »nauku«. Ravno tedaj je majhna skupina partizanov spremljala
                     proti taborišču Franca Udovča iz Podlisca pri Dobrniču. Nekateri Selani so ga
                     poznali. Na Kremenjaku je bil Udovč samo zaslišan in odpuščen domov, toda 9.
                     septembra so zopet prišli v Podlisec in ga ubili. Fantje s Sel in iz okoliških
                     vasi so hodili na Kremenjak stražit. Baje so včasih videli, kako so bili
                     neznani mladi fantje privezani k drevesom. Kaj se je kasneje zgodilo s temi
                     jetniki? Nekateri selški fantje so bili navzoči pri »sodbi« devetnajstletne
                     Marije Omahen, Malnarčkove iz Podboršta. Znani terenec Alojz Omahen je bil njen
                     brat. Menda sestri ni hotel pomagati in je celo izjavil: »Kar je iskala, to je
                     dobila.« Marijo so po hudem mučenju umorili v bližini taborišča in jo kar tam
                     zakopali. Domačini so kasneje njeno truplo prenesli na selško pokopališče.</p>
                  <p>Bilo je že po odhodu II. grupe odredov. Neke sobote zvečer so v nekaterih hišah
                     slišali strele iz doline Obrastovke pod Vrhom. Ko so naslednji dan šli k
                     jutranji maši na Sela, so se o tem pogovarjali. Nekateri so vedeli povedati, da
                     so partizani, ki so se nekaj dni zadrževali blizu Obrastovke, ponoči odšli.
                     Popoldne sta dve dekleti na gozdni jasi v Obrastovki odkrili sledove krvi in
                     velik kup sveže zemlje. Ljudje so vedeli, da so krvavi sledovi in sveža gomila
                     v zvezi z večernimi streli. Več mesecev kasneje so vaški stražarji s Sel iz
                     tega groba dvignili pet moških trupel in jih pokopali v skupen grob na farnem
                     pokopališču. Nikoli se ni zvedelo, kdo so bile žrtve onega sobotnega večera.
                     Ostali so brez imena in nikjer nimajo nobenega obeležja.</p>
                  <p>Težko je reči, koliko je resnice na govoricah o številnih obsojencih in žrtvah
                     Kremenjaka. Znano je edino ime devetnajstletne Marije Omahen. Kaj so zares
                     videli selški in okoliški fantje na Kremenjaku? Kaj jih je nagnilo k temu, da
                     so se vsi vključili v protikomunistični odpor in vstopili v vaško stražo? Celo
                     člani krajevnih odborov OF! Zakaj jih niso pritegnile obljube o lepem
                     življenju, ki naj bi ga prinesel novi red?</p>
                  <p>O taborišču pri Krimski jami nad prepadno steno Strmca, ki se dviga iz
                     borovniške doline, bi lahko rekli, da je bilo spomladi 1942 pravo taborišče
                     smrti. Tu žrtvam pred usmrtvitvijo ni bilo treba kopati jame za zadnje
                     bivališče, saj je bilo v Krimski jami dovolj prostora za vse. Tu ni bilo
                     nevarnosti, da bi žrtev pobegnila. Iz globoke temne jame ni bilo več izhoda. Le
                     kako se je počutil stražar pri taborišču, če je v temni noči med zavijanjem
                     vetra in škripanjem dreves zaslišal človeške vzdihe? Ali je politkomisarju
                     uspelo prepričati ga, da so v jami sami izdajalci? Notranjski možje in fantje,
                     žene in dekleta, rešenci z vlaka pri Verdu, le kdaj so vsi ti postali
                     izdajalci?</p>
                  <p>Karel Leskovec v svoji knjigi Križpotja pripoveduje o dvajsetletnem partizanu
                     Rudiju, preprostem kmečkem fantu z Notranjskega. Bilo je konec julija 1942 po
                     neuspelem napadu na postojanko vaške straže v Šentjoštu nad Vrhniko. Leskovec
                     je bil tedaj partizan v drugem bataljonu Dolomitskega odreda, ki je taboril v
                     Češirkovem gozdu blizu Smrečja. Takole pripoveduje: »Drugi dan po napadu na
                     Šentjošt je Rudi sedel zraven mene, ko sem ranjen ležal v mehki praproti. Bil
                     je zamišljen in ne preveč razpoložen. V roki je vrtel dolgo zlato verižico in
                     jo ogledoval. Povedal mi je, kako se je znašel med tovariši prvega bataljona in
                     kaj vse je tisto noč pri njih doživel.</p>
                  <p>Zjutraj se je iz Šentjošta vrnil v njihovo taborišče. Zvečer je bil po ne vem
                     kakšnem naključju določen za patruljo, ki je imela nalogo, da aretirane
                     Šentjoščane likvidira. Bili so štirje moški in ena ženska. Aretiral in
                     pripeljal pa jih je s seboj Gad. V globoki grapi, med gostim grmovjem so
                     skopali veliko jamo za skupni grob. Ker je bila precejšna tema, so jih le za
                     silo pokrili z zemljo. Da bi jih pa pozneje beli ali Italijani ne našli, je
                     moral to delo nekdo bolje opraviti. Nalogo so zaupali Rudiju. Čez noč naj bi
                     ostal v grapi, ob svitu pa naj bi uredil vse, kar je ostalo ponoči napol
                     opravljeno. Ko so tovariši iz patrulje odšli in se izgubili proti taborišču, je
                     Rudi ostal sam v grapi. Dokler je slišal njihove korake, je še vedno mislil, da
                     ni sam, potem pa se je vse zavilo v temo in čudno tišino. Če je hotel ali ne,
                     oči so se mu kar same ustavljale na sveži gomili. Nenadoma se mu je zazdelo, da
                     je v bližini zaslišal čuden šum, nekakšen čuden vzdih, kakor da prihaja globoko
                     iz zemlje. Sam sebi ni verjel, vendar je bilo res, kar je slišal. Glas je bil
                     vse bolj razločen in vse bolj resničen. Zdaj Rudi ni več mislil s svojo glavo.
                     Od strahu je zarjul in še sam ni vedel, kako se je znašel na vrhu hriba. Ni šel
                     v taborišče prvega bataljona, temveč je prišel k nam v Češirkov gozd. Ko mi je
                     to pripovedoval, sem opazil roso na njegovem čelu. Čudni dogodek ga je vsega
                     zmedel. Verižico je še vedno vrtel med prsti.« (K. L., Križpotja, str. 186)</p>
                  <figure>
                     <graphic url="slike_z_15/z_15_08.png"/>
                     <head>Viniška farna cerkev Sv. Križa. V ozadju se beli žeželjska Marijina
                        cerkev. Nedaleč od nje je gozd Šlemine, kjer še danes počivajo posmrtni
                        ostanki kaplana Salmiča</head>
                  </figure>
                  <p>Za razumevanje Leskovčeve zgodbe naj povemo, kaj se je 30. julija 1942 zgodilo
                     v Potoku pri Šentjoštu. Na Možinetovo kmetijo je sredi dopoldneva prišla
                     partizanska patrulja. Domače so našli na senožeti pri košnji in sušenju sena.
                     Kar s senožeti so odpeljali gospodarja Jakoba Šubica, njegovo ženo Marijano,
                     njeno sestro Albino Malovašič, služkinjo Francko Kavčič, hlapca Viktorja Jereba
                     in Janeza Gantarja ter dninarja Franca Guzelja in njegovega sina Jožeta.
                     Spotoma so prijeli še Janeza Kogovška iz Smrečja, očeta desetih otrok. Vseh
                     devet so odpeljali v taborišče pri Kajndolu nad Podlipo. Pozno jeseni 1942 je
                     bil odkrit njihov grob v gozdu blizu Kajndola. Vaška straža iz Šentjošta je 7.
                     novembra izkopala njihova trupla in jih prepeljala v blagoslovljeno zemljo.</p>
                  <p>V Križpotju je opisan tudi poboj v taborišču drugega bataljona Dolomitskega
                     odreda v Češirkovem gozdu. Partizani so 26. julija 1942 po domovih v Smrečju in
                     Podlipi pobrali več mož in fantov, za katere so posumili, da bi utegnili
                     pristopiti k vaški straži v Šentjoštu. Nekatere od teh mož in fantov so po
                     zaslišanju izpustili, druge pa so po kratkem postopku obsodili na smrt.
                     Izvršitev te obsodbe naj bi bila na hribčku nad taboriščem ob sončnem zahodu:
                     »Rafal iz zbrojevke je presekal mračno tišino. Odmev rezgetanja se je valil po
                     bližnjih hribih.« Še so žive priče, ki vedo, da ta usmrtitev ni bila tako
                     vojaška, kot je opisana vknjigi. Pravijo, da je bilo tedaj slišati ne samo
                     odmeve rafalov, ampak tudi tope udarce krampov in motik. Baje so med
                     izvrševalci tiste obsodbe bili tudi nekateri sovaščani žrtev.</p>
                  <figure>
                     <graphic url="slike_z_15/z_15_09.png"/>
                     <head>Profesor Anton Oven leta 1940 v svojem delovnem kabinetu v Ljubljani. Od
                        leta 1937 do 1941 je izdajal narodnjaško usmerjeni listič Mrtva
                        straža.</head>
                  </figure>
                  <p>Taborišče na Ključu je bilo od Ljubljane oddaljeno komaj deset kilometrov.
                     Gozdnat hrib Ključ leži med horjulsko in polhograjsko dolino. Tik pod vrhom
                     hriba je prostrana terasa, ki je bila prav primerna za ureditev taborišča. Na
                     tem kraju se je 16. oktobra letos zbralo precej ljudi. Prišli so k simbolnemu
                     pogrebu treh Glinarjevih deklet iz Stranske vasi pri Dobrovi in k blagoslovitvi
                     spominskega križa, ki so ga postavili na bregu pod teraso. Na tem bregu so bile
                     ustreljene in pokopane Marija, Francka in Ivanka Skopec, po domače Glinarjeve.
                     Partizani so jih obdolžili sodelovanja z Italijani in jih 28. aprila 1942
                     odpeljali na Ključ. Do pred kratkim se ni vedelo za njihov grob. Nekje na
                     Ključu je pokopan tudi Tone Mravlje z Brezovice pri Ljubljani. V taborišče ga
                     je pripeljala Gadova patrulja potem, ko so doma na Brezovici ubili njegovega
                     očeta in dva brata. Leskovec piše, da so Toneta ustrelili nekje nad taboriščem:
                     »Zvečer ob sončnem zahodu so ga odpeljali na hrib nad taboriščem. Pok iz
                     pištole je pomenil, da se je za vedno umiril.« Vemo, da sta bila na Ključu
                     obsojena in umorjena tudi Janko in Zdravko Novak z Brezovice; od doma so ju
                     odpeljali na veliki šmaren, 15. avgusta 1942.</p>
                  <p>Kaj naj še dodamo k tem temnim slikam, kjer v ozadju povsod vidimo grobove. So
                     Glinarjeva dekleta – najstarejša je imela nekaj nad dvajset let, najmlajša pa
                     še dvajset ne – sploh mogla biti nevarna »osvobodilnemu« gibanju? So hlapci in
                     dninarji zaslužili smrt samo zato, ker so delali pri kmetu? Spomnimo se, kako
                     so bili ukrajinski kmetje okrog leta 1930 krivi že s tem, da so bili kmetje.
                     Možje in žene, ki so jih leta 1942 komunisti pobijali v svojih taboriščih, niso
                     bili nevarni osvobodilnemu boju, ampak so bili napoti komunistični revoluciji,
                     ki je tedaj z vso silo besnela skozi nekatere kraje naše domovine. Toda še
                     vedno nam ostane vprašanje, kaj se je prelomilo ali kaj je vstalo v nekaterih
                     ljudeh, da so brez težav in pomislekov postali izvajalci najbolj krutega
                     terorja.</p>
                  <figure>
                     <graphic url="slike_z_15/z_15_10.png"/>
                     <head>Glinarjevi otroci, ko se še ni vedelo za vojno: Minka, Ivanka, Francka
                        (od leve) so bile 1942 umorjene na Ključu, brat je bil kot domobranec ubit
                        1945</head>
                  </figure>
                  <p>Metliški kaplan pater Norbert Klement je precej dolgo podpiral OF; čeprav po
                     rodu Čeh, je bil velik prijatelj Slovencev in se zato ni mogel sprijazniti z
                     okupacijo. Prav tako pa se ni mogel sprijazniti s komunistično revolucijo, ki
                     je na metliškem koncu že zgodaj pokazala vso svojo krutost. Ko so bile v pozni
                     jeseni 1942 v Beli krajini ustanovljene vaške straže, je pater Norbert postal
                     kurat na Suhorju. Partizanske brigade so 29. novembra 1942 napadle Suhor.
                     Postojanka je padla in napadalci so zajeli precej stražarjev. Patra Norberta so
                     z mnogimi drugimi odpeljali v gozd. Njegov redovni sobrat Jože Zabkar je 3.
                     decembra 1942 zapisal v svoj dnevnik: »Naš kaplan Norbert Klement je bil na
                     Suhorju ujet in baje tudi mučen in umorjen na zverinski način. Tudi komandant
                     Iztok je bil umorjen. Usoda idealnih ljudi. Žrtve za narod in slovensko stvar.«
                     (J. Ž., Izpovedi, str. 62) Slovenski dom je prinesel vest o padcu Suhorja 10.
                     decembra 1942. O patru Norbertu je zapisal, da je prva žrtev, ki jo je
                     komunizem zahteval od križniškega reda, in sedemnajsta žrtev med duhovniki.</p>
                  <p>Organiziran protikomunistični odpor se je v Beli krajini začel razmeroma pozno.
                     Ljudje so bili stisnjeni med dva mlinska kamna: na eni strani Italijani s
                     streljanjem talcev, požiganjem in internacijami, na drugi strani Brezova Reber
                     in Maverlen. Če si po nekaterih vaseh sosedi že prej niso najbolj zaupali, se
                     je to nezaupanje sedaj še stopnjevalo.</p>
                  <p>Po kapitulaciji Italije so belokranjske vaške straže delno razpadle, delno pa
                     so se umaknile iz Bele krajine. Z njimi so bežali tudi nekateri civilisti.
                     Večina tistih, ki so odšli kot vaški stražarji, se je kasneje vključila v
                     slovensko domobranstvo. Belo krajino so zasedli partizani. Revolucionarna
                     oblast se je z Mavrlena preselila v Črnomelj, Metliko in druge kraje. Ljudje so
                     kmalu občutili njeno delovanje.</p>
                  <figure>
                     <graphic url="slike_z_15/z_15_11.png"/>
                     <head>Pomlad na Dobravi 1941. Druga in tretja z leve sta Glinarjevi Francka in
                        Ivanka</head>
                  </figure>
                  <p>Val nemške ofenzive je v začetku novembra 1943 pljusknil tudi v Belo krajino in
                     povzročil mnogo žrtev in trpljenja, nato pa se je spet umaknil čez hrvaško
                     mejo. Od tedaj pa do konca vojne je bila Bela krajina partizansko ozemlje, kjer
                     so delovale tudi nekatere institucije za celo Slovenijo. Čeprav je le nekaj
                     kilometrov onkraj Vinice in Kolpe potekala glavna cestna in železniška zveza
                     med Zagrebom in Reko, Nemci v Belo krajino niso več prišli.</p>
                  <p>Revolucija, ki se je v deželi med Gorjanci in Kolpo začela že leta 1941, se je
                     nadaljevala tudi po kapitulaciji Italije. V Črnomlju je delovalo revolucionarno
                     sodišče. Na smrt obsojene so iz črnomeljskih zaporov vodili kar na črnomeljsko
                     pokopališče in jih tam ustrelili in pokopali. Tako je bil 10. septembra 1944
                     ustreljen sedemdesetletni župnik iz Loškega Potoka Jože Pravhar. Kljub
                     črnomeljskemu sodišču se varuhi novega reda niso popolnoma odrekli svojim
                     prejšnjim navadam. Viniškega kaplana Ivana Salmiča so prišli iskat v soboto,
                     13. novembra 1943. Prijeli so ga na dvorišču, ko se je po kosilu sprehajal in
                     molil brevir. Odpeljali so ga proti Žežlju. V župnišču tega niti niso opazili.
                     Proti večeru so nekateri Viničani slišali dva strela na Sleminah, blizu
                     žeželjske Marijine cerkve. S čim se je pater Ivan zameril novi oblasti? Med
                     nemško ofenzivo je s posredovanjem pri nemškem poveljniku rešil življenje osmim
                     viniškim možem in fantom, ki so bili določeni za ustrelitev. Partizani so ga
                     zato obdolžili sodelovanja z Nemci. Baje so mu naprtili tudi odgovornost za
                     odločitev nekaterih viniških mož in fantov, da so med nemško ofenzivo odšli v
                     Ljubljano k domobrancem. – Jožefa Pokorna, župnika na Preloki ob Kolpi, so
                     odpeljali do doma 15. novembra 1943. Ubili so ga nekje v gozdovih med Adlešiči
                     in Črnomljem. – Podobno se je zgodilo s semiškim župnikom patrom Rajnerjem. V
                     pozni jeseni leta 1944 so ga odpeljali v gozdove pod Gorjance. Do danes se ni
                     zvedelo za njegov grob. – Ko je bila jeseni 1943 razglašena mobilizacija, se
                     sedemnajstletni Polde Kapš iz Potokov pri Semiču ni šel takoj javit. Prišli so
                     ga iskat in ga zvezanega kot zločinca odpeljali v Črnomelj. Čez nekaj dni ga je
                     njegov oče skušal poiskati v Črnomlju. Na poveljstvu so mu povedali, da je bil
                     Polde poslan v 13. brigado na Primorsko. Ko se fant od nikoder ni oglasil, je
                     mati šla k patru Žabkarju, ta pa ji je rekel: »Molite zanj in bodite veseli, da
                     ste imeli takega sina.«</p>
                  <p>Še mnogo podobnih dogodkov in usod bi lahko našteli, toda vrnimo se še enkrat k
                     vprašanju, kaj je do teh dogodkov pripeljalo, zakaj je taborišče postalo
                     morišče. Radko Polič pravi v svoji knjigi, da je kruti poboj ciganov na
                     Mavrlenu treba pripisati »na račun vrtoglavega, zmagovalnega razpoloženja v
                     tistih dneh v Beli krajini.« S temi izbranimi besedami je Polič povedal, da je
                     v tistih dneh v Beli krajini bila revolucija v največjem zagonu. Mladi pesnik
                     Bor je že leta 1941 v pesmi Rdeči pionirji to »razpoloženje« takole označil:
                     »Razpnite čez ves svet vešala, naš bog so: rop, požig, umor! Divjajte! Kri je
                     zakričala!« Prizor, ki ga je doživel pisatelj Javoršek na Mavrlenu in krvavo
                     znamenje na hrbtu napol mrtvega župnika Raztresena se lepo ujema s to pesmijo.
                     Nad taboriščem pod Krimom ni bilo vešal, ampak globoko, črno brezno, ki ni bilo
                     nič manj grozljivo. Iz površno zasute jame v gozdu pri Kajndolu je zakričala
                     kri devetih poštenih ljudi in prestrašila preprostega partizana Rudija; morda
                     pa je bil to resničen vzdih nekoga, ki je v jami bil še živ. Ali so odmevi
                     smrtnih strelov v večernem mraku nad taboriščem na Ključu in v Češirkovem gozdu
                     pomenili le to, da naslednji dan ne bo treba več gledati k drevesu privezanega
                     človeka ali ga celo stražiti? Zakaj je umor postal nekaj vsakdanjega? Koga bi
                     ne pretresla smrt dvajsetletnega dekleta, iz katere kar kipi življenje, toda
                     četa mladih fantov niti ne trene z očesom, ko sredi svežega pomladnega zelenja
                     posluša, da so tri Glinarjeve obsojene na smrt. Ali so bili res prepričani, da
                     se s tem gradi novi svet? Kaj so občutili fantje v Češirkovem taborišču, ko so
                     po tistem krvavem opravilu zaslišali večerno zvonjenje iz Smrečja in Podlipe,
                     kjer so bile njihove žrtve doma? Ali so se spomnili, kako je bilo včasih doma,
                     če so pri hiši imeli mrliča? Cela stoletja so naši predniki spoštovali
                     življenje, spoštovali so tudi smrt in skazovali spoštovanje mrtvim, sedaj pa se
                     je naenkrat vse spremenilo.</p>
                  <p>Marsikatero »vrtoglavo razpoloženje« po dolomitskih taboriščih so pripisali
                     znanemu komandirju Gadu, katerega so partizani konec leta 1942 sami »umirili«.
                     Bela krajina je tedaj spadala pod poveljstvo III. grupe odredov, kjer je s trdo
                     roko vladal vojvoda Urban. Toda večjo oblast kot Urban je imel Ivan Novak-Očka,
                     ki je večino poletja 1942 preživel v taborišču na Brezovi Rebri. Vemo, da
                     nenormalen posameznik v posebnih razmerah lahko povzroči velike težave, toda na
                     Brezovi Rebri in po drugih taboriščih se v tistem času ni moglo nič zgoditi
                     brez odobrenja partije. Torej je tudi »vrtoglavo razpoloženje« prišlo iz neke
                     posebne šole in je moralo potekati po programu.</p>
                  <p>Truplo viniškega kaplana Salmiča še sedaj počiva v gozdu blizu Marijine
                     božjepotne cerkve na Žežlju nad Vinico. Ko se v sončnem sobotnem popoldnevu
                     zazremo od viniške cerkve proti Žežlju, nas objameta mir in lepota pokrajine.
                     Spomnimo se, da so nekdaj ljudje trumoma romali k Mariji na Žeželj. Prihajali
                     so tudi iz krajev onstran Kolpe. Marsikateri romar je del poti pretrpel po
                     kolenih. Komaj verjamemo, da se je na takem kraju mogel zgoditi tako krut
                     zločin. Najraje bi pozabili na Mavrlen, Brezovo Reber in podobne kraje, toda
                     vemo, da to ni mogoče. Vemo, daje treba resnico sprejeti, da nas bo
                     osvobodila.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Zapozneli takti revolucije – Št. Vid nad Ljubljano</head>
               <byline>Zbral in uredil </byline>
               <docAuthor>Tine Velikonja</docAuthor>
               <div type="div3">
                  <head>Uvod</head>
                  <p>Predvojna župnija Šentvid je bila med najbolj bogatimi in razvitimi v Sloveniji
                     in tradicionalno katoliška. V njej je bilo veliko trdnih kmetov, uspešnih
                     obrtnikov in prodornih izobražencev. V njihovem poslovnem ravnanju je
                     prevladovala protestantska etika, nenehna skrb za napredek in gmotni uspeh;
                     vendar ne v želji po uživaštvu, ampak s ciljem povečati kmetijo, razširiti
                     podjetje, širiti znanje. Družine so bile številne, velik pomen so pripisovali
                     šolanju. Mnogo otrok se je šolalo po ljubljanskih gimnazijah, velik del fantov
                     v Škofovih zavodih, nato pa na univerzi. Med obrtniki so bili številni predvsem
                     mizarji. Njihov sloves je segal prek meja. Delavnice in nastajajoče tovarne, ki
                     so delovale ali nastajale, so bile take vrste, da niso uničevale okolja, dajale
                     pa še dokaj spodoben kruh. Številnim krajanom je dajala zaslužek tekstilna
                     tovarna Štora, ki je svojim zaposlenim posvečala precejšnjo skrb. Tako je na
                     primer v začetku vojne razdelila delavcem zemljo, ki jo je bila nakupila za
                     nadaljnje širjenje, da so si na njej pridelovali zelenjavo. Na korekten odnos
                     vodstva tovarne do delavcev kaže tudi podatek, da v tovarni niti ob veliki
                     krizi v tekstilni industriji, ki je sprožila splošni štrajk, delavci v tej
                     tovarni niso štrajkali.</p>
                  <p>Šentviška župnija je imela bogato in razvejeno kulturno življenje s središčem v
                     prosvetnem domu, kjer so domačini pripravili do dvajset različnih prireditev na
                     leto.</p>
                  <p>Prišla je druga svetovna vojna in z njo okupacija. Nemci so pregnali ali zaprli
                     izobražence, tudi duhovnike, prepovedali vsako kulturno delovanje ter skušali
                     kraju nadeti nemški videz.</p>
                  <p>Zaradi bližine meje je bila v Šentvidu močna nemška posadka, ki je na samem
                     začetku neusmiljeno zatrla vse poskuse vstaje na svojem področju. Simbol
                     okupatorjeve krutosti sta postali goreča Rašica in ustrelitev talcev pod
                     šentviškim gozdom.</p>
                  <p>Leta 1943 je začelo prodirati spoznanje, da je za Nemce vojna izgubljena.
                     Čeprav so okupirani del Slovenije še držali trdno v rokah, se je ob
                     pričakovanem koncu vojne razmahnila dejavnost komunističnih terencev. Rajonski
                     odbor OF Šentvid je začel v letih 1943/44 pobijati ugledne, predvsem verne
                     krajane. V opravičilo so navajali sodelovanje z Nemci in ustanavljanje bele
                     garde. Obtožbe so bile neosnovane in izmišljene. Za sodelovanje z okupatorjem
                     so označili že, če je mizar naredil naročniku nemške narodnosti kos pohištva.
                     Seveda samo, če je šlo za človeka, ki so ga hoteli odstraniti.</p>
                  <p>Razglas rajonskega odbora OF prebivalcem zasluži, da ga objavimo. Nima datuma,
                     avtorji niso podpisani. Iz nadaljnjega pisanja bo razvidno, da v Šentvidu ni
                     bilo domobranske posadke, ker zaradi nemške obmejne enote ni bila potrebna.
                     Najbližja se je osnovala šele kasneje v Goričanah.</p>
                  <p>Vsem Slovencem Št. Vida in okolice!</p>
                  <p>Ko so po krivdi naših bivših narodnih voditeljev, izkoriščevalcev slovenskega
                     naroda ter petokolonašev okupatorji oholo zasedli slovensko deželo, so se isti,
                     ki so že za časa Jugoslavije čepeli ljudstvu na vratu, mu kakor vampirji pili
                     izmučeno kri, znašli takoj in se na moč pričeli prilizovati okupatorjem. To so
                     počenjali vse dve leti. Obenem so pa pričeli škiliti in vohati, kako bodo, ko
                     bo poginila fašistična zver, po starih metodah z bajoneti in pendreki ter s
                     pomočjo nesramnega izrabljanja vere zopet prišli na oblast. Tako so ustvarili
                     deloma z nasiljem, deloma s podkupovanjem in nesramnim izrabljanjem verskih
                     čustev in s pomočjo okupatorske oborožene sile belo gardo. Bela garda je
                     svojstven pojav v zgodovini Slovencev. Slovenci, znano Vam je predobro, koliko
                     bratske krvi je preteklo po zaslugi fanatičnih belogardističnih voditeljev, med
                     njimi mnogo kaplanov, Škrbcev in Križmanov in ostalih izmečkov slovenskega
                     naroda. Koliko slovenskih domov so požgali, koliko nedolžnih otrok pomorili in
                     koliko slovenskih žena, mož in mladincev ter deklet je bilo odpeljanih v
                     sužnost in umiranje od gladu. Tako so tudi na Gorenjskem hoteli ustanoviti in
                     jo še skušajo ustanavljati belo gardo nekateri izmečki slovenske družbe.
                     Posebno živahno je delovanje v Šentvidu in okolici. Zaenkrat naj obelodanimo
                     sledeče belogardiste:</p>
                  <p>Vrevc Franc, Poljane 58</p>
                  <p>Čamernik Henrik, Poljane 9</p>
                  <p>Polenšek Rok, Vižmarje</p>
                  <p>Kregar Jože, Vižmarje</p>
                  <p>Kregar Kari, Vižmarje 43</p>
                  <p>Bricelj Ivan, Vižmarje 21</p>
                  <p>Zgoraj omenjeni so imeli stalne zveze z ljubljanskimi belogardisti. Tako n. pr.
                     Magister Francem, znanim pijancem in lažnikom, Dolinarjem, katera prihajata
                     preko meje nemoteno, kadar hočeta, čeprav je vsem Slovencem prehod meje
                     nemogoč. Okupator prav dobro ve, komu in v kake namene dovoli prehod meje
                     nemoteno. Sestanke so imeli med drugim pri Bartel Doležal-ju.</p>
                  <p>Tem potom opozarjamo zadnjič vse zgoraj omenjene belogardiste in tudi tiste,
                     katere za enkrat nismo imenovali, da pod smrtno kaznijo takoj prenehajo z
                     vsakim delovanjem in shajanjem.</p>
                  <p>Od danes naprej imajo naši obveščevalni organi nalog, usmrtiti vsakega
                     belogardista, ki bo le še najmanj deloval pri beli gardi. Tudi lastniki hiš,
                     kamor bi se belogardisti začeli zatekati, bodo kaznovani s smrtjo. Vsem tistim
                     pa, ki ste doslej omahovali, kam bi, ali desno ali levo, ali pa vedno z
                     okupatorji, pa tole: Zadnji čas je, da priskočite napomoč. Slovenski narodni
                     vojski – torej OF z večjimi denarnimi zneski, hrano, obleko in obutvijo, kajti
                     skoro bo prepozno, ker dogodki vas bodo prehiteli!</p>
                  <p>Smrt fašizmu – svobodo narodu!</p>
                  <p>Osvobodilna fronta Slovenskega naroda</p>
                  <p>Rajonski odbor</p>
                  <p>Niso se podpisali, vendar pa je znano, kdo je odbor vodil in kdo so bili člani.
                     Vse niti so se pletle v šentviški lekarni. Napoved so uresničili, saj so bili
                     tega posla vajeni. Tri domačine z Gline, Nika Jovana, Jožeta Winklerja in
                     Franca Zibelnika, so ubili že poleti leta 1942, Henrika Čamernika s Poljan in
                     Roka Polenška iz Vižmarij jeseni 1943, Pavlo in Alojza Skalarja iz Mednega
                     pozimi 1944 in tako dalje. Ubili so tudi večino ljudi s seznama, razen zadnjih
                     dveh. Žal ni ostali samo pri teh, temveč so z uboji nadaljevali.</p>
                  <p>Leta 1991 so se šentviški farani oddolžili spominu pomorjenih in plošče z
                     njihovimi imeni vzidali na steno farne cerkve. Zasnoval jih je inž. arh. Jože
                     Kregar, ki je imel več sorodnikov med pobitimi, izdelal pa mojster Vodnik iz
                     Podutika. Zbranih je 54 imen. Na plošče so jih vklesali 51, za tri svojci niso
                     dali pristanka. Med žrtvami je samo ena ženska, Pavla Skalar. V župniji Šentvid
                     so komunisti in njihovi privrženci že med vojno izvajali revolucionarno pravo,
                     po katerem so odstranjevali svoje morebitne ideološke nasprotnike. Polovico so
                     jih pomorili pred letom 1945, samih civilistov. Vse kaže, da je bil odstotek
                     civilnih žrtev v župniji Šentvid daleč nad slovenskim povprečjem. Komunisti
                     niso upoštevali, da v njej ni vaških stražarjev in ne domobrancev. Ravnali so
                     se po revolucionarnem pravu in izbirali svoje ideološke nasprotnike in žrtve
                     med nevojaki.</p>
               </div>
               <div type="div3">
                  <head>Vsaka od 54 žrtev ima svojo srhljivo zgodbo</head>
                  <p>Nekaj jih je med njimi, ki zaslužijo posebno pozornost in za katere obstajajo
                     natančni podatki. Ob njihovi usodi bomo bolje razumeli, kakšen je bil tisti čas
                     in kako nevarno je bilo živeti po vesti. Podrobneje bomo opisali usodo
                     uslužbencev, župana, dijakov in študentov domobrancev. Največ bomo pisali o
                     prvem s seznama rajonskega odbora, ker spremlja njegovo smrt nekaj značilnih
                     okoliščin, ki nam nazorno prikažejo, v kakšnih časih smo živeli. Na poseben
                     način pa se izpričuje tudi odnos slovenskega človeka do mrtvih.</p>
               </div>
               <div type="div3">
                  <head>France Vrevc, 22. 10. 1898 – maj 1944</head>
                  <p>Pripoveduje sin dr. France Vrevc.</p>
                  <p>Moj oče je bil doma z Bleda. Bil je nezakonski otrok in je odraščal pri starih
                     starših. Kot najboljši učenec svoje generacije na blejski osnovni šoli je dobil
                     štipendijo barona Šveglja za šolanje na klasični gimnaziji v Ljubljani in jo je
                     uspešno končal leta 1916. Nato je bil vpoklican k vojakom. Ob koncu vojne je na
                     železniški postaji Bled–Jezero poveljeval skupini, ki je razoroževala vojake,
                     ki so se z vlaki vračali z italijanske fronte. Za oddano orožje so dobili
                     hrano. Orožje so uskladiščili v sokolskem domu na Bledu. Kasneje je oče
                     sodeloval kot prostovoljec pri bojih za severno mejo na Koroškem.</p>
                  <figure>
                     <graphic url="slike_z_15/z_15_12.png"/>
                     <head>Franc Vrevc</head>
                  </figure>
                  <p>Po koncu vojskovanja je nadaljeval študij na strojni fakulteti v Pragi in v
                     Ljubljani. Zaradi gmotnih razmer je sicer postal absolvent, ni pa diplomiral.
                     Službo si je poiskal v Ljubljani v Kemični tovarni v Mostah. Leta 1924 se je
                     poročil z domačinko z Bleda. Po poroki sta živela z mamo najprej v Ljubljani,
                     nato pa v Šentvidu. Leta 1929 je dobil oče vodilno mesto prokurista v
                     tekstilnih tovarnah Štora (danes Dekorativna in Rašica). Poleg tega je bil
                     upravni svetnik Pokojninskega zavoda v Ljubljani in član škofijske gospodarske
                     komisije.</p>
                  <p>V družini smo bili štirje otroci. Najprej smo živeli po najemniških stanovanjih
                     v Šentvidu. Tik pred začetkom druge svetovne vojne pa smo se preselili v
                     novozgrajeno hišo na Poljanah, ki so bile že takrat del Šentvida.</p>
                  <p>V začetku nemške okupacije, ko so Nemci pričeli izseljevati tudi na Gorenjskem,
                     smo se nekaj tednov skrivali pri znancih kmetih, dokler ni prvi val
                     izseljevanja prenehal.</p>
                  <p>Ko so med vojno zaprli mejo proti Ljubljani, je bil oče prisiljen zapustiti
                     službo v Stori, saj bi bil sicer ločen od družine. Novo zaposlitev je našel v
                     tovarni kovinske galanterije (danes KOT), katere lastnik je bil njegov
                     prijatelj J. Zevnik.</p>
                  <p>V službo se je vozil s kolesom in tako tudi 13. maja 1944. V Tacnu, na današnji
                     Kajakaški cesti, sta ga pričakala dva partizana. Odpeljala sta ga najprej v
                     bunker na Šmarni gori, nato pa prek smledniškega mostu na Osolnik, kjer je bil
                     zaprt na kmetiji pri Govekarju. Po nekaj dneh zasliševanja in mučenja so ga
                     umorili nekaj sto metrov pod sedlom med Osolnikom in Govejkom na poti, ki vodi
                     v dolino Hrastnice.</p>
                  <p>O očetovi aretaciji nas je prišel takoj obvestit g. Zevnik. Kmalu za tem smo
                     dobili očetovo pismeno sporočilo, da so ga odpeljali na zaslišanje in da se bo
                     kmalu vrnil. Takrat sem bil star deset let in hodil vsak dan očetu naproti po
                     poti, po kateri se je običajno vračal iz službe. Obhajala me je tesnoba. Ljudje
                     so me pomilovalno gledali, vendar so šli mimo mene brez besed. Ko pa očeta po
                     tednu dni ni bilo nazaj, nam je postalo jasno, da se je zgodilo nekaj strašnega
                     in da ga verjetno ne bomo več videli. Le občasno so prihajale o njem vesti, a
                     so bile med seboj nasprotujoče. Brat Marko je imel tedaj 18 let, sestra Metka
                     štirinajst, mlajši brat Andrej pa komaj dve leti.</p>
                  <p>Po končani vojni nas je nova oblast označila za družino narodnega izdajalca.
                     Predvsem mater, pa tudi nas otroke so zaničevali in poniževali. Kot prvo so nam
                     skojevci razbili vsa okenska stekla. Po nekaj tednih je hišo zasedel divizijski
                     štab; pobrali so nam vso opremo, celo kuhinjski pribor. Pustili so nam le
                     kuhinjo in eno sobo. Odselili so se oktobra istega leta in zapustili opustošene
                     prostore. Ostali smo brez rednih sredstev za preživljanje. Mama si je dolga
                     leta prizadevala, da bi dobila pokojnino po možu. Obenem je zahtevala sodni
                     proces. Z njim je hotela dokazati, da je bil oče ubit po krivem. Pisala je celo
                     na maršalat, od tam pa je dobila odgovor, da se prošnji ne ugodi. Značilno za
                     takratno dopisovanje je sporočilo šentviških oblasti Zavodu za socialno
                     zavarovanje:</p>
                  <p>Ljudski odbor Ljubljana</p>
                  <p>mestne četrti Št-Vid</p>
                  <p>dne 10. 1. 1946.</p>
                  <p>Za Vaša poizvedovanja z dne 18. 12. 1945, ... glede Vrevc Jerice, roj. 6. 2.
                     1903, stanujoče Poljane 58, podajamo sledeče: I/ Po rodu je imenovana Slovenka,
                     Kulturbund na našem področju, v kolikor je znano, ni imel pristašev. Glede
                     članstev v ostalih nemških organizacijah ni znanega ničesar. II/ Glede
                     zadržanja med okupacijo pripominjamo, da ona kot ženska ni sodelovala v
                     oboroženih formacijah. Vendar je sodeloval v takih njen sin, kot belogardist in
                     domobranec, ki je tudi zbežal. III/ Zadržanje napram osvobodilnemu gibanju: Tu
                     ni mogoče reči niti eno, niti drugo, če si je možno misliti, da je ona mislila
                     drugo, kot njen mož, ki je bil organizator bele garde in kot tak likvidiran od
                     partizanov 1944. Njeno zadržanje do ljudske oblasti danes je popolnoma
                     negativno. Volilne pravice ni imela. Očita neprestano, da se ji dela krivica,
                     ker se je likvidiralo moža, vendar je razumljivo, zakaj ne nastopi v tem
                     primeru dokaza resnice, kot je to že obljubovala. Na sina ne spominja, ko se je
                     boril proti osvoboditvi našega naroda.</p>
                  <p>Smrt fašizmu – svoboda narodu!</p>
                  <p>Za tajnico LO, Cirman Marija l. r.</p>
                  <p>Do leta 1946 o očetovi usodi nismo imeli nobenih zanesljivih podatkov. Takrat
                     pa so nam kmetje iz Sore in z Osolnika povedali za njegov grob. Na pot smo šli
                     mama, sestra, naša nekdanja gospodinja in jaz. Z vlakom smo se peljali do
                     Medvod, nato pa šli peš do kmeta Rožnika na Osolniku, ki je vedel za grob.
                     Očetovo truplo ni bilo pokopano, ampak samo zagrebeno, tako da so nekaj kosti
                     živali raznesle po okolici. Očeta smo prepoznali po obleki, čevljih in zobeh.
                     Posmrtne ostanke smo zavili in zložili v nahrbtnike in jih v velikem strahu
                     odnesli domov. Položili smo jih v kovinski zaboj in zakopali na vrtu. Šele po
                     dolgih letih smo očetove posmrtne ostanke pokopali na šentviškem pokopališču,
                     kjer danes leži poleg svoje žene. Še vedno pa kljub večkratnim prošnjam nismo
                     prejeli njegovega mrliškega lista.</p>
                  <p>Ob prekopu je njegove posmrtne ostanke pregledal tudi izvedenec sodne medicine
                     ter ugotovil, da je utrpel oče tik pred smrtjo več zlomov in tudi udarec z
                     ostrim predmetom v predel križnice. Umorjen je bil s strelom v tilnik.</p>
                  <p>Otroci smo vzdržali, mamo pa je živčno in telesno strlo. Izgubila je moža,
                     nikdar ni prebolela smrti najstarejša sina Marka. Pokojnino so ji priznali šele
                     dobro leto pred njeno smrtjo. Umrla je za srčno kapjo stara 53 let.</p>
                  <p>Otroci smo ostali sami brez zadostnih sredstev za preživljanje. Šentviška
                     partijska celica je predlagala zaplembo hiše, ki bi jo preuredili v otroški
                     vrtec. Nas pa so nameravali razdeliti po domovih. Proti temu je odločno
                     nastopil tedanji šentviški župan Štular, podprli pa so ga tudi nekateri
                     učitelji šentviške šole. Po tem dogodku se je odnos lokalne oblasti do nas
                     izboljšal. Vsi otroci smo doštudirali, kar pa ne bi bilo mogoče brez izdatne
                     pomoči našega strica Franca Zupana z Bleda. Ta je bil po očetovi smrti materi v
                     največjo oporo. Po njeni smrti pa je v veliki meri prevzel skrb za nas.</p>
               </div>
               <div type="div3">
                  <head>Marko Vrevc, 6. 5. 1926. – avgust 1945</head>
                  <p>Pripoveduje brat dr. France Vrevc.</p>
                  <p>Brat Marko, rojen leta 1926, je bil v družini najstarejši otrok. Obiskoval je
                     klasično gimnazijo v Ljubljani. Da bi lahko še naprej hodil v slovensko šolo,
                     je ostal tam tudi po 1941. letu. Stanoval je v Marijanišču. Maturo je opravil
                     leta 1944 z odliko. Po njej je ostal v Ljubljani. Na univerzo ni mogel, ker je
                     bila zaprta. Nekaj časa so ga preživljali družinski prijatelji. Zaradi zaprte
                     meje nismo imeli z njim skoraj nobenih stikov in ne vemo, zakaj je v začetku
                     leta 1945 pristopil k domobrancem. Domnevamo, da ga je k temu nagnila očetova
                     smrt. Maja se je umaknil na Koroško. Bil je vrnjen in zaprt v Škofovih zavodih
                     v Šentvidu. Marko Kremžar piše, kako je videl, da so brata pretepli le zato,
                     ker so našli pri njem rožni venec in svetinjico. Ob amnestiji je bil po
                     pripovedovanju zapornikov izpuščen skupaj z domačinoma Tonetom Jovanom in
                     Francem Riglerjem. Pri izhodu so jih pričakali domači terenci. Odvedli so jih
                     proti Pržanju, jih v gozdu pomorili in zakopali. Za grob ne vemo.</p>
                  <figure>
                     <graphic url="slike_z_15/z_15_13.png"/>
                     <head>Marko Vrevc</head>
                  </figure>
               </div>
               <div type="div3">
                  <head>Karel Erjavec, 3. 11. 1896 – 29. 6. 1944</head>
                  <p>Pripoveduje sin Frenk Erjavec.</p>
                  <p>Moj oče je imel uspešno mizarsko delavnico na Brodu. Imel je ugled, ker je bil
                     sposoben in pošten in so ga zato pred vojno izbrali za župana.</p>
                  <p>9. junija 1944 so Nemci odkrili komunistični bunker v osrčju Vižmarij v
                     gospodarskem poslopju pri Rženu. Tu se je kovala usoda domačinov. Našli so
                     namreč dokumente, ki so to potrjevali. Čez nekaj dni so mi gestapovci na
                     nogometnem igrišču vzeli kolo in naročili, naj pošljem ponj očeta. Nisem
                     razumel, kaj hočejo. Prosim sem strica, da me je spremljal. Domov si brez
                     kolesa nisem upal. Stricu so rekli, da hočejo banditi ubiti mojega očeta in še
                     nekaj drugih vaščanov. Ker je bil moj brat takrat pri partizanih, se mi
                     opozorilo ni zdelo resno in sem pač mislil, da nas hočejo preizkušati. Brat
                     Drago je namreč pobegnil iz nemške vojske.</p>
                  <p>Zjutraj sem prišel v delavnico brez kolesa in zamudil delo. Ko je oče opazil,
                     da nimam kolesa, me je vpričo vseh zaposlenih mahnil okrog ušes. Nisem mu ostal
                     dolžan in užaljen povedal, kaj se plete. Prepir je slišala mama in očeta
                     pregovorila, da je šel na gestapo.</p>
                  <figure>
                     <graphic url="slike_z_15/z_15_14.png"/>
                     <head>Karel Erjavec</head>
                  </figure>
                  <p>V Goljarjevi vili, kjer je bil štab, so mu pokazali seznam, zaplenjem v
                     bunkerju pri Rženu. Na seznamu ljudi, ki so bili predvideni za likvidacijo, je
                     bilo tudi očetovo ime. Vrnil se je domov prepaden in močno zamišljen in peš,
                     saj ni imel toliko moči, da bi se peljal.</p>
                  <p>Mama ga je nestrpno čakala. Šla sta v hišo, jaz pa sem vlekel na ušesa: »Res
                     je, kar je rekel Frenk. Na spisku imajo sedem Brodčanov, med njimi sem jaz,
                     brat France, Janez Skok, Maks Zupančič, Jože Dolinšek, Felc in verjetno tudi
                     moj brat Tine, ki je napisan kot Klajder (po domače). Mene imajo zapisanega kot
                     župana Karla. Svetovali so mi, naj se odselimo v Avstrijo in vzamemo orožje od
                     njih, da bi se branili. Odgovoril sem jim, da se ne čutim krivega. Nisem
                     organizator bele garde, kot piše na tistem seznamu, ki sem ga dobil na
                     vpogled.«</p>
                  <p>Čez teden dni so vdrli pozno ponoči v našo hišo na Brodu 10. Prišlo je
                     približno deset partizanov v uniformi. Pobrali so vse, kar je bilo količkaj
                     vredno, zlatnino, obleko. Celo moji dveletni sestri niso prizanesli. Partizanka
                     Vera Mrhar (Blaževa) ji je iz ust vzela dudko z besedami: »Tudi pri nas rabimo
                     take priboljške.«</p>
                  <p>Danilo se je že, ko so z zvezanimi, prvimi štirimi s seznama krenili proti
                     Mednemu in od tam naprej v gozdove pod Tehovcem. Priredili so proces, jih
                     mučili in pobili.</p>
                  <p>Po tistem se je zares ustanovila domobranska postojanka v Šentvidu; kasneje so
                     jo premestili v Goričane.</p>
                  <p>Ko je brat Drago, borec Kokrškega odreda, izvedel, kaj so napravili z očetom,
                     je pobegnil in se javil Nemcem. Vstopil je v domobranske vrste in pregovoril
                     tudi mene, čeprav sem imel komaj 16 let. Po hrabrosti mu nisem bil kos. Nekako
                     smo izvedeli, kje leži oče. Truplo, na katerem so bili vidni znaki mučenja, smo
                     pokopali na domačem šentviškem pokopališču 19. marca 1945.</p>
               </div>
               <div type="div3">
                  <head>Mihael Duhovnik, 29. 9. 1908 – 17. 3. 1944</head>
                  <p>Pripoveduje brat dr. Jože Duhovnik.</p>
                  <p>Brat Miha je bil po poklicu mizarski delovodja, zaposlen pa kot vodja prodaje
                     pri Roku Arharju. Partizani so ga odpeljali 15. marca 1944 zvečer s še dvema iz
                     Vižmarij, Jožetom Kregarjem in Martinom Cvrtnikom. V Seničici so vzeli Vinka
                     Kodra, po domače Tinčkovega, v Goričanah pa Franca Rožnika. Še isto noč so
                     prišli do Osolnika in tam ostali čez dan. Zvečer so nadaljevali pot do Krivega
                     Brda, vasi južno od Sv. Lenarta oziroma Luše, do hiše št. 1, ki gleda že v
                     Selško dolino. Na podstrešju te hiše so jih ponoči zasliševali, jim očitali
                     sodelovanje z gestapom, jih pretepali in jim skušali izsiliti priznanje. Od
                     daleč so jim kazali gestapovske legitimacije, ki naj bi bile njihove, niso pa
                     jim jih dali v roke. Zjutraj 17. marca so jih odpeljali na vojaško cesto, ki
                     vodi od Zminca na Blegoš. Po dveh kilometrih jim je Vinko Koder skušal
                     pobegniti, a so ga ustrelili. Sto metrov naprej so jim ukazali izkopati grob.
                     To so napravili temeljito, saj so izkopali ne samo zemljo, temveč tudi trdno
                     kamnino – kremenov konglomerat tako, da so napravili prostoren grob za vse
                     štiri. Nato so jim zvezali roke, jih postrelili, položili v grob ter jih
                     zagrebli.</p>
                  <figure>
                     <graphic url="slike_z_15/z_15_15.png"/>
                     <head>Mihael Duhovnik</head>
                  </figure>
                  <p>Angela Petrič, sestra Franca Rožnika, je iskala bratov grob. Šla je po sledi
                     mimo Osolnika in prišla do Krivega Brda prav do hiše št. 1.</p>
                  <p>Avgusta meseca leta 1945 sem šel z njo na Krivo Brdo še jaz in skušal izvedeti
                     od gospodarja Potočnika (po domače Jernaja), kje naj bi bili pokopani tisti, ki
                     so jih osumili sodelovanja z gestapom. Dolgo se je izvijal, končno pa le
                     povedal, da je njihov grob na ostrem ovinku na vojaški cesti na kraju, odkoder
                     se vidi nazaj na njegovo domačijo. Šla sva po poti in se ozirala nazaj, da bi
                     videla Jernajevo hišo oziroma skedenj, ki je zakrival samo hišo s te strani. Z
                     ostrega ovinka sva se povzpela na pot in tam opazila, da tla niso naravna,
                     ampak nekoliko razkopana. Našla sva tudi luknjo, ki jo je izkopala lisica, da
                     bi prišla do pokopanih, pa je popustila, ker je naletela na trdno kamnino. Ko
                     sva ocenila velikost groba, sva prišla do prepričanja, da je to res grob štirih
                     pokojnih.</p>
                  <p>Na ministrstvu za notranje zadeve sem imel sošolca pravnika Borisa Trampuža.
                     Poprosil sem ga, da mi priskrbi dovoljenje za bratov prekop. Po nekaj dneh mi
                     je sporočil, da lahko pridem ponj. Dovoljenje sem res dobil in ga izročil
                     svakinji Anici Duhovnik takoj, ko sem prišel domov. Pri njih sem stanoval od
                     julija dalje. Ko sem se drugi dan vrnil z dela, mi je povedala, da se je
                     dopoldne oglasil nekdo s krajevnega odbora OF in zahteval od nje, da mu
                     dovoljenje izroči. V strahu pred posledicami mu ga je dala.</p>
                  <p>Angela Petrič je prav tako prosila za dovoljenje za prekop brata Franca in ga
                     tudi dobila. Septembra meseca smo se pripravili na to, da odkopljemo Franca
                     Rožnika, pri tem pa prestavimo tudi bratovo truplo v kovinsko krsto, da bi ga
                     pozneje, ko bi dobili dovoljenje, lažje preložili v leseno. Nato smo grob
                     prekrili ter postavili lesen križ z datumom njegove smrti – 17. 3. 1944. Pri
                     tem smo našli tudi grob Vinka Kodra. Odkrili smo vdrtino na ozki stezi, ki je
                     vodila v hrib s poti na vojaško cesto. Danes tega kraja ne moremo več zaznati,
                     ker so napravili nove poti za izkoriščanje gozda, delno tudi zato, da zakrijejo
                     stare grehe.</p>
                  <p>Nečak Miha Duhovnik je po materini smrti 1969. leta dobil dovoljenje za prekop
                     svojega očeta, tako da smo ga prepeljali na pokopališče v Šentvidu, kjer počiva
                     skupaj s svojo ženo Anico.</p>
               </div>
               <div type="div3">
                  <head>Srečko Huth, 9. 6. 1907 – 15. 10. 1943</head>
                  <p>Pripoveduje Rok Aleš.</p>
                  <p>Gorenjec, rojen v Podkorenu, je bil od leta 1937 duhovnik in katehet v
                     Šentvidu. Po nemški zasedbi Gorenjske se je umaknil v Ljubljano. Nekaj časa je
                     bil oskrbnik farne podružnice Planina pri Šentjoštu nad Horjulom. Od tam je
                     imel stike z Gorenjsko in videl, kako primanjkuje duhovnikov. Odločil se je, da
                     bo deloval ilegalno. Ostal je na Planini, od tam pa hodil povsod tja, kjer so
                     ga potrebovali. Neke decembrske noči 1941 je celo maševal na Šmarni gori.
                     Skrivati se je moral pred Nemci in pred partizani.</p>
                  <figure>
                     <graphic url="slike_z_15/z_15_16.png"/>
                     <head>Srečko Huth (v zadnji vrsti tretji od leve) s šentviškimi fanti na izletu
                        pri Sv. Petru nad Begunjami 1940</head>
                  </figure>
                  <p>15. oktobra 1943 se je napotil na Koprivnik, da bi podelil prvo obhajilo
                     koprivniški mladini, in izginil.</p>
                  <p>Moja sestra je z družino živela na Jesenicah. Mož je delal v železarni. Imeli
                     so štiri otroke, sina Mirka in tri hčerke. Leta 1943 je bil fant vpoklican v
                     nemško vojsko. Odšel je raje v partizane. Nemci so se maščevali in vso družino
                     preselili v bližino Nürnberga. Z Mirkom sem ostal povezan in ga tudi štirikrat
                     obiskal kar v gozdu nad Sv. Križem. Ne bom pravil, kaj vse mi je pripovedoval.
                     V hosti so se morali izkazovati vsi in vemo kako.</p>
                  <p>Ko sva bila nekoč spet sama, me je zaupno vprašal: »Stric, ali poznaš kakega
                     duhovnika iz Šentvida, Hutha po imenu? Veš, da je bil nemški vohun. Tu naokrog
                     je hodil. Zadnjič so ga naši aretirali, ko je šel maševat na Koprivnik. Domačin
                     ga je peljal iz Bohinja na kmečkem vozu. Iz zasede sta ju ustavila dva
                     partizana, oblečena v gestapovsko uniformo. Hutha sta aretirala, kmetu pa
                     ukazala domov. Potem so ga obesili na drevo, spodaj zakurili in ga spuščali na
                     ogenj. Bil je že ves opečen, pa ni hotel ničesar priznati.</p>
                  <p>Toliko mi je ostalo v spominu, kar mi je govoril. Verjel sem mu, saj je bil
                     glavni terenec v jeseniškem kotu. Na vse skupaj sem pozabil. Ko pa so sedaj v
                     Šentvidu postavili spominske plošče med vojno pobitim in sem na njej prebral
                     ime tega duhovnika, me je to spodbudilo, da sem šel raziskovat na Koprivnik.
                     Ljudje bodo gotovo kaj vedeli.</p>
                  <p>Najprej je slabo kazalo. Domačini so se držali skrivnostno: »Jaz nič ne vem,
                     tega vprašajte, ja, tudi jaz nič ne vem – danes ni nikomur zaupati.« Tako sem
                     obredel nekaj hiš; povsod so me pošiljali naprej. Potem pa sem srečal starejšo
                     žensko, ki mi je le zaupala, da je bil res g. Huth ubit na Koprivniku. Kmet iz
                     tiste hiše da je vozil, da je bil spet pri oni hiši v gnoj zakopan, da so ga
                     potem od tam prekopali in prenesli ostanke v jamo, vendar premalo globoko in so
                     lisice izbrskale kosti. »Kje so pa zdaj, tega ne vem!«</p>
                  <p>»Gospa, vi vse veste, pa se bojite,« ji pravim. »Glejte, jaz vas ne poznam, vi
                     mene ne poznate, bi mi lahko kaj več zaupali.« »Ja, v tisto hišo pojdite ali pa
                     v ono, tam več vedo,« mi zaupa žena.</p>
                  <p>Tega dne nisem vsega izvedel, zato sem po nekaj tednih še enkrat poskusil.
                     Srečal sem može, se spustil z njimi v pogovor in mimogrede vprašal, ali kaj
                     vedo o duhovniku, ki so ga pobili partizani. Tako je eden od njih le
                     spregovoril: »Ja, nekaj vem, pa sem bil še otrok. Tudi jaz sem takrat čakal na
                     prvo obhajilo. Vidite, pri tej hiši je bil v gnoj zakopan. Še lani je sveča
                     gorela pri gnoju. Tisti, ki ga je pobil, se je hvalil, kako ga je na koncu
                     usekal s krampom po glavi in da je tedaj bevsknil kakor pujs. Tam gori na
                     skednju za vasjo so ga pa pekli in spuščali na ogenj. Pravijo, da je imel
                     hostij po žepih kot toče. Iz tega je nastala legenda, da je tisto leto na
                     Koprivniku padala tako debela toča, da je vse zeleno oklestila. Ljudje niso
                     imeli kaj za živino. Še sreča, da so bile živilske nakaznice.«</p>
                  <p>Pri cerkvi pa sem srečal staro ženico, ki mi je na moje poizvedovanje odvrnila:
                     »Nič ne skrbite! Huth je že v blagoslovljeni zemlji.«</p>
                  <p>Pa še enega gospoda sem naprosil, naj mimogrede, ko gre večkrat na Koprivnik,
                     kaj poizve. Pa mi je po nekaj tednih sporočil, da je dobil odgovor: »A zdaj še
                     ti brskaš? Že zadnjič je tu nekdo raziskoval. Ali ste kaj v zvezi?« »Ne, ne,
                     kar tako vprašam. Nekoč sem slišal o tem, pa sem se sedaj spomnil.« Opozoril me
                     je, naj ne poizvedujem več, ker je nevarno.</p>
               </div>
               <div type="div3">
                  <head>Polde Koman, 20. 10. 1927 – 30. 5. 1945</head>
                  <p>Pripoveduje sestra inž. Ljudmila Koman.</p>
                  <p>Ko so vsa ta desetletja šepetali o vročih mesecih leta 1945, se je neprestano
                     ponavljala zgodba o fantu iz Dravelj, ki so ga v taborišču v Kranju edinega
                     ustrelili pred vsemi. Podrobnosti so bile surove, izprijene, neverjetne. Zdelo
                     se je, da se hočejo pripovedovalci izživljati nad smrtjo nesrečnega fanta in
                     prikazati njegove morilce v preveč črni luči.</p>
                  <p>Kmalu smo izvedeli, da je bil to naš Polde. K domobrancem je šel mladoleten
                     zaradi sošolcev, ki se jim je pridružil. Oče se je jezil, pa ni nič pomagalo.
                     Že julija 1945 nam je sovaščanka povedala, kaj se je zgodilo. Od knojevca, ki
                     je bil zraven, je izvedela, da je prišel do Kranja in da so ga tam ustrelili.
                     Vrnjen je bil s transportom v torek, 29. maja. Domobrance, ki so bili
                     prepeljani skozi karavanški predor in prišli v Kranj, so iztovorili na
                     železniški postaji, jih peljali čez most in gnali po Jelenovem klancu navzgor,
                     skozi mesto in po cesti proti Golniku. Nekaj sto metrov naprej na desni strani
                     je bilo taborišče, približno tam, kjer stoji danes zavarovalnica, nasproti
                     porodnišnice.</p>
                  <p>Domobranec, ki je bil zraven, je povedal tole:</p>
                  <p>»Tisti torek, 29 maja, je bila že noč, ko smo prišli v taborišče. Posedli in
                     polegli smo kar zunaj po dvorišču. Zjutraj so nas spustili v barake. Komaj smo
                     se dobro namestili, so že začetli brskati po nahrbtnikih. Tega fanta z očali od
                     prej nisem poznal. Postal sem pozoren, ko je nastala na lepem okrog njega gneča
                     in zaslišal vpitje partizanov, da so našli municijo. Eden od njih ga je začel
                     kar s pištolo tolči po obrazu in mu izbijali zobe. Potem so ga odpeljali. Kaj
                     so dobili pri njem, nismo videli. Tisto prvo je bilo, da naboj za brzostrelko,
                     pozabljen med perilom, ali pa so mu ga podtaknili. Kasneje so nekaj govorili o
                     prazni granati, ki da si jo je priredil za posodico. Pištolo so si izmislili
                     partizani.</p>
                  <p>Zvečer zbor. Postrojili so nas v dve vrsti, precej narazen druga od druge. Na
                     povelje smo posedli. Pripeljali so fanta. Roke je imel zvezane na hrbtu z žico.
                     Bil je brez očal. Njegovi črni lasje so se lepili na čelu od strjene krvi.
                     Moral se je plaziti po sredini špalirja od vzhoda na zahodno stran in nazaj. Za
                     njim je stopal partizanski oficir, postaven, močan, temnejši. Zdi se, da je bil
                     komisar, saj smo tudi kasneje videli, kako je vse skakalo okrog njega, brž ko
                     se je prikazal. Spominjam se, da je imel na sebi angleške jahalne hlače,
                     značilno prešite. Škornje je imel tako pološčene, da so se svetili. Mračilo se
                     je že, vendar sem vse dobro videl, saj sem sedel le nekaj metrov proč. Omenjeni
                     oficir je držal v rokah nemško strojno puško. Imela je velik nabojnik za kakih
                     dvajset nabojev. Menim, da so imeli Rusi ravno to puško za model, ko so
                     napravili brzostrelko tipa kalašnikov. Fantu je ukazal, naj se uleže na trebuh.
                     Igral se je s puško, divje repetiral in premikal vzvode, kot da se je nekaj
                     pokvarilo, potem pa izstrelil v zrak dva ali tri strele. Končno je hladnokrvno
                     naperil cev proti fantovemu tilniku in spustil rafal. Slišalo se je, kot da je
                     zavrela kri, ki je brizgnila iz ran. Telo je negibno obležalo.</p>
                  <p>Prisotni domobranci smo pretreseni opazovali, kaj se je zgodilo. Saj smo
                     vedeli, da so ti ljudje vsega zmožni, vendar ... Nobenega skrivanja, obredni
                     umor, brez strahu pred odkritjem dejanja. Oficir je nato vabil ostale, naj se
                     prostovoljno javijo, da bo še nje ustrelil. Seveda se ni nihče oglasil. Nato je
                     dodal, da nič zato, saj vseeno to še vse čaka.«</p>
                  <p>Taka je zgodba enega od prisotnih. Nekateri trdijo drugače, da je bilo ponoči,
                     in to med 29. in 30. majem. Oficir, ki ga je ustrelil, je bil po pripovedovanju
                     Milana Zajca doma z Vrhnike in se je kot partizan boril na Primorskem.</p>
                  <p>Truplo so pustili ležati. Zjutraj je prišel v taborišče komandant. Prijezdil je
                     na konju v lepi partizanski uniformi. Spremljal ga je velik pes, ki je začel o
                     vohavati bratovo truplo. Komandant je cinično siknil: »Čudno se mi zdi, da pes
                     hoče vohati izdajalsko kri.« Sprva je ukazal, naj truplo vržejo v latrino,
                     potem pa, naj ga pokopljejo. Na severozahodnem koncu taborišča je bil topolov
                     drevored in tam so domobranci izkopali jamo in ga zagrebli.</p>
                  <p>Še preden smo izvedeli, da so Poldeta ubili, moralo je biti junija, so prišli k
                     nam domači partizani, preiskali in premetali vso hišo ter pobrali vse, kar je
                     bilo njegovega: rojstni list, vsa spričevala, pisma, fotografije, obleke,
                     čevlje, skratka, hoteli so izbrisati vsako sled za njim. Tudi okupatorji tega
                     niso delali.</p>
               </div>
               <div type="div3">
                  <head>France (1917–1945) in Rafko (1919–1945) Kregar</head>
                  <p>Pripoveduje sestra Cilka Kregar.</p>
                  <p>Živeli smo v Zapužah pri Dravljah. V družini nas je bilo sedem otrok. Brat
                     Stane je postal duhovnik in se uveljavil kot akademski slikar, France in Rafko
                     pa sta izgubila življenje po koncu vojne in sta njuni imeni vklesani na steni
                     šentviške cerkve.</p>
                  <figure>
                     <graphic url="slike_z_15/z_15_17.png"/>
                     <head>France Kregar</head>
                  </figure>
                  <figure>
                     <graphic url="slike_z_15/z_15_18.png"/>
                     <head>Rafko Kregar</head>
                  </figure>
                  <p>France se je izučil za krojača pri Jožetu Arharju v Vižmarjah in delal pri njem
                     do nemške okupacije l. 1941. Nato se je zaposlil pri krojaču Celarcu v
                     Dravljah. Ob italijanskih racijah leta 1942 je čakal doma, da pride na vrsto.
                     Našo hišo so slučajno zgrešili. Vse, ki so jih pobrali, so odpeljali v
                     Gonars.</p>
                  <p>Kmalu nato je prejel anonimno grozilno pismo z zahtevo, da se mora javiti
                     partizanom. Ker je slutil, da ga čaka likvidacija, si je napravil za čez noč
                     skrivališče v domači hiši.</p>
                  <p>Ker tako ni šlo, je leta 1943 stopil k domobrancem. Zaposlili so ga kot krojača
                     v delavnicah na Srednji tehniški šoli v Ljubljani. Prebival je še vedno doma,
                     tja pa je hodil na delo. Z drugimi je šel na Koroško, od tam pa bil vrnjen v
                     Škofove zavode. Kako je bilo z njim, nismo nikdar izvedeli.</p>
                  <p>Bil je zelo mirne narave, zaveden katoliški fant, za politiko se ni zanimal in
                     je želel, da gre vse skupaj mimo njega. Vedel je za sestanke, ki so jih imeli
                     sosedje komunisti, pa ni nikogar izdal.</p>
                  <p>Rafko je bil dve leti mlajši od Franceta. Končal je srednjo keramično šolo v
                     Ljubljani. Za ta poklic je bil nadarjen in kot keramik zelo cenjen. Zaposlil se
                     je pri pečarju Pirnatu na Viču, ki je izdeloval keramične izdelke za kmečke
                     peči in kamine. Bil je bister fant in ga je zanimalo vse. Tako se je družil s
                     študentom medicine Francem Riglerjem, ki je s starši živel blizu nas. Ujemala
                     sta se v vsem. Študent je vedel več in mu veliko povedal o zablodah
                     komunizma.</p>
                  <p>Tudi Rafko je dobil pismo, naj gre v partizane, z grožnjami, kaj se bo zgodilo
                     z njim. Zato je šel med prvimi fanti v Dravljah k domobrancem. Nekaj časa je še
                     stanoval doma, bil nekaj časa v Višnji Gori, nato pa šel leta 1944 v Cerklje
                     pri Kranju. Z drugimi je ob koncu vojne odšel na Koroško v dobri veri, da se
                     kmalu vrne. Vrnjen je bil v Škofove zavode tako kot France. Sosed Jože
                     Borštnar, ki je bil partizan in stražar v taborišču, nam je prišel kmalu
                     povedat, da je govoril z njim. Da je brat lačen in prosi pomoči. Mama je
                     pripravila majhen paket, vendar dvomim, da ga je dobil. Drugič se je Jože
                     oglasil za praznik sv. Petra in Pavla 29. junija z besedami: »Danes so vašega
                     Rafkota peljali v Kočevje na prisilno delo.« Od takrat se fant ni več oglasil
                     pri nas. Da naših dveh ne bo nazaj, smo spoznali kmalu. Nismo bili med tistimi,
                     ki so upali in se tolažili, da so njihovi fantje tam v skritih taboriščih in
                     kopljejo rove. Še leta smo slišali tako govoriti partizanske ljudi. Mi smo ju
                     nosili v srcih in čutimo, da ležita poleg našega Staneta, čeprav sta ostala v
                     Rogu. V veliko uteho in zadoščenje nam je, da ju je farna šentviška cerkev
                     sprejela k sebi in sta njuni imeni vklesani na ploščah, pritrjenih na cerkveni
                     zid.</p>
               </div>
               <div type="div3">
                  <head>Zaključna beseda</head>
                  <p>Dr. France Vrevc</p>
                  <p>Nekaj posebnega je zakasnela revolucija v tistem delu šentviške fare, ki je
                     pripadal Nemcem. S kar dveletno zamudo so začeli terenci s pomočjo peščice
                     partizanov, ki so se gibali po Polhograjskih Dolomitih na Škofjeloškem
                     hribovju, pobijati ugledne domačine.</p>
                  <p>Morda je šlo za prebujanje aktivistične dejavnosti zaradi občutka, da so
                     zaspali. Od povsod naokrog so prejemali vesti o partizanskih zmagah in morali
                     so imeti slabo vest, ker se niso lotili pravih akcij, ampak se samo sestajali,
                     trosili lističe in pisali razglase. Drugi od takih nagibov naj bi bila želja,
                     da se znebijo ljudi, ki nekaj imajo, v upanju, da bodo njihovega premoženja
                     deležni tudi sami. Kot zadnje pa je šlo za izprijenost ljudi, ki so dočakali
                     svoj trenutek, in je mesijanska ideologija, ki je obljubljala raj na zemlji,
                     dopuščala, da so lahko razvili in uresničili temne strani svoje narave in
                     nekaznovano zagospodarili nad življenjem in imetjem svojih sosedov.</p>
                  <p>Spoznali smo usodo nekaterih žrtev, ki so zapisane na obeležju na šentviški
                     cerkvi. Iz zgodb je razvidna temeljna dilema tedanjega časa. Potrebno se je
                     bilo opredeliti. In ker je revolucionarna levica izhajala iz predpostavke: kdor
                     ni z nami, je proti nam, je to čas, ki predstavlja temno stran slovenske
                     zgodovine. Redki so bili primeri, ko je Slovenec prostovoljno in iz osebnega
                     koristoljubja sodeloval z nemškim ali italijanskim zavojevalcem.</p>
                  <p>Primeri mnogih žrtev nam kažejo, da je šlo za poštene in pokončne ljudi ter za
                     zavedne Slovence. Toda mislili so s svojo glavo in sprevideli komunistično
                     prevaro. S tem je bila njihova usoda odločena. Mnogi so padli kot žrtve
                     revolucionarnega terorja že med vojno, čeprav so bili civilisti in so
                     revolucionarje ogrožali le s tem, da so imeli pomisleke glede komunističnega
                     početja. Spet drugi so se v želji aktivno poseči v dogajanje in preprečiti
                     namere levičarjem združili pod okriljem domobranskih enot. Tudi slednje je
                     večinoma čakala žalostna usoda. Njihove grobove svojci obiskujejo v Kočevskem
                     Rogu, Hrastniškem hribu in še na mnogih krajih, za grob prenekatere žrtve pa
                     sploh ne vemo.</p>
                  <p>Sorodniki smo pričujoče zgodbe zapisali v upanju, da bodo mrtvim v spomin in
                     živim v opomin. So naš prispevek k osvetljevanju resnice, ki je prvi pogoj za
                     spravo med slovenskim narodom.</p>
               </div>
            </div>
            <div type="div2">
               <head>V ognju groze plapolam</head>
               <docAuthor>Tine Velikonja</docAuthor>
               <div type="div3">
                  <head>Vas pod Slivnico</head>
                  <p>Grahovo, naselje ob Cerkniškem jezeru, se tako privija ob pobočje Slivnice, da
                     se njegov severni del že položno dviga v strmino. Prebivalci so bili in so še
                     sedaj na slabem glasu, morda po krivici, podobno kot ljudje iz bližje
                     Žerovnice. Vas se ne razlikuje od premnogih na Notranjskem, njeno ime pa ima v
                     zgodovini državljanske vojne v Sloveniji posebno vlogo. Tam je 24. novembra
                     leta 1943 v hiši sredi vasi zgorelo petintrideset mož in fantov, med njimi
                     enaindvajsetletni pesnik France Balantič. Predvsem zaradi njegove smrti, ki ne
                     bo nikdar do konca pojasnjena in bodo zato prihajale na dan nove domneve in
                     trditve, celo najbolj absurdne in hudobne, bo Grahovo pričalo o tistem času na
                     poseben način, drugače kot Grčarice ali Turjak. Pričalo bo o krhkosti telesa
                     kot nosilca duha, o čudežu, po katerem se iz genetske gmote dvomilijonskega
                     naroda rodi pesniški genij, in o nasilju, ki ta božanski dar mimogrede potepta,
                     ne da bi se sploh zavedalo, kaj se je zgodilo.</p>
                  <p>Površno gledano, je zgodba kratka. Tri partizanske brigade, ki so skupaj štele
                     nekaj nad tisoč borcev, so napadle izpostavljeno in neutrjeno postojanko s
                     petinsedemdesetimi domobranci. Hišo in cerkev z zvonikom, kjer je del branilcev
                     vztrajal do konca, so napadalci po štirinajsturnem boju zažgali. Branilci so
                     umrli v boju ali v ognju goreče hiše in zvonika, tiste, ki so se že prej
                     predali, pa so postrelili in pometali v ogenj.</p>
                  <p>Tudi scena celotne drame je preprosta. Presihajoče jezero, napolnjeno do vrha,
                     po sredi vasi deželna cesta z Rakeka proti Blokam in Loški dolini, nanjo se
                     stekata stranski cesti z Gornjega Jezera in Blok. Na križišču vzporedno z
                     glavno cesto velika Jankotova hiša, po lastniku so ji rekli tudi Krajčeva ali
                     kar Na vagi. Glavni vhod na južni strani ob glavni cesti, v njej spodaj
                     trgovina s skladiščem, zgoraj mostovž in sobe, v katerih je prebivala večina
                     posadke. Pred hišo spredaj vaga za tehtanje voz in njihovega tovora. Nasproti
                     hiše na drugi strani ceste cerkev z zvonikom. Last Krajčevih je bila tudi hiša
                     na južni strani ceste, Matjaževa, v njej so stanovali, in hiša, kjer so imeli
                     pisarno. Posadka je imela v njej kuhinjo in pisarno.</p>
                  <p>Dodajmo še, da so nebo prekrivali grozeči oblaki, veter se je neprijazno podil
                     okrog hiš, po tleh pa so ležali ostanki mokrega snega, ki ga je nametlo
                     prejšnji dan.</p>
                  <p>Balantič je prišel v Grahovo kot vaški stražar marca 1943 s Kremžarjem, potem
                     ko se je komaj opomogel po Gonarsu:</p>
               </div>
               <div type="div3">
                  <head>Svoboda</head>
                  <p>Tovariš, čuj, nikar ne sej več kvant, </p>
                  <p>postani resen, kmalu bom umrl,</p>
                  <p>zavil v odejo in oči zaprl, </p>
                  <p>morda nocoj še, ti veseli fant.</p>
                  <p>Nikar se s tako grozo mi ne smej, </p>
                  <p>oči imaš kot dva velika novca, </p>
                  <p>za mrežo tu se delaš pustolovca, </p>
                  <p>pa se bojiš svobode, cest brez mej.</p>
                  <p>Razumeš? Saj nekje pač mora biti,</p>
                  <p>– vem, da umiraš tudi ti po njej – </p>
                  <p>nekje se je najedel bom do sitega.</p>
                  <p>Nekje ... Kjer bo lahko mi pozabiti </p>
                  <p>podobo matere, sestra in prej </p>
                  <p>še doma se kadečega, razritega.</p>
                  <p>Po kapitulaciji Italije je šel skozi hude preizkušnje, bil v skupini, ki se je
                     pod Kremžarjevim vodstvom rešila iz obkoljene hiše v Pudobu, v prvi polovici
                     novembra pa ga spet najdemo v Grahovem.</p>
               </div>
               <div type="div3">
                  <head>Domobranska postojanka na osvobojenem ozemlju</head>
                  <p>Ne bomo se ustavljali in protestirali zaradi nesorazmerja med številom
                     napadalcev in branilcev, ki ni zadnjim dajalo nobene možnosti, pač pa ob
                     vprašanjih, ki se grmadijo od vsega začetka slovenskega protikomunističnega
                     upora. Ne zastavljamo si jih prvič in ponavljali jih bomo, dokler bo
                     potrebno.</p>
                  <p>Govoriti bo treba o začetku. Zakaj so bile postojanke vaških straž med seboj
                     tako slabo povezane, zakaj ni bilo v vojaškem vodstvu prave hierarhije in se ni
                     natančno vedelo, kdo poveljuje in kdo mora ubogati? Res je, da Italijani tega
                     niso dovoljevali, ker so hoteli imeti vaške straže šibke in nepovezane, s tem
                     pa popolnoma odvisne.</p>
                  <figure>
                     <graphic url="slike_z_15/z_15_19.png"/>
                     <head>Prosvetno društvo Grahovo leta 1940. V sredini dekan Alojzij Wester, na
                        skrajni levi bogoslovec Vinko Šega, zraven pomešani njegovi štirje bratje.
                        Tretji z desne brat Alojz, ki je umrl v italijanski internaciji. Drugi so
                        ali umrli ob napadu na Grahovo ali pa so bili kot domobranci vrnjeni iz
                        Vetrinja in jih ni bilo domov.</head>
                  </figure>
                  <p>Vse lepo in prav, a koga so za kakršnokoli dovoljenje vpraševali partizani?</p>
                  <p>Raziskati in oceniti bo treba, kako je bilo mogoče, da ob kapitulaciji Italije,
                     na katero je bilo treba računati vsaj ob Badogliovem puču, niso bili opozorjeni
                     naprej. Poveljniki so imeli v zapečatenih kuvertah nesmiselno navodilo, naj se
                     zberejo na Turjaku in čakajo Angleže, namesto zahteve in navodil o prevzemu
                     oblasti. Kot prvo bi morali predajajočo se okupatorsko vojsko za vsako ceno
                     razorožiti in preprečiti, da bi se orožja polastili partizani, Če bi se
                     Italijani branili, bi bilo treba streljati.</p>
                  <p>Kako, da niti takrat niso delovali povezano in so se pustili premagovati
                     partizanskim brigadam, ki so uničevale eno postojanko za drugo, čeprav je bilo
                     9. septembra 1943 vaških stražarjev enkrat več kot nasprotnikov. Vemo zakaj:
                     bili so branilci in ne napadalci. Kljub temu pa bi moralo vodstvo predvideti
                     vse možnosti in se seveda nanje pripraviti.</p>
                  <p>In končno tisto najpomembnejše, kako, da se jim vsaj takrat ni posvetilo, da se
                     dogodki razvijajo v njih škodo. Kako je mogoče, da so si zatiskali oči pred
                     mednarodnim položajem, ki je celo slepcu napovedoval, da bodo slovenski
                     protikomunisti ob zmagi zaveznikov, ki se je že napovedovala, ostali na
                     cedilu.</p>
                  <p>Res je, sodelovanje z okupatorjem je bilo izsiljeno. Vsakdo se ima pravico
                     braniti, tudi pred lastnim bratom. Vendar ne bi smeli biti tako uverjeni, da se
                     bo zahodnim zaveznikom dalo to dopovedati. Da slovenski protikomunisti niso
                     pravi zavezniki, se je najbolj zavedal okupator. Teh zaveznikov po sili ni niti
                     cenil, še manj, da bi jih imel rad. Nezaupanje in antipatija sta bila
                     obojestranska. Čeprav so Italijani vedeli, za kaj gre, so ob svoji kapitulaciji
                     raje oddajali orožje partizanom kot vaškim stražarjem. Njihovi topničarji so
                     celo pomagali pri napadu na Grčarice in Turjak. Tudi poveljniki nemških enot so
                     se ob koncu vojne ponekod dogovarjali, da predajo domobrance, če bi jim
                     partizani za nagrado zagotovili varen odhod.</p>
                  <p>Grahovo simbolno govori o nemoči slovenskega protikomunističnega upora. Kakor
                     so v Jankotovi hiši skoraj brez glasu zgoreli njeni branilci, tako je ob koncu
                     vojne padala pod rabeljskimi streli v jaške in brezna skoraj celotna
                     domobranska vojska. Zanašala se je na prikrita nasprotja med zavezniki. Ta so
                     izbruhnila, ko je bilo vojne konec. Edini, ki so zares vedeli, kaj hočejo, so
                     bili komunisti. Prigrabili so si nagrado in se z železno zaveso ogradili od
                     svobodnega sveta. Samo nje lahko štejemo za resnične zmagovalce prvega dela
                     druge svetovne vojne. Čeprav se je v njej demokracija borila proti
                     totalitarizmom, se je taktično povezala z enim, da bi lahko premagala druga
                     dva. Končalo pa se je tako, da je uspelo komunistom pobrati ves plen in
                     preživeti skoraj petdeset let. Niso ga uničile sovražne vojske, pred katerimi
                     je strašil svoje prebivalstvo in žugal svobodnemu svetu, ampak se je sesul od
                     znotraj, ker ni bil zmožen nositi življenje.</p>
                  <figure>
                     <graphic url="slike_z_15/z_15_20.png"/>
                     <head>Prihod novomašnika Vinka Šega v Grahovo 4. julija 1943. Levo del Krajčeve
                        hiše, na desni hiša, v kateri je bila ob napadu domobranska kuhinja in
                        pisarna. Zadaj Slivnica.</head>
                  </figure>
                  <p>V metež državljanske vojne se je tako zapletel mladi pesnik, ki v tej vojni ni
                     imel kaj iskati. Res pa je, da se je zavestno pridružil branilcem demokracije
                     in evropske kulture, čeprav ne tako odločno kot prijatelj France. Ko spremljamo
                     njegovo usodo in prebiramo njegove pesmi, vseeno ne moremo spregledati
                     dvojnosti, razklanosti med besedo in dejanji. Kot da je ta zunanji svet zanj
                     nekaj navideznega, čeprav nujnega in ga je treba upoštevati, tisto resnično pa
                     je notranje življenje, notranji ogenj. Balantič ne bi mogel napisati pesmi, kot
                     so Hej brigade, Samo en cvet ali Oče, mati, bratje in sestre.</p>
               </div>
               <div type="div3">
                  <head>Doma</head>
                  <p>Kako doma je dobro in lepo, </p>
                  <p>vsi dnevi nosijo klobuk po strani, </p>
                  <p>dekletu sladki zlezli so v glavo, </p>
                  <p>da sanja le o svatbi razigrani.</p>
                  <p>Pa kaj bi ne! Njen oče dom popravil, </p>
                  <p>pobelil vnovič izbe za sprejem, </p>
                  <p>zdaj le še čaka, da bi me pozdravil, </p>
                  <p>da jaz kot dedič mu oči zaprem.</p>
                  <p>Tovariš, daj, s pestjo me daj po glavi! </p>
                  <p>Kam raste sen, saj skoraj sem pozabil, </p>
                  <p>da sem preklet kot ves moj borni rod.</p>
                  <p>Ne bom je zrl v nevestini opravi,</p>
                  <p>očeta so zagrebli ji na Rabu</p>
                  <p>in jaz nekoč segnil bom bogve kod.</p>
               </div>
               <div type="div3">
                  <p>Zgodbe o Grahovem iščejo pesnika med branilci v obkoljeni hiši sredi vasi, a ga
                     ne najdejo. Zdi se tako, kot da vsakokrat zapusti oder, še preden se dvigne
                     zavesa. Pač pa se nam na tej poti po njegovih skoraj zabrisanih sledeh vedno
                     bolj jasno riše podoba njegovega prijatelja Franceta Kremžarja kot mladega
                     človeka silnega duha in volje.</p>
                  <p>Nemška ofenziva v drugi polovici oktobra in začetku novembra 1943 je bila za
                     partizane bolj nevarna kot roška poleti 1942, saj jih je izrinila na rob
                     Slovenije. Za prebivalstvo ni bila tako katastrofalna. V tem pogledu so bili
                     Italijani hujši okupator kot Nemci. Ob nemški ofenzivi niso gorele slovenske
                     vasi, padali talci in niso tisoči ljudi pristali na Rabu. Partizanske brigade
                     so se osule na slabo polovico. Večina prisilnih mobilizirancev se je razbežala,
                     a vojaško jedro je ostalo. V spominih Staneta Semiča–Dakija beremo, kako so se
                     brigade ob ofenzivi reševale v Javornike in Snežnik (Najboljši so padli, 1971,
                     3, 64–73), potem kljub prihajajoči zimi šle nad Grahovo, čez deset dni uničile
                     domobransko postojanko v Velikih Laščah in bile zaustavljene šele v Kočevju. Z
                     Grahovom opravi na hitro. Iz zgodb, ki jih bomo objavili, bo postalo jasno, da
                     niti ni vedel ali pa je pozabil, kako je potekal napad, čeprav je brigadi, ki
                     je napadala, poveljeval. Zdi se, da se je tako skopo in po svoje razpisal, ker
                     je podrobnosti pozabil, imel pa tudi slabo vest. Zmagovalci se niso razdivjali
                     samo nad zajetimi branilci, ampak tudi nad civilisti, ki so jih pobirali po
                     hišah. Bolj se je razgovoril Franci Strle v kroniki o Tomšičevi brigadi (F.
                     Strle, Tomšičeva brigada 1943, 530–542, Naša obramba, 1989). Če upoštevamo, da
                     je bila popolna tema, je presenetljivo, da je prišel do tako podrobnih
                     podatkov. Ko pa seveda primerjamo njegovo pisanje s tistim, kar so povedale
                     naše priče, ne moremo spregledati, kako po domače so se pisale partizanske
                     kronike in so zato bolj zbirka pravljic za lahko noč kot zgodovina.</p>
               </div>
               <div type="div3">
                  <head>Če se bojite, se pa umaknite!</head>
                  <p>Kremžar je vedel, kako šibek je njegov položaj in da ga ni mogoče primerjati s
                     tistim pred kapitulacijo Italije. Prej je bila v Grahovem postojanka v srcu
                     Notranjske, vpeta v mrežo drugih naokrog. Niso bile močne, vendar oprte na
                     italijanske posadke. Zdaj so bili Loški Potok, Loška dolina in Bloke
                     izpraznjeni. Vedelo pa se je, da je v snežniških gozdovih ostalo vsaj tisoč
                     dobro oboroženih partizanov, ki so po končani nemški ofenzivi spet povezali
                     svoje razkropljene in oskubene enote in je bilo Grahovo zanje kot naročeno, da
                     spet pokažejo svoje mišice.</p>
                  <p>Morda ni računal, da se bo nadnje spravila takšna sila, in vseeno upal, da bo
                     dobil zadostno in pravočasno pomoč. Kot kaže, pa je sklenil ostati za vsako
                     ceno. Dovolj mu je bilo umikanja. Grahovo je zapustil ob kapitulaciji Italije,
                     se rešil iz obroča v Pudobu, zavit v črnino noči in zaveso megle, bežanja mu je
                     bilo skratka dovolj. Čutil je, da varuje te vasi pod Slivnico in da si je
                     pridobil pri prebivalcih ugled in zaupanje. Da bi zbežal ob prvi nevarnosti, se
                     mu je zdelo nevredno pravega vojaka.</p>
                  <p>Francetov brat Marko po svoje potrjuje našo domnevo:</p>
                  <p>Te dni sem listal po Balantičevih pesmih, v knjigi, ki je izšla v domovini
                     (Temni zaliv Franceta Balantiča, F. Pibernik). Pogled mi je obstal na opombah,
                     ki sem jih pri prvem branju verjetno spregledal, ker niso bistvene za
                     doživljanje Francetove poezije. Niso pa brez pomena za razumevanje in za
                     točnost zgodovinskega okvira, ki ga predstavljajo dogodki ob njegovi smrti.</p>
                  <p>Tole sem bral pod zapiskom 23. 11. 1943.: »Kremžar bi se s celotno posadko
                     moral v mraku umakniti, a povelja nadrejenih ni izpolnil.«</p>
                  <p>Prepričan sem, da avtor Balantičeve kronologije povzema to mnenje, ki ga izraža
                     kot dejstvo, po virih, ki jih je imel na razpolago. Vendar gre za trditev, da
                     je France Kremžar odgovoren za grahovsko tragedijo, ki po svojem pomenu presega
                     razsežnost poraza ene od domobranskih posadk. Ni moj namen polemizirati ne s
                     piscem ne z vojaškimi strokovnjaki, ki so pred leti pisali o zgrešeni obrambni
                     taktiki grahovske posadke. Ker morem o stvari vsaj deloma pričati, menim, da je
                     moja dolžnost opozoriti bodoče zgodovinarje, naj dogodke preverijo, preden jih
                     predajo zanamcem kot dejstvo.</p>
                  <p>Brat France je bil nekaj dni pred smrtjo v Ljubljani na domobranskem
                     poveljstvu, kjer je, kot nam je povedal, prosil za nekaj težkega orožja in za
                     navodila glede verjetnega partizanskega napada. Orožja ni dobil, štabni
                     častnik, katerega imena ne bom napisal, ker me spomin lahko vara, pa mu je
                     rekel: »Če se bojite, se pa umaknite!« Ker ni mogel čakati na širši posvet, se
                     je vračal v postojanko praznih rok in tudi brez povelja za umik. Sklenil je, da
                     se bo posvetoval s poveljnikoma domobranskih posadk na Rakeku in v
                     Cerknici.</p>
                  <p>To vem, ker se je ob povratku na Notranjsko ustavil za nekaj minut doma, da je
                     voščil mami za god, kar je opravil na vrtu pred hišnimi vrati. Ni vstopil, ker
                     se je bal, da ga bo prehitel sneg, ki je že naletaval. Bil je zaskrbljen in na
                     očetovo vprašanje je v nekaj stavkih povedal, kar sem napisal. Poslovili smo
                     se. Ker nas je zanj skrbelo, smo o tem govorili še po njegovem odhodu in mi je
                     stvar ostala živo v spominu.</p>
                  <p>Kakor je znano, so se po bratovi vrnitvi iz Ljubljane poveljniki treh postojank
                     (Rakek, Cerknica, Grahovo) dogovorili, da ostanejo, kjer so, in da prideta
                     druga dva na pomoč postojanki, ki bo napadena. Tako ne bi bili vsi obkoljeni in
                     bi se dve enoti lahko prosto gibali. Živih prič o tem dogovoru verjetno ni več.
                     Pač pa vemo, da je poveljnik cerkniške postojanke svojo obljubo izpolnil. Skozi
                     zasedo se je prebil z avtom do napadene grahovske posadke in z njo skupaj
                     padel. Zakaj ga niso spremljali člani cerkniške enote? O tem sem slišal
                     različne razlage, a odgovor presega meje mojih osebnih doživetij.</p>
                  <p>Zdi se, da je padec grahovske domobranske postojanke posledica šibke
                     koordinacije, ki je vladala tedaj v nastajajoči domobranski vojski. Menim, da
                     gre pri tem za različne dejavnike ter da poenostavljanje, kot ga zasledimo tudi
                     v omenjeni kronologiji, ni zgodovinsko utemeljeno in utegne biti krivično.</p>
                  <p>Marko Kremžar, 25. 9. 1993</p>
                  <p>Napad na Grahovo so zaupali Tomšičevi brigadi, ki ji je poveljeval Daki,
                     Šercerjeva in 13. brigada pa sta morali preprečiti, da bi obkoljena posadka
                     dobila pomoč iz cerkniške in velikolaške smeri. Skratka, pri napadu je
                     sodelovala vsa XIV. divizija, kar je pomenilo najmanj tretjino takratne
                     partizanske vojske na slovenskih tleh. Čeprav so bili desetkrat močnejši,
                     napadalci niso nič prepustili naključju. Samo zaseda proti Cerknici od Marofa
                     pa do vrha Slivnice je bila močnejša kot vse domobranske posadke v naseljih,
                     odkoder naj bi prišla pomoč. Ker jih ne bodo mogli vznemirjati od zunaj, bodo
                     brez posebnih žrtev opravili s posadko v nekaj urah. Celo po top so šli v
                     sotesko Iške in ga skrivoma pripeljali do Radleka.</p>
                  <figure>
                     <graphic url="slike_z_15/z_15_21.png"/>
                     <head>Poroka novomašnikovega brata Franceta Šege 17. julija 1943. V zadnji
                        vrsti stoji tretji z leve komandant France Kremžar</head>
                  </figure>
               </div>
               <div type="div3">
                  <head>Pazite na našega fantička!</head>
                  <p>Viselo je v zraku, da se pripravlja nekaj nevarnega. Tako sta šli proti večeru
                     23. novembra kar dve močni patrulji na oglede proti Blokam, grahovska in
                     cerkniška. Ivan Miklavčič iz Velikih Blok je bil takrat star 17 let:</p>
                  <p>10. novembra sem zapustil Bloke in se odpravil, čeprav mladoleten, v družbi
                     starejših fantov v dolino, da se prijavim k domobrancem. Bilo nas je šest ali
                     sedem. Oče me je zaupal sosedovemu: »Naj gre z</p>
                  <p>vami in pazite na našega fantička, da se mu kaj ne pripeti!« V Grahovem smo se
                     zglasili v pisarni. Tisti, s katerim smo govorili, je bil verjetno Balantič.
                     Nosil je očala in pravili so, da je študent. Zavrnil nas je, češ da jim imajo
                     že dovolj, in nas napotil v Cerknico, kjer so nas sprejeli.</p>
                  <p>23. novembra zvečer so me izbrali v patruljo, da gremo na Bloke. Mračilo se je,
                     ko smo se odpravili na pot. Bilo nas je dvajset, oboroženi smo bili s puškami,
                     samo pomočnik je imel puškomitraljez. Poveljnik patrulje spredaj, mi pa za njim
                     po cesti najprej do Grahovega. Ustavili smo se v hiši, kjer je bila nastanjena
                     posadka. Nekaj je bilo Bločanov in smo bili veseli snidenja. Pobiči smo se
                     šalili med seboj, starejši pa se dogovorili za prepoznavno geslo in svetlobne
                     znake, ko se bomo vračali skozi vas. Poslovili smo se in korajžno po cesti čez
                     Bloško Polico do Fare, nato pa čez Hudi Vrh, Metulje in Topol. Partizanov
                     nikjer. Bila je polnoč, ko smo se ustavili na Velikem Vrhu in izvedeli, kaj se
                     pripravlja. Milavčeva, Lojze in Jože, sta bila od tam doma. Sprejela nas je
                     njuna sestra Julka. Povedala je, da so se partizanske brigade odpravile na
                     Grahovo. Takoj nazaj kar po glavni cesti do Velikih Blok, od Radleka pa
                     previdno po gozdovih nad Bločicami. Na cesto smo se spustili pri grahovskem
                     pokopališču. Iz vasi je bilo slišati medlo streljanje. Ocenili smo, da
                     partizanov še ni, da pa posadko od daleč že obkoljujejo. Morala je biti tretja
                     ura zjutraj, ko smo prikorakali po cesti. V popolni temi smo se skoraj zaleteli
                     v ljudi, ki jih nismo poznali. Ker smo prišli z bloške strani, so nas imeli za
                     svoje. Mene zagrabi eden od njih in vpraša: »Kaj si pa ti?« Nekaj zamomljam in
                     grem za drugimi. Smo že pri cerkvi. Vodja naše patrulje odda signale z baterijo
                     in pokliče, takrat pa se odpre pekel. V tisti temi se je streljalo vse vprek.
                     Nihče od nas ni bil ranjen. Razbežali smo se, potem pa zbrali in skupaj proti
                     jezeru in Cerknici. Hodili smo vzporedno s cesto po poplavljenih njivah in
                     travnikih, gazili vodo skozi žive meje in se ponekod pogreznili vanjo do pasu.
                     Pridemo do marofa. Zaslišimo povelje: »Stoj!« Naš mitraljezec, Begunjčan, brez
                     besede užge kar na slepo. Presenečenje je bilo popolno, saj niso pričakovali,
                     da bodo dobili nasprotnika v hrbet. Razkropili smo se. Midva, Milavčev Jože in
                     jaz, sva bila zadnja in zaostala. Ulegla sva se med grmovje in visoko travo v
                     vodo in čakala. Ko se je zdanilo, sva ugotovila, da partizanov ni blizu. Vsa
                     prezebla sva se komaj privlekla do Cerknice. Jožeta so odpeljali v bolnišnico,
                     mene pa čez nekaj dni z vso cerkniško posadko v Notranje Gorice. En dan sem bil
                     nezavesten, odpadli so mi vsi lasje. Čez teden dni so me spravili domov.</p>
                  <p>Partizani niso vedeli, na koga so naleteli v Grahovem in to tudi do danes
                     njihovim piscem ni jasno. Strle piše, da je šlo za pomoč iz Cerknice: »Bilo je
                     kakšnih dvajset domobrancev, med njimi Ivo Pakiž, a jih grahovski niso
                     prepoznali, ampak so užgali po njih. Ko so se naposled le prepoznali, so se
                     priključili branilcem in potem z njimi delili nadaljnjo usodo. Le ena
                     mitralješka trojka se je izgubila in med vračanjem proti Cerknici ob šestih
                     zjutraj zašla v zasedo Šercerjeve brigade ter ji med spopadom prepustila
                     puškomitraljez.«</p>
                  <p>Približno ob istem času je hodila po Blokah tudi grahovska patrulja. Bila je še
                     bolj številna. V njej so bili domobranci, ki so se bili namestili na pomožni
                     postojanki v Drobničevi hiši na severnem delu vasi. Ker so šli po isti poti,
                     tudi ti partizanov niso odkrili. Prišli so do hangarjev pri Novi vasi in
                     izvedeli isto – brigade so šle na Grahovo! Šele ob povratku so se znašli nad
                     Strmcem, slišali pokanje orožja v dolini in se po vrhu Slivnice zatekli na
                     varno.</p>
                  <p>Daki opisuje, kako so se popoldne pred napadom sestali z grahovskim terencem,
                     ki jih je obvestil o številu branilcev in kje imajo obrambne točke. To omenjam,
                     da bi predočil, kako pomembno vlogo so igrali terenci. Ko se je zadnje mesece
                     leta 1943 in prvo polovico leta 1944 domobranska obveščevalna služba spravila
                     nadnje, jih zapirala, pošiljala v taborišča in tudi pobijala, so zagnali vik in
                     krik, ki se še do danes ni polegel, da uničujejo nedolžne ljudi. Boj proti
                     gverili je neuspešen, dokler se ne znebiš njenih aktivistov. Amerikanci v
                     Vietnamu so spoznali isto in CIA je brezobzirno pobila nekaj deset tisoč vaških
                     zaupnikov.</p>
               </div>
               <div type="div3">
                  <head>Za pet ran božjih, kaj delate z ljudmi!</head>
                  <p>Daki piše, kako so se po deveti uri približali hišam in ožili obroč. Najprej so
                     po hišah iskali skrivače, ljudi, ki so se umaknili iz okolnih področij v
                     zaščito, in rekvirirali.</p>
                  <p>Urbičeva Marinka iz Kovačkove hiše v Grahovem je bila takrat stara šest
                     let:</p>
                  <p>Vse tiste vojake sem poznala, Kremžarja, Tomažiča, Balantiča in druge.
                     Grahovcev med njimi ni bilo veliko. Domačine so pustili pri miru. Niso kradli,
                     nikogar niso zaprli, oropali ali celo ubili. Otroci smo se smukali okoli njih,
                     kot da smo njihovi. Sama sem slišala Kremžarja, kako je govoril: »Ničesar se
                     nimamo bati, saj se borimo za Boga. Ne bo nas zapustil v stiski!«</p>
                  <p>Čeprav sem bila otrok in je od takrat minilo pol stoletja, se spominjam tiste
                     noči in jutra, kot da je bilo včeraj. Zgodaj sem šla spat. Prebudilo me je
                     razbijanje po vratih in vpitje, naj odpremo. Bilo je okrog desete ure zvečer.
                     Oče je vedel, kaj mu grozi, in se skril v steljo nad hlevom. Ded je šel počasi
                     po stopnicah in odprl. Njemu se ne more nič zgoditi. V hišo se je vsulo vsaj
                     dvajset partizanov. Poveljnika, ki jih je vodil, nisem poznala. Povedali so mi,
                     da je to Daki. Po vojni sem ga večkrat videla. Z neko partizanko se je spravil
                     spat pod stopnice. Premetavala sta se, vendar nisem vedela, kaj počneta in kdaj
                     sta odšla, kajti nas so zaprli v sobo in pobrali po hiši prav vse, kar se je
                     dalo odnesti. Imeli smo precej zlatnine, saj je bila naša teta Mrežarjeva iz
                     Šentvida nad Ljubljano. Ob vsaki priložnosti nas je obdarovala z oblekami, s
                     čevlji, z nakitom. Zlatnino je mama skrila pod blazino. Partizan, ki jo je
                     našel, se je je polastil, ne da bi komu povedal.</p>
                  <p>Ne, oče ni bil pri domobrancih. Bil je kmet in delali smo od jutra do večera,
                     tudi medve. Bili smo malo lepše oblečeni in se imeli radi, denarja nismo
                     razmetavali po gostilnah. Grahovska nevoščljivost je prineslo nesrečo nad nas.
                     Partizani nas niso mogli poznati, saj so bili od drugod. Terenci so pokazali s
                     prstom, kje je treba vzeti.</p>
                  <p>Ko so vse pobrali, so se spomnili na očeta. Mamo so prisilili, da ga je
                     klicala: »Frence, pridi dol!« Ni se oglasil. Vso noč so rogovilili po hiši.
                     Slišali smo streljanje po vasi, nismo pa vedeli, kaj se dogaja v Jankotovi
                     hiši. Prašiča, ki smo ga zaklali prejšnji dan, so pekli zase pri enem od
                     sosedov v grozo gospodarja, ki je bil skrit v dimniku. Ko se je zdanilo, so v
                     voz, ki so ga zaplenili drugemu sosedu, zapregli naša vola in naložili nanj
                     prav vse, saj so nam tako izprazniki kaščo, da nam ni ostalo niti za
                     močnik.</p>
                  <p>Okrog desete ure so nas in sosedove peljali na vas. Ob poti smo videli ležati
                     mrtvega domobranca. Cerkev in Jankotova hiša sta bili v plamenih. Zaustavili so
                     nas pred gorečo hišo. Dol po vasi so prignali fante. Streljali so jih in suvali
                     skozi vrata v ogenj. Pravijo, da je bilo dedu Andreju Srebotniku, staremu 74
                     let, tega dovolj. Stala sem bolj zadaj in ga nisem slišala, da bi zares
                     spregovoril: »Za pet ran božjih, kaj delate z ljudmi!« Videla pa sem, kako so
                     ga zgrabili in odpeljali do vhoda v hišo, odjeknil je strel in ded je izginil
                     skozi vrata.</p>
                  <p>Vsega se ne spominjam, saj se mi je zaradi dedka in neprespane noči mračilo
                     pred očmi. Kasneje smo izvedeli, da so napravili isto še s tremi starejšimi, ki
                     so jih dobili na vasi, s Pelanovim Mihom, ki je bil toliko star kot naš dedek,
                     Zogarčkom, kot smo klicali čevljarja Janeza Herblana, in Tomažem Modicem iz
                     Velikih Blok. Tudi Gašperčkovega nisem videla. Zakaj so se spravili nanj, ne
                     vem, saj je bil še otrok in ni nosil orožja. Partizanom je celo prinesel
                     cigarete. Vseeno so ga vrgli v ogenj. Še danes pa vidim ranjenca, vsega v
                     povojih in krvi, kako ga dol po vasi od strani podpirata dva druga. Pri vratih
                     so ga ustrelili in vrgli v hišo, nato pa s kopitom potolkli njegova
                     spremljevalca in ju tudi pahnili v ogenj. Vsi niso bili takoj mrtvi. Neko
                     kričanje znotraj je bilo slišati.</p>
                  <p>Mama je zagledala domačina in sorodnika Matevža Hitija, za katerega smo vedeli,
                     da je rdeč; njegov sin je bil kasneje Mačkov pribočnik. Prosila ga je za dedka.
                     »Mica, je že rešen.« Vse je kazalo, da smo zdaj ženske na vrsti. V tistem pa se
                     pokaže med nami Ribničan Jože Boldan. Nosil je oficirsko uniformo. Pred vojno
                     je delal v mesariji v Grahovem in se velikokrat najedel pri nas. Mama ga je
                     spomnila: »Jože, kaj nas nič ne vidiš!«</p>
                  <p>Pomagalo je. Odhitel je nekam na poveljstvo, kasneje so pravili, da je poiskal
                     Dakija. Kmalu smo zaslišali povelje, naj gredo ženske domov. Nismo si pustile
                     dvakrat reči. Tekle smo kar počez mimo hiš in vrtov, kolikor smo zmogle. Me tri
                     smo se najprej skrile pri Urbasu v svinjski kotel, nato pa se zatekle v njihovo
                     hišo. Meni se zdi, da so bili Nemci že popoldne v vasi in šele takrat smo si
                     upale domov. Klicali smo očeta, pa se ni hotel oglasiti. Šele njegovi sestri se
                     je posrečilo, da ga je spravila dol. Naslednjega dne nas je soseda samo s
                     tistim, kar smo imeli na sebi, odpeljala na vozu v varstvo na Rakek. Ko smo se
                     peljali mimo cerkve, smo videli, kako vlačijo iz hiše ožgana trupla. Oče, mama
                     in Milena so šli gledat in prepoznali dedka po škornjih. Trup je imel še toliko
                     ohranjen, da so videli, da je bil ustreljen v ramo.</p>
                  <p>S tem naše nesreče še ni bilo konec. Oče se je ob koncu vojne rešil na Koroško
                     in se vrnil čez dobro leto. Tudi me smo z njim pribežale do Ljubljane, pa se
                     premislile in vrnile. 11. junija 1945 so vdrli zamaskirani moški v hišo v
                     Martinjaku, kjer smo prebivale. Odpeljali so mamo in Mileno, ki je imela takrat
                     šestnajst let. Jokala sem, da hočem z njima in se držala mame z akrilo. Trdijo,
                     da so bili Grahovci. Zaman sem čakala, kdaj se bosta vrnili. Njunega groba do
                     danes nismo našli.</p>
                  <p>Iz Dakijevih spominov izvemo, da je ravno Jože Boldan s svojim bataljonom vodil
                     napad na vas. Drugih tristo borcev Tomšičeve brigade se je razteplo po vasi in
                     ropalo.</p>
               </div>
               <div type="div3">
                  <head>Fantje, umreti bo treba</head>
                  <p>Kako je bilo z domobranci v postojanki, smo izvedeli od Franca Hrbljana iz
                     Velikih Blok in Staneta Jakopina iz Studenega.</p>
                  <p>Hrbljan ni bil novinec:</p>
                  <p>Bil sem eden tistih vaških stražarjev, ki so nas partizani ob kapitulaciji
                     Italije zajeli pri naši vasi. Nas mlajše so sprejeli v svoje vrste. Pošiljali
                     so nas v brezupne napade na Rakek, Padež in Dobec. Ob prvi priložnosti sem jim
                     pobegnil. Nemci so nas imeli zaprte v Pudobu. Tam nas je poiskal Kremžar.
                     Nabiral je vojake za postojanko v Grahovem. Nisem imel druge izbire, ali z njim
                     ali na delo nekam na Kočevsko.</p>
                  <p>Od začetka novembra, kar smo bili na postojanki, se je skozi vas pomikala proti
                     Postojni velika vojaška enota. Pravili so, daje Rommlova armadna skupina in da
                     jih premeščajo iz Grčije na italijansko fronto. Po 15. novembru pa smo ostali
                     sami. Hitro sem spregledal, da se nam slabo piše. Zato sem preiskal vse kotičke
                     v hiši, če bi se dalo ob napadu kje skriti ali pobegniti. Tudi stranišče bi
                     prišlo prav, če bo nuja. Potem sem odkril prostor pod vago. Vanj se je dalo
                     priti po robu skozi odprtino v veži. Pokrivala jo je pol metra široka lesena
                     loputa.</p>
                  <p>Ne vem, zakaj se je Kremžar tako tiščal Grahovega. Nekaj ima pri tem tista
                     čedna punca iz vasi, ki ga je obiskovala.</p>
                  <p>23. novembra popolne sem stal na straži s sosedovim Janezom, kar pridejo po
                     bregu do naju tri dekleta iz naše vasi. Prišle so povedat, da se pomikajo iz
                     Nove vasi proti Ulaki in Radleku tri partizanske brigade in gredo nad Grahovo.
                     V tistem, v Žerovnici je ravno zvonilo avemarijo, sta počila strela nad Strmcem
                     in Bloško Polico. Obvestila sva komandanta. Ni bil presenečen: »Mi bomo to
                     gredoč odbili, pa še pomoč bomo dobili!« Skoraj vso posadko, ki je imela
                     zasedeno Drobničevo hišo pri Fužini na koncu vasi proti Strmcu, je poslal v
                     patruljo na Bloke. Razporedili so nas po vasi – v zvonik, na Fužine, k
                     sokolskemu domu, večina pa nas je ostala v glavni postojanki.</p>
                  <p>Že od daleč smo jih zaslišali, da prihajajo. Hrup so povzročali njihovi vozovi.
                     Govorili smo si: »Kradli bodo, kradli bodo.« Nismo slutili, da prevažajo
                     topove. Bila je noč in partizani se niso kazali. Nekaj se je premikalo za
                     cerkvenim zidom. Čutili smo, da so že v vasi. Ko se je po deseti uri pripeljal
                     avto s cerkniške strani, so se oglasili zares.</p>
                  <figure>
                     <graphic url="slike_z_15/z_15_22.png"/>
                     <head>Oltar grahovske cerkve, ki je pogorel 24. novembra 1943.</head>
                  </figure>
                  <p>Ko je avto dogorel, je spet zavladala popolna tema, a streljanja ni hotelo biti
                     konec. Ne samo izza cerkvenega zidu, tudi iz Kovačeve in Boščeve hiše je bruhal
                     ogenj, saj je skozi vsako okno ropotala strojnica, naša hiša pa oddaljena od
                     njih komaj sedem metrov. Najprej nas je bila večina spodaj, tudi poveljnik.
                     Pred polnočjo pa nas je nekaj odšlo z njim v gornje prostore, verjetno
                     Balantič. Ni bilo tako hudo, kot se sliši zdaj. Dokler se ni oglasil top, smo
                     bili kar korajžni. Pa tudi ta nam dolgo ni mogel priti do živega. Slabo so
                     merili. Izstrelki so leteli po vasi, potem pa vedno bolj natančno zadevali našo
                     hišo, niti ena od granat pa ni priletela skozi okno. Partizanov v temi nismo
                     videli. Streljali smo tja, odkoder se je posvetilo. Tisti spodaj so jokali, saj
                     so prišli ravno od mame. Nekateri so prvič v življenju držali puško v roki.</p>
                  <p>Zgoraj smo se dobro držali, ker smo bili še vedno prepričani, da pomoč ni
                     daleč. Pravo poveljevanje ni bilo potrebno. Vsak se je boril in streljal zase.
                     Kremžar ni izgubil glave. Šele potem, ko je bil ranjen, je omagal in so ga
                     slišali govoriti: »Fantje, držite se, umreti bo treba.« Bilje tak ropot, dim,
                     streljanje. Mostovž je bil podrt, streha razbita, stopnice razpadle.</p>
                  <p>Proti jutru, okrog četrte ure, sem skočil v vežo. Kljub temi sem našel luknjo.
                     Lopute ni bilo več, vhod je bil razmajan. Po rovu sem prilezel pod vago. Nisem
                     bil prvi, vendar je bilo še prostora zame. Eden od fantov je glasno stokal in
                     so mu tiščali usta, da nas ne bi izdal. Povedali so, da je bil ranjen v oko in
                     roko. Za menoj ni bilo nikogar več. Niso nas odkrili zaradi avta, ki je stal na
                     vagi. Pa tudi s hiše sta se rušila kamenje in opeka in jo zametala. Sedeli smo
                     v nizkem prostoru pod njo v popolni temi in zadrževali dih.</p>
                  <p>Čakali smo ves dan in se zvečer splazili na piano. Rov je bil zasut in smo
                     imeli precej dela, preden smo odmetali tisto kamenje. Vas je bila prazna. Vsak
                     je šel po svoje. Mene so proti jutru ujeli Nemci in me hoteli ustreliti. Potem
                     so se premislili in me zaprli v neko klet. Od tam so me rešili naši. Druge so
                     polovili po Slivnici. Šele v Cerknici smo se prešteli in ugotovili, da nas je
                     šest.</p>
               </div>
               <div type="div3">
                  <head>Samo da eno uro zdržimo</head>
                  <p>Jakopin je bil ves čas v pritličju in med tistimi, ki so se predali:</p>
                  <p>Brat Lojze je umrl na Rabu, Tone je zgorel v Grahovem, jaz in Jože pa sva se
                     skrivala do amnestije.</p>
                  <p>Star sem bil sedemnajst let in postal s tem vojni obveznik. Grozilo mi je, da
                     me poberejo partizani. Mobilizirali so na hangarju, jaz pa sem se kar izmikal.
                     Nisem hotel biti vojak. Zato so me poslali k teti v Grahovo, da bom na varnem.
                     Od jutra do večera sem ji sekal drva. Tone, star dvajset let, se je prikazal v
                     postojanki tri dni pred napadom. Prej je delal na cesti v Planini. Izbirati je
                     moral: ali v Nemčijo ali k domobrancem.</p>
                  <p>Tisti večer sem takoj napel ušesa, ko sem zaslišal strel nekje pod Križno goro.
                     Ob četrt na devet so za cerkvijo izstrelili raketo. Ko je začelo pokati po
                     vasi, me je postalo strah in sem se zatekel v postojanko. Zdi se mi, da je bil
                     tudi Balantič med tistimi, ki so se pripeljali z avtom. Ko so vozili skozi
                     Martinjak, so prebili partizansko zasedo.</p>
                  <p>Domobranci so bili dobro oboroženi in s strojnicami prežali za okni. Kremžar
                     nam je zagotovil, da se nimamo česa bati, saj bo prišla pomoč, da le zdržimo
                     uro ali dve. Spodaj je bilo najbolj varno v skladišču in tja so spravili take,
                     ki nismo bili za nobeno rabo. Tako smo se tam znašli jaz, pa trgovka Baragova
                     Micka in njena pomočnica Pavla in drugi. Pavla je tista punca, ki je imela
                     nekaj s komandantom. Za Balantiča pa so pravili, da mu je všeč Martinovčeva
                     Micka, Marija Mišic z Bločic. Njena brata sta bila tudi na postojanki. Okno je
                     bilo pločevinasto in smo bili v začetku varni pred kroglami. Najprej smo
                     sedeli, potem pa se samo plazili po prostorih in iskali zavetje. Vojaki so se
                     dobro branili. Spominjam se enega z italijansko bredo. Menjaval je položaj in
                     hodil od okna do okna. Glavo je držal v zavetju pod okensko polico in streljal
                     na slepo v dolgih rafalih, da je cev kar žarela. Napadalci so vračali vedno
                     bolj na gosto in od blizu. Po eni uri streljanja smo že pričakovali pomoč: »Kje
                     so vendar? Morali bi že priti. Saj se tudi v Cerknici sliši, kako vroče je pri
                     nas.« Krogle so tolkle po oknih, izbijale omet in drobile kamenje, da je letelo
                     povsod naokrog. Top se je oglasil po polnoči, ob štirih so začele granate tolči
                     po hiši bolj od blizu. Nad nami se je rušil omet, da smo bili beli kot v mlinu.
                     Hrup v tisti temi je bil tak, da so me še ves mesec bolela ušesa. Kdo od nas bi
                     se pri vsem tem norčeval iz napadalcev, kot opisuje Daki.</p>
                  <p>Opolnoči so prinesli dol fanta, ki je dobil rafal čez prsi. Položili so ga na
                     tla med nas. Kako se je tisti siromak mučil! En čas je molil, en čas jokal, z
                     nami vred. Prosil je, naj ga ubijemo, a kdo bo to storil. Nekaj ur je umiral,
                     mi pa ležali zraven v krvavi luži. Trgovka je imela uro in smo ves čas vedeli,
                     kako teče čas. Minila je polnoč, pa ena, tri. Začelo se je svitati, pa še vedno
                     sami in vedno bolj obupani. Opravičevali smo jih, da se ponoči nisi upali, zdaj
                     pa bodo vsak čas tukaj. Zmanjkovati je začelo streliva in naši so popuščali.
                     Partizani so spoznali, da omagujemo in se predrzno približali hiši. Poslušali
                     smo njihove pozive: »Kurbe bele, podajte se!« in da nam jamčijo življenje.
                     Trgovka in Pavla sta najbolj silili ven. Tudi meni se je milo storilo. Kaj imam
                     iskati v tej grozi! Tako smo se počasi dogovorili, da zapustimo hišo.
                     Domobranci, ki so sklenili ostati, so se povzpeli po stopnicah navzgor,
                     dvanajst pa nas je po osmi uri z dvignjenimi rokami odšlo skozi glavna vrata.
                     Zunaj so nas tepli in pljuvali. Neka partizanka mi je ogorčeno tiščala pištolo
                     na sence, kako da sem lahko tako pokvarjen.</p>
                  <p>Odpeljali so nas po vasi navzgor do tetine hiše, kjer sej e reklo pri
                     Baragovih. Ravno tam so imeli štab. Od tistih, ki so nas zasliševali, nisem
                     poznal nikogar. Lahko da je bil eden od njih politkomisar Žugelj, tisti, ki se
                     je hvalil, da je dal ustreliti Balantiča. Bil je komaj nekaj tednov pri
                     partizanih, pa taka moč. Ko so nas nazadnje vprašali, kdo ni nosil orožja, sem
                     se oglasil samo jaz. Tudi sestrična jim je prigovarjala in zagotavljala, da sem
                     se zbal in bežal tja dol in kako sem prej pri njih napravljal drva. Izprazniti
                     smo morali vse žepe in se sezuti, pobrali so nam nekaj obleke. Za pesmi ne vem,
                     kako so jih dobili v roke. Balantiča že ni bilo med nami. Morda jih je izročil
                     Pavli ali komu drugemu. Bosi smo stali na snegu, spredaj in zadaj vojaki s
                     strojnicami. Okrog desetih dopoldne pa nazaj v vas. Na cesti pred šolo, kjer
                     stoji zdaj ograjena lipa, so nas ustavili. Ne, Jankotova hiša in cerkev še
                     nista goreli. Odpor v postojanki še ni bil zlomljen, ni pa bilo slišati
                     strelov, tudi v zvoniku je bilo tiho. Kar pride oficir, pokaže s prstom na
                     ženski in name: »Ti pa ti v ono hišo!« Peljali so nas v hišo nad šolo in
                     izpraševali. Zahtevali so, da poimensko naštejemo grahovske domobrance. Jaz jih
                     nisem poznal in sem molčal. Oni dve sta jecljali in se izgovarjali, da ne
                     vesta. Ko so jima zagrozili, da ju bodo dali k tistim, ki so ostali zunaj, pa
                     sta spregovorili.</p>
                  <p>Kar na lepem so se nas naveličali in nas pustili. Zdi se, da je bilo tisto
                     zunaj boljša zabava zanje. Ženski sta čez čas vstali in brez besede odšli, jaz
                     pa obsedel v prazni hiši in čakal. Lahko bi bil ostal na varnem, pa sem se kar
                     odločil, šel za njima in se po zavrteh za hišami zapodil proti Strmcu. Če bi me
                     bili zagledali oni, bi bilo po meni. Približal sem se tetini hiši. V tistem je
                     pribrenčalo nad vas nemško letalo. Partizani so zapuščali hiše in šli proti
                     gozdu. Zagledala me je sestrična in nakazala s prstom, naj se skrijem v prvo
                     hišo. Domači mi niso niti odzdravili. Gotovo so mislili, da sem ušel, in so se
                     zbali zase. Stal sem pri oknu in pazil na tetino hišo. Z mene se je cedilo in
                     luža se je večala. Čez nekaj časa se je tam na prag postavila sestrična in
                     namignila, da je varno. Skočil sem čez cesto, kolikor so me nosile premrle
                     noge, in v zavetje. Skril sem se na podstrešje; tam je bilo že nekaj
                     beguncev.</p>
                  <p>V tem zaslišim klice, da gori cerkev. Nad vasjo se je dvigal dim. Kasneje smo
                     izvedeli, da se branilci, ki so bili v zvoniku, in domobranci, ki so ostali v
                     Jankotovi hiši, niso podali. Med njimi je moral biti tudi Balantič.</p>
                  <p>Kasneje je odšla sestrična na oglede. Ko se je vrnila, je povedala, da je vas
                     prazna. Čudno se nam je zdelo, kako da so se partizani tako hitro pobrali. Naši
                     so me obuli in oblekli in popoldne smo šli po vasi, da vidimo, kaj je ostalo.
                     Res smo si dosti upali, saj se partizanske straže nad vasjo še niso umaknile.
                     Ogenj v hiši in cerkvi je ugašal. Ljudje so govorili, da so vsi domobranci
                     mrtvi. Sredi križišča sem našel bratovo kapo, zraven lužo zasušene krvi. Odšel
                     sem domov na Studeno in povedal, kaj se je zgodilo.</p>
                  <p>Naslednjega dne smo šli jaz, ata in mama v dolino. V vasi je smrdelo po pečenem
                     pokvarjenem mesu. Tisto, kar je ostalo od mrličev, so nalagali na voz. Sami
                     prsni koši in ožgane lobanje. Šli smo v zgorelo hišo in iskali našega Toneta.
                     Našli smo ga v veži. Prepoznali smo ga po zobeh in obleki, ki se je tiščala
                     pazduhe. Izvedeli smo, da je bil na straži ali zasedi pri sokolskem domu na
                     bloški strani vasi in se ob napadu skril v bližini. Zjutraj so ga dobili. V
                     trgovini smo odkrili še štiri ožgana trupla. Prekrita so bila z balami blaga.
                     Mogoče so si jih nametali nase, da bi se zavarovali pred plameni.</p>
                  <p>Koliko se jih je rešilo, bi radi vedeli. Več kot polovica. Če pomislite, kakšna
                     sila je šla na vas in da je trajala borba štirinajst ur in so si na koncu
                     morali pomagati z ognjem, je to veliko. Saj sami vidite, kako vam
                     pripovedujejo. Tako je Štefinov Ivan zjutraj, ko se je že zdanilo, skočil skozi
                     okno v skladišču, čeprav smo mu branili. Kasneje je povedal, da je obležal kot
                     mrtev. Niso ga opazili. Zlezel je na bližnji kozolec in čakal do večera.
                     Domobrancev ni padlo ali zgorelo več kot trideset.</p>
                  <p>Sklenil sem, da me k vojakom ne dobijo. Odšel sem na Rakek in se skrival še
                     tam, nato pa po koncu vojne z bratom pri nas na seniku. Šele aprila 1946 sem se
                     priglasil.</p>
                  <p>Ne, do mrtvega brata na grahovskem pokopališču nisem stopil petdeset let.</p>
               </div>
               <div type="div3">
                  <head>Smehljal se je in ustrelil</head>
                  <p>Krajčevemu Niku je zgodbo o Grahovem pravil oče, Lojz Krajc, Matjažev, vaški
                     veljak in lesni trgovec.</p>
                  <p>Imeli smo veletrgovino v Grahovem. Pisarno smo preselili v Ljubljano, zato mene
                     ni bilo doma. Vrnil sem se čez nekaj dni in pogorišče tudi fotografiral.</p>
                  <p>Očeta je najbolj ganila usoda šestnajstletnega fanta z Blok. K nam ga je
                     pripeljal kmet, ki je veliko trgoval z nami in vozil za nas les: »Gospod Krajc,
                     tukaj ga imejte! Lepo vas prosim, da ga ne bo kdo odpeljal.« Ob napadu se je
                     fant skril na naš skedenj. Zdaj so v njem uredili stanovanja. Ko je bilo napada
                     konec, je zapustil skrivališče in se napotil po stopnicah v našo hišo. Ravno
                     takrat se je po vasi sprehajal Daki in ga zagledal. Poklical ga je k sebi.
                     Nekaj se je pogovarjal, nato pa z roko pokazal, naj prime žico, ki je ležala na
                     cesti. Bila je pod napetostjo in ko jo je pobič zagrabil, ga je začelo metati.
                     Oficir ga je nekaj časa gledal in se smejal, potem pa počasi izvlekel pištolo
                     in ga ustrelil. Pozabil sem, kdo je bil, verjetno Alojzij Ivančič iz Raven.</p>
                  <p>Prišli so tudi v našo hišo. Najdlje so se zadržali v kleti. Tokli so po sodih.
                     Prazne smo morali odpreti in so vsakega pregledali, če se ni morda v njem kdo
                     skril. Oče je gledal, kako so peljali tiste starčke, njegove sošolce, do goreče
                     hiše in jih vrgli noter. Bal se je, da bodo pobrali tudi njega. Slišal in videl
                     je, kako so se držali za okenske križe in vpili na pomoč.</p>
                  <p>Tudi naša hiša, Matjaževa, je bila poškodovana. Ena od topovskih granat je celo
                     priletela skozi okno v spalnico, prebila vrata in se zaletela v zid na hodniku.
                     Na srečo ni eksplodirala.</p>
                  <p>Oče drugega ni vedel povedati, saj sploh ni zapustil hiše. Od daleč je
                     opazoval, kako so nalagali na voz mrliče in jih odpeljali na pokopališče. Morda
                     niso vseh. Ko so čez leta širili cesto skozi vas, so za zidom ob zgoreli in
                     porušeni cerkvi naleteli na kosti. Takrat so vprašali Jernejčka, Hitijevega
                     Matevža, če kaj ve. »Boljše, da ne vprašujete in nič ne veste.« Zdi se, da ni
                     šlo za ostanke grahovskih branilcev, ampak tistih, ki so jih pobijali po vojni.
                     Tega je bilo v vasi precej. Če si hotel imeti, si kar ubil.</p>
               </div>
               <div type="div3">
                  <head>Sram jih je bilo, da bi pustili ljudi na cedilu</head>
                  <p>Župnik Vinko Šega, zdaj vodi župnijo na Robu, je bil takrat kaplan v domači
                     vasi:</p>
                  <p>Enajst nas je sedelo za mizo, od tega pet fantov, pa ni zdaj doma na Grahovem
                     nikogar, ki bi nadaljeval rod. Po svoji novi maši sem naslednjo soboto, 17.
                     julija 1943, poročil brata Franceta. Bil je rojen za gospodarja. Čez mesec dni
                     so ga ponoči vzeli skupaj s trgovcem Barago in učiteljem iz Cerknice in jih
                     zvezane odpeljali proti Kočevju. Pravijo, da leži brat tu na Mačkovcu. Mlajši
                     brat je umrl v italijanski internaciji, druga dva sta bila vrnjena iz
                     Vetrinja.</p>
                  <p>Te fante sem dobro poznal, tudi Balantiča. Prijazen fantek se mi je zdel,
                     gladke rdečkaste kože in bujnih las. Ni bil tako resen, kot ga upodabljajo
                     sedaj. Kremžar je slutil, da je v nevarnosti. Moralo je biti dan pred napadom,
                     ko me je prosil za spoved. Vedeli so, kaj jih čaka. A bilo jih je sram, da bi
                     pustili ljudi na cedilu.</p>
                  <p>V Grahovem ni bilo Nemcev, kot piše Strle. V zvonik se je prišlo po stopnicah,
                     ki so bile napeljane po zunanji strani cerkvenega zidu. Tam je bila stalna
                     straža. Ti stražarji so se hodili gret v našo kuhinjo. Tako tudi tistega
                     večera. Ko so se zasližali streli, je ostal še eden. Planil je pokonci,
                     preizkusil orožje tako, da je v veži ustrelil po tleh in je še danes videti
                     tisto luknjo, potem pa ven. Kasneje mi je pripovedoval, kako se je pomešal med
                     partizane in ko so ga vpraševali za dogovorjeno besedo, je samo zavpil: »Nič
                     lozinka, naprej!« Skril se je v Krajčev skedenj.</p>
                  <p>Nič se ni videlo. Dalo pa se je uganiti, kje je postojanka. Avto je tako gorel,
                     da so plameni segali čez streho hiše. Videle so se ležeče postave za cerkvenim
                     zidom, tudi iz Urbasove hiše so molele cevi. Hodil sem od okna do okna, vendar
                     do jutra nisem vedel, ali so to domobranci, ki varujejo postojanko, ali
                     partizani. Če so cevi obrnjene proti postojanki, potem je konec.</p>
                  <p>Zjutraj niso nič trkali. Z rafalom iz avtomatskega orožja so razbili
                     ključavnico in so se vrata odprla na stežaj. V župnišču ni bilo nobenih
                     domobranskih ležišč in tudi ne Nemcev, kot se je zapisalo Strletu. Začeli so
                     ropati.</p>
                  <p>Čez čas sem šele opazil, kako jemljejo pri Krajcu deske colarice in jih nosijo
                     v cerkev. Polagali so jih med klopi in na kupe, zlasti na koru. Potem so
                     nanosili jezersko slamo. Ne vem, kdaj so zažgali, po mojem okrog desete
                     ure.</p>
                  <p>Cerkev je bilo treba rešiti. Šel sem v vas in iskal komandanta. Pripeljali so
                     me do Krajčeve pisarne. Tam je stal pred hišo bled oficir, zdel se je bolan.
                     Bil je Daki. Prosil sem ga, naj cerkvi prizanese, saj je bila ves čas
                     zaklenjena in v njej ni bilo nič. »Dobite dol naše sovražnike!« »Ne morem gor,
                     saj je vse v ognju!«</p>
                  <p>Hitro sem se vrnil. Med potjo sem stopil na pretrgano električno žico, a me je
                     na srečo samo stresla. V cerkvi je dim, ki se je valil s kora, segal že do
                     vratu. Najprej sem odnesel Najsvetejše, nato iz prostora nad zakristijo mašne
                     plašče in svečnike. Pomagal mi je partizan s Primorskega. Dušilo me je. Namočil
                     sem robec v žegnano vodo in si ga tiščal čez obraz. Še danes mi je hudo, če
                     pomislim na Marijo. Zlezel sem po lestvi do nje in jo že držal z eno roko. A
                     bila je pretežka, v naravni velikosti, in je nisem mogel niti premakniti. Tudi
                     križev pot je bil pripet z žico in se ni dal sneti. Takrat ko je bilo že vse v
                     dimu, pa je priletela iz zvonika skozi lino ročna granata in se raztreščila
                     pred nami. Hitro ven! Cerkev je gorela s polnim plamenom. Tudi za tiste v
                     zvoniku se je bližal konec in sem misli, da so vsi zgoreli. Zvonovi so padli na
                     tla okrog poldneva.</p>
                  <p>Tista punca, za katero vprašujete, je bila pomočnica v trgovini. Na fotografiji
                     jo vidite zraven Kremžarja na bratovi poroki. Res sta se imela rada. Nič
                     slabega ni bilo v tem. Mladi ljudje se morajo spoznati.</p>
                  <p>Tudi sam si ne znam odgovoriti, zakaj so ubili tiste starce. Kovaček je bil
                     šegav in smo ga imeli vsi radi. Miha je bil čudak, redkobeseden samotar,
                     Zogarčka je zanimala samo njegova šuštarija.</p>
                  <p>Ko je gorela hiša, sem stal na balkonu in dajal odvezo tistim, ki so v njej
                     umirali. Zdi se mi, da so zajete metali v ogenj skozi zadnja vrata. Prepričan
                     sem bil, da je med njimi tudi moj sorodnik France. A ostal je živ. Po polnoči
                     je kar zlezel skozi okno v prvem nadstropju in skočil na tla. V temi ga niso
                     videli. Zlezel je na hrib nad vasjo, čakal ves dan, gledal, kako se sredi vasi
                     kadi, zvečer pa domov. Še sedaj živi v strahu in noče, da bi izvedeli zanj. Da
                     je vasica, kjer kmetuje, na samem in nič se ne ve ... </p>
                  <p>Partizanske straže so ostale do večera. Niso skrivale, kdo je prava oblast. Ko
                     se je mračilo, sem šel od domače hiše na oglede. Še se je kadilo in tlelo.
                     Cerkev je zgorela, le nad stranskimi kapelami je ostalo kak meter bobrovcev.
                     Kar zagledam, kako se premika opeka. Ustrašil sem se in mislil, kaj bo sedaj.
                     Skozi luknjo so pomolele črne roke, za njimi glava. Hitijev Matevž se je
                     izkazal. Zgrabil je lestev, ki je ležala zraven, in jo postavil ob zid. Držal
                     je z vso močjo. Fant je zlezel dol, za njim še eden. Skočila sta čez ograjo pri
                     mežnariji in proti Javornikom. Za siromakoma sem poslal odvezo. Z Matevžem sva
                     molčala in nikdar nisva omenila tega dogodka, čeprav sva se večkrat videla.
                     Pripravil pa sem se, če sekaj spremeni in bi ga gnali na sodišče, da pričam v
                     njegov prid.</p>
                  <p>Kljub hladnemu vremenu je začelo smrdeti ne samo po ožganem. Sklenili smo, da
                     je treba nekaj napraviti. Pokopali smo mrtve čez dva dni, 26. novembra. Med
                     zgorelimi ostanki sem prepoznal samo Zogarčka. Zdi se, da je padel na obraz in
                     ga ogenj tam ni dosegel. Sploh nismo preverjali, koga pokopavamo, saj večine ni
                     bilo mogoče prepoznati. Teh štiriintrideset je v mrliško knjigo vpisal dekan
                     kar s seznama, ki je bil objavljen v Domoljubu.</p>
                  <p>Jama, ki so jo izkopali, je merila 2 x 2 m in je bila globoka, kot je
                     predpisano. Bil je pravi pogrebni sprevod, ki se ga je udeležilo veliko ljudi.
                     Slovo sem opravil jaz. Ob grobu so samo dvignili stranico in zgorela telesa
                     stresli v jamo.</p>
                  <p>Po vojni je bilo celo za vse svete prepovedano nositi cvetje ali prižigati
                     sveče na grobu. Če je kdo skrivaj kaj prinesel, so takoj razmetali.</p>
               </div>
               <div type="div3">
                  <head>Zadnji čas pred zimo</head>
                  <p>Sedaj je zadnji čas pred zimo, </p>
                  <p>utihnili jesenski so nalivi, </p>
                  <p>za listja smrt sta srci občutljivi, </p>
                  <p>dekle, saj čutiš, da ne bo šla mimo.</p>
                  <p>Macesnovih vršičev mi naberi, </p>
                  <p>pobožaj z njimi senčnate obrvi, </p>
                  <p>in preden se dotaknejo jih črvi, </p>
                  <p>s poljubi mirnimi mi jih izperi.</p>
                  <p>Brez solz, ko veter gnili sad omaje, </p>
                  <p>neznaten bom odpadel v prazen kot, </p>
                  <p>le bolj bom zastrmel pričakovaje.</p>
                  <p>Nikar mi z vekami ne skrij svetlobe, </p>
                  <p>naj vidim, da je lahna smrt povsod, </p>
                  <p>naj čutim padanje noči med grobe!</p>
               </div>
               <div type="div3">
                  <head>Moj god ne bo nikoli praznovan!</head>
                  <p>Pripovedovali smo zgodbo o samotnih krogih, ki sta jih delali domobranski
                     patrulji, o premikih partizanskih brigad in kako so se pota sekala in križala,
                     o šibki domobranski posadki v hiši sredi vasi, ki je v svojem srcu varovala
                     pesnika in do zadnjega upala, da pride pomoč, o samotnem letalu na nebu, ki je
                     priletelo šele na pogreb, o Kremžarjevem Francetu, ki je vztrajal do konca, in
                     o Dakiju, ki se je kot zli duh prikazoval povsod, kjer se je dogajalo kaj
                     hudega.</p>
                  <p>Vso noč je grmelo in se svetilo z grahovske strani, posadke v Cerknici,
                     Begunjah in na Rakeku pa se niso zganile. Tudi če bi izbrale daljšo pot čez
                     Slivnico, bi bile v dveh urah nad vasjo, presenetile napadalce in morda
                     omogočile izpad. Več se ne bi dalo storiti. Kajti partizani so imeli takšno
                     premoč, da jim tudi združena vojska ne bi bila kos. Dogovor, da si bodo šli
                     pomagat, je bil slepilo, saj ni bil uresničljiv. Žal so to spoznali šele po
                     Grahovem in se zato umaknili tudi iz Begunj in Cerknice.</p>
                  <p>Tako je moral umreti tudi pesnik. Ko smo poslušali in prebirali vse te zgodbe,
                     njega ni videti. Na Draga Tomažiča in Antona Strleta se ne moremo zanesti
                     (Pibernik: Temni zaliv, Cankarjeva založba, 1989, 212–17).</p>
                  <p>Tomažiča sem sam slišal, kako je razlagal o skrivališču pod vago in svojih
                     junaštvih, vsakokrat drugače. Njegov opis je zmeden. Tako piše, da so se
                     Cerkničani, ki so se pripeljali z avtomobilom, odpeljali nazaj. Kljub popolni
                     temi je videl, da ima Balantič odvezane čevlje. Oblegovalci so po njegovem že
                     ob sedmih vdrli v hišo. Ni bil take sorte, da bi metal bombe iz goreče hiše.
                     Pripovedovanje o zadnjih urah Kremžarja in Balantiča je prelepo, da bi mu lahko
                     verjeli. Ko je zagorelo, Tomažiča ni bilo pri umirajočih v prvem nadstropju,
                     ampak je že nekaj ur čemel v prostoru pod vago, vhod vanj pa zasut. Vsi pač
                     nismo junaki! Kakor je lepo poslušati in brati, kako ranjeni Kremžar recitira
                     junaške verze in se s pesnikom poslavljata za vedno; morda bo ravno to
                     pripovedovanje ostalo vrhunec vsega dogajanja – gre samo za lepo zgodbo.</p>
                  <p>Strle je bil tisti ranjenec s poškodovanim očesom in roko, o katerem
                     pripoveduje Hrbljan. Svojo zgodbo je objavil tri dni po napadu in je pisana v
                     duhu tistega trenutka. Partizani niso vdrli v pritličje, kot piše, in tam
                     zajeli deset fantov, ampak prišli v hišo brez borbe, ko so bili spodnji
                     prostori izpraznjeni. Iz fotografije goreče hiše je razvidno, da v tem ognju ni
                     bilo mogoče ostati pri življenju. Nobeden od tistih, ki jih je ogenj dosegel v
                     prvem nadstropju, se ni rešil.</p>
                  <p>Morda je bil pesnik smrtno ranjen, še preden je zagorelo. Ni pa si težko
                     predstavljati, kakšna je smrt v dimu in ognju. Že prvi vdihi te omamijo, zavrti
                     se ti v glavi, izgubiš zavest in zastrupljen padeš v smrtni spanec. Ognjeni
                     zublji ližejo brezčutno telo, obleka gori, meso se peče in cvre, udi
                     oglenijo.</p>
               </div>
               <div type="div3">
                  <head>Svetlobi bolečin sem darovan</head>
                  <p>Odpadel bom na črna tla, </p>
                  <p>saj dišim že kot gnila trava in listje, </p>
                  <p>trohnim že, moj dih, moj glas ves nečist je, </p>
                  <p>smrt mi v očeh plapola.</p>
                  <p>Svetlobi bolečin sem darovan, </p>
                  <p>trpko dišijo kamni žrtvenika, </p>
                  <p>ne najdem čistih ustnic svečenika, </p>
                  <p>da bil bi dar moj poveličevan.</p>
                  <p>Moj god ne bo nikoli praznovan ...</p>
               </div>
            </div>
            <div type="div2">
               <head>Kamenčki za teharski mozaik</head>
               <docAuthor>Justin Stanovnik</docAuthor>
               <div type="div3">
                  <p>V nedeljo po Sv. Ani, 31. julija, na Anino nedeljo, se je kakor vsako leto
                     zbralo nenavadno veliko ljudi pri starodavni cerkvi nad Bukovžlakom. Samo
                     žegnanje tolike množice gotovo ne bi bilo pritegnilo. Večina teh, ki so se
                     zbrali okoli cerkve, je prišla z Dolenjske, Notranjske in Gorenjske in teh ta
                     cerkev, pa naj bo še tako lepa in prisrčna, ne bi priklicala. Sem so prišli
                     zato, ker vedo, da je za njihove prijatelje, ki so jih iz taborišča doli v
                     Bukovžlaku vozili v smrt, glas zvonov, ki so se nekajkrat na dan oglasili iz te
                     cerkve, bila zadnja vez s človeškim svetom – če izvzamemo na pol žive ljudi ki
                     so sedeč na pesku med barakami nemo gledali odhod svojih tovarišev in čakali na
                     svojega. Ko se ruska pesnica Ana Ahmatova v pesnitvi Rekviem spomni odhajanja
                     ruskih ljudi v daljna sibirska taborišča, od koder se jih je malo vrnilo,
                     pospremi njihovo slovo z moskovskih železniških postaj s temle stihom: kratko
                     pesem slovesa lokomotive so jim peli žvižgi. Slovenskim domobrancem so to pesem
                     peli zvonovi Sv. Ane, glasniki kulture, za katero so šli v boj in v smrt.</p>
                  <p>Pred mašo in po maši, pa tudi vmes, če je prilika, stopim do enega ali drugega
                     med ljudmi in začnem pogovor. Na mojem traku se nabirajo kratke zgodbe – trije
                     ali štirje stavki povzamejo eno celo življenje. Mojbog, si rečem, ali se to
                     sploh sme? A si ne morem pomagati. Zakaj so ti ljudje prišli? Zaradi koga so
                     prišli? Pričakoval sem, da bodo pripovedi enake ali vsaj podobne, pa je vsaka
                     drugačna. Najmanj tri tisoč ljudi je tukaj, pomisli človek, in vsakdo bi lahko
                     povedal svojo zgodbo. Kakšen mozaik bi bil to! Nekaj kamenčkov bomo predstavili
                     tule. Mogoče bodo koga spomnili, da na uredništvo Zaveze pošlje še svojega.
                     Mogoče bo bodoči umetnik iz njih nekoč res sestavil veliki teharski mozaik.</p>
                  <p>Prvi kamenček. Pod cerkvijo skoraj ob robu gozda stoji oče s sinom. Zakaj je
                     prišel. Prišel sem zato, ker imam tu starše. Takoj ko so partizani prišli v
                     Celje, so prijeli očeta, mamo in naju z bratom pa so odpeljali v Dobrno. Po
                     nekaj dneh se nam je posrečilo priti domov, a so še tisto noč prišli po mamo in
                     jo odpeljali. Od takrat ju nisem videl več. Bila sta še mlada, oče je bil star
                     36 let, mama pa 34. Oče leži nekje tu ali pa v Košnici, skupaj z nekaterimi
                     celjskimi obrtniki, mama pa nekje v hrastniškem koncu. Ali Vam je znan vzrok?
                     Znan: Sovraštvo.</p>
                  <p>Drugi kamenček. Nekoliko stran sedita sami zase dve sestri. Doma sta iz Pameč
                     pri Slovenj Gradcu. Sem ju je pripeljal spomin na očeta. Izginil je ali v
                     celjskih zaporih ali pa tu spodaj v taborišču v Bukovžlaku. Tu se ga pač
                     spominjata. Po poklicu je bil inženir gozdarstva, med vojno pa visok
                     domobranski oficir v Novem mestu, morda stotnik. Maja 1945 so imeli novomeški
                     domobranci velike težave pri preboju na Koroško. Očetu je to nekako uspelo, a
                     ni šel na Koroško, ampak je ostal na domači kmetiji v Pamečah. Na binkoštni
                     ponedeljek je šel z vaščani v cerkev k maši. Tu so ga prijeli in odpeljali.
                     Tako pripoveduje ena od hčera inž. Vinka Vrhnjaka.</p>
                  <p>Tretji kamenček. Na robu njive pod zvonikom sedita dva kmečka človeka iz Rovt.
                     Eden je Jože Treven. Zadnji dan maja 1945 je šest Trevnovih fantov prišlo iz
                     Vetrinja v Teharje. Domov sta se vrnila samo mladoletni Jože in Ludvik. Druge
                     štiri: Franca, Pavleta, Stanka in Lojza pa so kamioni odpeljali na morišče. Ali
                     vse na isti večer? Da, vse na isti večer. Starejša dva brata, domobranca Johan
                     in Tone, nista šla na Koroško, ampak sta se šla javit v zloglasni Logatec, od
                     koder se, kakor toliko drugih, nista vrnila. Tako je družina Trevnovih iz Rovt
                     v enem mesecu izgubila šest fantov.</p>
                  <p>Četrti kamenček. Više gori, tik ob cerkvenem zidu, stoji sam mlajši človek. To
                     je Jože Ramšak iz Kamnika. Letos je prvič na Teharju, tudi sicer nima nikogar
                     tukaj. Sem je prišel zato, ker se čuti povezanega z ljudmi, ki se jih tu
                     spominjajo. Prihaja iz hiše, ki ni bila za sistem, ki je vladal Sloveniji
                     štirideset let. Strici po materini strani so šli rajši v tujino, kot pa da bi
                     živeli v njem. Mlademu fantu so dali čutiti, da vedo, kam spada. To ga je
                     oblikovalo. Nekoč, mnogo pozneje, je vprašal učiteljico iz osnovne šole, zakaj
                     so jih učili stvari, ki niso resnične. Morali so.</p>
                  <p>Peti kamenček. Franc Goršič je prišel iz Ljubljane, ker je tu ostal njegov brat
                     ali pa se je tu za njim izgubila sled. A njegova misel se dotika širših stvari.
                     To, da prihajajo sem in na Rog, je povezano z narodovo kulturo. Gre za
                     spoštovanje, ki ga ljudje gojijo do tistih, ki jih je zadela tako trda usoda.
                     Gre za to, da ljudje skratka ne pozabijo svojih. Kako pa si razlagate, da je
                     širša javnost tako ravnodušna ob nepojmljivo velikih stvareh, kot jih
                     simbolizirata Rog in Teharje? Tudi on se čudi in tega ne more razumeti.
                     Vznemirja ga to, ker dokazuje, da so ljudje izgubili zmožnost čutenja in
                     sočutenja. Kultura je prav za prav ena reč, in če je ni na enem koncu, je ni
                     tudi na drugem. Zdi se, da je nad obnašanjem naših ljudi razočaran. In potem
                     sledi stavek, ki je v svoji preprosti veljavnosti nepremakljiv: Veste, narod,
                     če hoče obstati, mora biti v bistvu pošten.</p>
                  <p>Šesti kamenček. Ustavim se pri mladi, simpatični družini. Kmalu se izkaže, da
                     so domačini, tu iz Ljubečnega. Ali so jima starši kaj pripovedovali, da je tu
                     nekoč bilo taborišče, od koder so vozili ljudi streljat neznanokam? Ne, nič
                     niso pripovedovali, poleg tega pa mož ni od tod, njej pa so starši kmalu umrli.
                     Ali se danes po vaseh tu okoli še kaj omenja ta kraj v zvezi s tistimi dogodki?
                     Ne, o tem ne govori nihče več. To je sedaj vse pozabljeno. Tudi sem, k Sv. Ani,
                     ljudje ne prihajajo zaradi tistih dogodkov. Toda, ali dejstvo, da so se v tem
                     kraju dogajale tako nenavadne in tragične stvari, nikogar ne žene, da bi si ga
                     ogledal? Ne, zaradi tega ne pride nihče. To je sedaj vse pozabljeno.</p>
                  <p>Sedmi kamenček. Sedaj smo že v procesiji, ki se počasi pomika proti Bukovžlaku.
                     Ker se nenadoma znajdem v praznini, kamor ne sega niti petje niti molitev, se
                     spet odločim za pogovor. Pred mano hodita dve ženi. Izkaže se, da sta iz
                     Vitanja. Zanima me, zakaj sta tu. Najprej in predvsem zato, ker je sveta Ana
                     priprošnjica za srečno zadnjo uro. Iz teh krajev hodijo ljudje sem predvsem
                     zato. Že, toda zakaj greste še v Bukovžlak? Veste, v Vitanju so partizani takoj
                     ob prihodu prijeli in odpeljali kakih dvajset, mogoče celo trideset ljudi sem v
                     to taborišče, od koder jih ni bilo več nazaj. Veste, medve sva jih slabo
                     poznali, starši pa so jih in so vedno pravili, da so bili dobri ljudje. Pa sva
                     si rekli, pojdiva in poglejva, kje so ostali.</p>
                  <p>Osmi kamenček. Stopim na stran in nekoliko zaostanem. Mimo mene gresta dva
                     moška para; z zadovoljstvom ugotavljata, da je letos več ljudi kot lani, več da
                     je zlasti mladine. Vključim se v procesijo, nagovorim ženo, ki hodi ob meni. Z
                     njo imava nekaj skupnega. Tudi ona je namreč šla skozi Teharje maja 1945. Ko je
                     domobranska vojska odhajala iz Vetrinja, se je odločila, da gre z možem. Bil je
                     to mlad podporočnik iz velikolaškega udarnega bataljona, ki ga je vodil Franc
                     Grum. V taborišču so ju ločili. In kdaj ga je nazadnje videla? Nazadnje ga je
                     videla vsega pretepenega in okrvavljenega v skupini oficirjev, ki so jih
                     pripeljali iz nekega bunkerja. Ob tem me presune spomin. Tisto skupino sem
                     videl tudi sam. V njej je bil moj komandant stotnik Bastič.</p>
                  <p>Deveti kamenček. Za mano hodita mož in žena. Takoj vidim zanesljivo hojo
                     kmečkega človeka. Mož pripoveduje: Najbolj napet del moje zgodbe je bil na poti
                     iz Teharja domov. Kot mladoletnega domobranca so me izpustili avgusta 1945.
                     Štirje smo izstopili na postaji v Polju. Po zapletljaju na vevškem mostu, ko
                     smo že mislili, da nas bodo spet vklenili in odpeljali, smo srečno prišli do
                     Dobrunj. Tam smo oddali Kovačevega Tončka – bil je že tako slab, da sva ga
                     morala dva podpirati, da je prišel do domačih vrat, kjer ga je čakala mati.
                     Potem smo se ločili: eden je šel v Hrušico, eden v Bizovik, jaz pa na Orle,
                     tudi čez Bizovik. Pri zadnji hiši v vasi pa zaslišim, da so za mano zaškripala
                     vrata. Ozrem se in vidim, da je nekdo skočil iz hiše in teče proti meni. Potem
                     se je začel tek in mislim, da je to bil tek za življenje ali smrt. Kdaj pa kdaj
                     sem se ozrl in videl, da mi človek tesno sledi. Tista pot je dolga kake tri
                     kilometre, in čeprav v meni zagotovo ni bilo več nobenih moči, sem jih od nekod
                     vendar še jemal, da sem tekel. Kot rečeno, kadar sem se ozrl, sem ga imel za
                     sabo. V tem pa pritečem iz gozda na jaso, kjer je bila tudi naša njiva.
                     Pogledam nazaj, pa ga ni bilo več. Pred mano je bila že vas in ljudje.</p>
                  <p>Čez nekaj dni se je pri naši hiši oglasila skupina štirih mladih domobrancev iz
                     Teharja. Malo so se podprli in nadaljevali pot. Na Pijavi Gorici so se ločili:
                     Drobnič je ostal kar tam, Moravs je zavil navkreber proti Sloki Gori, Krampelj
                     in Lipovec pa sta šla skupaj proti Želimljemu. Tu sta se tudi ta dva ločila:
                     Krampelj je srečno prišel domov v Ščurke, Lipovca pa so v Skopačniku zaman
                     čakali. Tistega kilometra od Želimeljega do Skopačnika ni nikoli dokončal. Ko
                     je Andrej Zrnec z Orel za to zvedel, mu je bilo popolnoma jasno, da je v tistem
                     teku iz Bizovika na Orle šlo za življenje.</p>
                  <figure>
                     <graphic url="slike_z_15/z_15_23.png"/>
                     <head>Zračni posnetek taborišča v gradnji leta 1943.</head>
                  </figure>
                  <p>Teharsko taborišče v gradnji. Posneto iz zraka s severozahodne smeri, verjetno
                     leta 1943. Zgradili so ga Nemci za vežbanje mladine kot pripravo na vojaško
                     službo. Bilo je vzorno postavljeno, z vsemi pritiklinami, ki spadajo zraven,
                     vendar za največ 600 ljudi.</p>
                  <p>Vidimo krčevino sredi gozda, ki je odprta samo proti severu. Spodaj v sredini
                     dovozna pot, odcepljena s ceste Teharje – Bukovžlak. Ob njej na desni dve
                     baraki, ki sta kasneje služili kot bivalna prostora za taboriščno posadko. Na
                     osrednjem delu taborišča tri barake že stojijo, četrta je v gradnji. To bo
                     baraka B, v katero so spravili sto mladoletnih domobrancev skupine A in
                     domobrance skupine B, tiste, ki so izjavili, da so vstopili v domobranske vrste
                     po 1. januarju 1945. Zgornja baraka proti hribu je baraka C. V njej so bili
                     junija in julija 1945 slovenski civilni ujetniki, moški, ženske in prve dni
                     otroci. Med njima dvorišče C. Prve dni junija 1945, ko je bilo najbolj
                     obljudeno, je bil v njem ograjeno približno tri tisoč ujetnikov, domobrancev,
                     ki so bili dodeljeni v skupino C in do konca meseca odpeljani predvsem na
                     Hrastniški hrib.</p>
                  <p>V drugih dveh barakah, ki sta videti na fotografiji popolnoma beli, so bili
                     različni ujetniki: Kočevarji, duhovniki, Štajerci. Manjkata še dve baraki
                     najbolj levo. Prostor, kjer sta bili nato postavljeni, zdaj zastirajo
                     drevesa.</p>
                  <p>Tista, ki je bila postavljena naprej proti hribu, je bila baraka A, napolnjena
                     z mladoletnimi domobranci, dodeljenimi v skupino A. Desno od teh barak proti
                     gozdu že izsekan prostor za poveljniške barake, ki so bile postavljene
                     pravokotno na te, ki jih vidimo. V prvi vrsti poveljniška baraka, za njo na
                     desni skladišče-bunker, levo jedilnica. Desno prav v kotu dno grape. Tu so bile
                     izkopane vzdolžne jame, v katere so taboriščniki nosili in zakopavali umrle
                     zaradi lakote, bolezni ali udarcev. Morišče prvih dni divjanja je bilo še bolj
                     desno in tega področja na fotografiji ni. Splošni orientacijski točki sta
                     prečna zemeljska pregrada v grapi, tam je bilo namreč strelišče, in kot, ki ga
                     dela dovozna cesta nad pobočjem, ko se obrne v desno in teče vzporedno z
                     barakami.</p>
                  <p>Okolica je na gosto zaraščena s srednje velikim drevjem, hrasti in smrekami. Ta
                     gozd so poleti 1947 posekali, kar se lepo vidi na naslednji fotografiji.</p>
                  <figure>
                     <graphic url="slike_z_15/z_15_24.png"/>
                     <head>Fotografija iz zraka leta 1956</head>
                  </figure>
                  <p>Gozd je pretežno posekan, na področju taborišča ostanki temeljev večjih barak,
                     med njimi njive, ki so bolj vidne. Kraj je nedotaknjen. Vidna dovozna cesta,
                     nanešeni obrisi barak, s križcem označeno morišče, kjer ležijo pomorjeni prve
                     dni. V okviru cerkev sv. Ane.</p>
                  <figure>
                     <graphic url="slike_z_15/z_15_25.png"/>
                     <head>Fotografija iz zraka leta 1990</head>
                  </figure>
                  <p>Popolna sprememba, veliko jezero tekočih industrijskih odpadkov za večjo
                     pregrado, razkopano odlagališče piritnih odpadkov za manjšo pregrado bolj
                     spredaj. V okviru cerkev sv. Ane; s križem označen kraj, kjer stoji danes
                     križ.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Zimska slika</head>
               <div type="div3">
                  <docAuthor>Brane Senegačnik</docAuthor>
                  <lg>
                     <l>Tišina val za valom se razliva. </l>
                     <l>Pod težo belih rož izginja mesto. </l>
                     <l>S krvjo izrisale so sanje cesto </l>
                     <l>in daljni cilj in mrak, ki ga prekriva.</l>
                  </lg>
                  <lg>
                     <l>V svetlobi davni zgubljajo se slike, </l>
                     <l>ki jih zasipa razdrobljeni čas: </l>
                     <l>dežela, zvezde in v meglici vas – </l>
                     <l>nestvarno jasne večnosti oblike.</l>
                  </lg>
                  <lg>
                     <l>Izkusil si zanosni let spomina, </l>
                     <l>vsega, kar je svoj čas in smer zgrešilo, </l>
                     <l>postal življenje si in bolečina – </l>
                  </lg>
                  <lg>
                     <l>umolkni! Glej, nebo se je razbilo: </l>
                     <l>v omami belih solz je vse tišina, </l>
                     <l>ki v noč leti kot sanj drhteče krilo.</l>
                  </lg>
                  <figure>
                     <graphic url="slike_z_15/z_15_26.png"/>
                     <head>Zimska slika <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Zamolčana zgodovina</head>
               <docAuthor>Janez Janša</docAuthor>
               <div type="div3">
                  <byline>Iz knjige Okopi Janeza Janše</byline>
                  <p>»Njihove oči strmijo iz teme. Včasih so kot zvezdnato nebo, ki ga je nekdo
                     zvrnil v jamo. Drugič je en sam par. Čutim ga na hrbtu. Ko se obrnem, izgine.
                     Ko grem zgodaj poleti v gozd in zadiši po praproti, se v glavi premakne neki
                     delček spomina. In zvečer potem zagotovo pridejo. Prihajajo leta in leta
                     nepretrgoma in sčasoma sem postal del njih. Ponoči pritiska name teža
                     okrvavljenih, napol mrtvih teles, in zjutraj imam v nosnicah vonj po trohnobi.
                     Z njimi hodim spat, namesto njih sanjam njihove neizživete sanje in z njimi
                     vstajam v nov dan, ki se ga že dolgo ne veselim več.«</p>
                  <p>Tako je marca 1990 pripovedoval povojni likvidator Stane. Sedela sva na
                     zgodnjem pomladnem soncu in kazalo je, da bo tokrat povedal več.</p>
                  <p>»Velikokrat sem že držal v roki valterja, ki mi ga je leta 1965 podaril Maček.
                     Tistega od takrat že dolgo nimam več. Ko me je zapustila prva žena, sem ga
                     vrgel v jezero.«</p>
                  <p>Premolkne in njegov spomin se potopi nekam vmes, v svet med resničnostjo in
                     onstranstvom, v katerem ima že dolgo svoj emšo.</p>
                  <p>»Pa nisem nikoli sprožil,« nadaljuje. »Ne zaradi zasmehovanja, ki so ga bili v
                     naši vedno bolj redki druščini po proslavah in pijači deležni tisti, ki so to
                     storili.« Umolkne.</p>
                  <p>»Še najmanj zaradi tega,« ponovi čez čas, povsem prepričan v svoje besede.
                     »Prvič mi je neki notranji glas rekel, da še ni čas. Da ne bom tako lahko ušel.
                     Za trenutek se mi je zazdelo, da je moje življenje neke vrste pokora, s katero
                     se morda lahko odkupim.«</p>
                  <p>Gledam ga, kot bi mi pripovedoval znano zgodbo. Slišim jo prvič, vendar se mi
                     zdi nekako znana. Tretjič govorim z njim, in vendar se počutim, kot da bi
                     poslušal starega znanca, ki je bil vedno tu, ki je živel z nami, čigar dihanje
                     smo slišali ob poteh in čigar roko smo čutili v šoli. Govori svojo osebno
                     zgodbo, ki pa je del nas. Brez nje bi bil svet okoli nas drugačen in mi sami bi
                     bili drugačni. Njegova krivda je z leti postala porazdeljena in njena barva
                     nekako znana, domača. Morda mu je zato tisti skrivnostni glas dejal, naj zadrži
                     roko na sprožilcu.</p>
                  <p>»Naslednjič sem se ustrašil tega, kar bi me lahko čakalo onkraj. Neke noči sem
                     sanjal, da sem sprožil. Toda krogla me ni zadela v sence, ampak v tilnik.
                     Namesto v posteljo sem padal v globoko jamo in pristal na kupu že hladnih
                     teles. Izpod njih se je izkopala postava še ne odraslega fanta iz Šentvida.
                     Njegov lik se mi je vtisnil globoko v možgane, tja nekam med oči in zavest.
                     Bežno sem ga poznal še izpred vojne. Bil je zadnji na vrsti, ker se je nekako
                     odvezal tik pred jamo. Preden sem ga ustrelil, je klečaje tiho ječal. V jami je
                     brez besed počasi legel name, in nisem se mogel premakniti, ko mi je njegova
                     kri, pomešana s solzami, iz luknje na čelu, velike za palec, tekla v usta.«</p>
                  <p>Brezbarvni stavki so prihajali iz njega in ustvarjali turobno ozračje. V
                     meglici, ki se je med prameni žarkov popoldanskega sonca komaj vidna vlekla med
                     podrastjo, sem začel vonjati kiselkast okus vlažnega smodnika in krvi. Sedela
                     sva za leseno mizo nekaj metrov višje v gozdu za njegovim vikendom nekje na
                     Gorenjskem, na mestu, ki ga pogled s ceste ni mogel doseči. Spraševal sem se,
                     zakaj se toliko zadržuje v gozdu, ko pa ga zagotovo spominja na tiste mračne
                     dneve pozne pomladi in poletja 1945. Le katera nevidna sila ga žene stran od
                     živih in bližje k mrtvim?</p>
                  <p>»Od tiste noči naprej se bojim smrti bolj, kot to lahko povem,« nadaljuje s
                     tišjim glasom. »Vem, kako bo potem, in vem, da mi je vsak dan bližje. Tam me
                     čaka on.«</p>
                  <p>Žal mi je, da nekje v gozdu ni kamere, ki bi posnela to pripoved, čeprav najbrž
                     noben filmski trak ne bi mogel prepričljivo zabeležiti ozračja, ki so ga
                     pričarale njegove besede.</p>
                  <p>»Okolje pa postaja vse bolj čudaško in vse manj je ljudi, ki bi kaj razumeli,«
                     se ustavi Stane v svoji pripovedi in jo prenese bolj v ta svet. Začne
                     pripovedovati o svojem nečaku: mlad in perspsektiven fant je. Pravkar se je
                     vrnil s postdiplomskega študija ekonomije v Nemčiji.</p>
                  <figure>
                     <graphic url="slike_z_15/z_15_27.png"/>
                     <head>Pokrajina v megli <name type="author">Tine Velikonja</name></head>
                  </figure>
                  <p>»Povsem razumem, kako se počutite danes, ko mnogi poskušajo razvrednotiti vaš
                     prispevek,« mi je dejal ob zadnjem obisku. »Toliko ste pretrpeli, zdaj pa vas
                     zmerjajo z boljševiki in morilci. Toda zanesite se na nas. Kučan je na zadnjem
                     plenumu dejal, da za nobeno ceno ne bomo dopustili razvrednotenja NOB, kajti to
                     bi nas zbrisalo z zemljevida antifašistične, demokratične Evrope.«</p>
                  <p>»Kje pa ste ponoči, ko dobim obiske pobitih okostnjakov? Seveda smo bili
                     morilci, čeprav skoraj še mladoletni. Toda ne morilci iz pokvarjenosti. Verjeli
                     smo v novi svet in verjeli, da ga bomo dosegli tako, da uničimo starega. Tako
                     so nam dejali. Toda ali ste vi ta novi svet? Kje ste takrat, ko pokopavamo
                     sotovariše? Koliko vas pride zraven? Kje je takrat Kučan? Uživa naše sadove,
                     saj smo pobili tudi njegove današnje potencialne protikandidate, da gre lahko
                     brez veliko bojazni na volitve. Vendar ga na naših pogrebih ni.«</p>
                  <p>Dejal pa sem le: »Seveda, Kučan je pameten. Sedaj je nadstrankarski. On zna
                     celo politično zmago prikazati kot žrtvovanje v dobro vseh. Desetletja
                     socialistične vzgoje so dala svoje rezultate. Njegovo svarjenje pred
                     revanšizmom je padlo na plodna tla pri ponižnih slovenskih dušah, ki se
                     kopljejo v slabi vesti zaradi majhnih pregreh in slabih misli o sosedu.«</p>
                  <p>»Tisto noč po nečakovem obisku nisem zaspal niti za trenutek,« nadaljuje Stane.
                     »Razmišljal sem, kako strašno ceno plačujemo nekateri za to, da se danes
                     izvoljena generacija, ki smo ji omogočili vse, spomni na nas samo še takrat, ko
                     ima od tega koristi.«</p>
                  <p>»Vendar so to ljudje, ki ste jih vzgajali za svoje naslednike,« sem pripomnil.
                     »V nekem smislu so vaše delo. Hoteli ste, da bi bili deležni samo rezultatov
                     vaših dejanj, ne pa tudi krivde. Morda vam je to do neke mere celo uspelo.«</p>
                  <p>»Uspelo, uspelo,« je odsotno ponovil Stane. »To so prazni ljudje. Lažje bi se
                     pogovarjal z emigrantom iz Argentine kot pa s svojim nečakom. Bolj me razume,
                     četudi me zagotovo sovraži.«</p>
                  <p>»Če vam je vseeno in ne verjamete več motivom, ki so vas vodili pred
                     desetletji,« sem počasi prešel na bistveni cilj svojega obiska, »zakaj ne
                     napišete knjige ali kako drugače zaupate svojo bolečino drugim. Morda pod
                     psevdonimom? «</p>
                  <p>Nejeverno me je gledal in nekajkrat zmajal z glavo.</p>
                  <p>»Če se javno izpovem in to podpišem, potem bom zaznamoval svoja otroka. Niti
                     sin niti hčerka ne poznata moje zgodbe niti se ne ukvarjata s politiko. S tem
                     bi izdal še njiju. Mislim, da sta celo bolj za Demos kot za nas. Če uporabim
                     lažno ime, to njih ne bo zavedlo. Ali bi me sami razkrinkali javno ali pa bi
                     kaj storili mojim otrokom. Ali vnukom. Maček ima dva spiska. Dokaj natančen
                     spisek pobitih in povsem natančen seznam nas, ki smo pobijali. Vsa ta
                     desetletja je po mili volji razpolagal z nami. Pa ne samo on. To skrivnost
                     poznajo še nekateri drugi tovariši.«</p>
                  <p>Stane je umolknil le toliko, da je njegova druga žena brez besed postavila na
                     mizo limonado in tablete. Ko je odšla, je nadaljeval:</p>
                  <p>»Ko takega človeka srečaš, ti svoje vedenje o tebi nedvoumno pokaže. Z besedo,
                     ali pa samo s pogledom. Potem veš, da ti lahko ukazuje. Temu so doslej ušli le
                     tisti, ki so umrli ali pa so se sami ustrelili.«</p>
                  <p>»Torej je vseskozi obstajala nekakšna partija v partiji ali Udba v Udbi,« sem
                     pripomnil.</p>
                  <p>»Ne bi govoril v preteklem času,« se je odzval Stane. »Vendar ni bilo povsem
                     tako. Pravijo, da je Maček skrivnost zaupal tudi nekaterim posebej izbranim, pa
                     tistemu, ki je bil izbran za šefa slovenske partije. Tako je ta vedel, na koga
                     se lahko povsem zanese. Pravijo, da je to storil vedno po posebni proceduri.
                     Povabil ga je k sebi v Gotenico in mu razkazal podzemne priprave in svoj volčji
                     brlog. Potem ga je zadržal na večerji in spraševal mnoge stvari. Šele pozno
                     ponoči mu je naštel ljudi, na katere se lahko stoodstotno zanese, in mu tudi
                     povedal, zakaj. Ob tem ga je podrobno opazoval. Nekateri so potem
                     pripovedovali, da je bil to nekakšen krst s krvjo.«</p>
                  <p>»In zakaj potem to vendarle pripovedujete meni?« sem ponovno načel vprašanje,
                     ki sva ga razčiščevala že na začetku tokratnega srečanja.</p>
                  <p>»Obljubili ste, da ne boste nikoli izdali mojega imena,« je odvrnil. »Niti
                     svojemu prijatelju Bavčarju, ki se mi zdi zelo podoben mojemu nečaku, ne.«
                     Potem je za trenutek pomolčal. »Če mi ne bi na začetku odkrito povedali, da se
                     je vaš oče rešil iz kočevskega brezna, vam tega ne bi pripovedoval. Takrat v
                     vaših očeh nisem videl nobenega sovraštva, čeprav ste bolj ali manj vedeli, kdo
                     sem. Nekako vam zaupam, še sam ne vem dobro, zakaj,« je končal.</p>
                  <p>Ugovarjal sem, da brez Bavčarja tudi najinega pogovora ne bi bilo, saj sem zanj
                     prvič slišal ravno od njega, vendar se Stane ni dal prepričati.</p>
                  <p>Kmalu sem se poslovil. Stisk njegove roke je bil mlahav kot vedno. Žena je
                     nekako pomenljivo pripomnila, da jih spomladi in poleti najlažje dobim v
                     Ljubljani. Takrat ne hodijo na vikend.</p>
                  <p>Revolucionar in likvidator Stane je gledal za menoj. Spraševal sem se, ali bo
                     tisto noč kaj lažje spal. Po desetletjih sem bil prvi zunaj ozkega kroga
                     znancev, ki mu je povedal za svojo moro. Vedel sem, da ni sodnika na tem svetu,
                     ki bi ga lahko obsodil na strožjo kazen, kot jo že prenaša.</p>
               </div>
            </div>
            <div type="div2">
               <head>Utrinki</head>
               <docAuthor>Marica Bastič-Cerar</docAuthor>
               <div type="div3">
                  <p>Temna noč v severnem ontarijskem gozdu. Veter se umirja. Široka reka rahlo
                     valovi. Srebrna mesečina prvega krajca, ki je pravkar vzšel, pleše po vodni
                     gladini. Zvezde so vedno svetlejše. Zrem v nebo, premišljujem, kako smo ljudje
                     majhni, neznatni spričo neizmernega stvarstva.</p>
                  <p>Za hip se vzhodna stran neba razsvetli. Utrnila se je zvezda. Zarisala je zlato
                     črto po nebu in spet ugasnila.</p>
                  <p>Kot utrinki, lepi in svetli, se mi zdijo junaški zgledi iz mladih let. Močno so
                     zažareli, hitro ugasnili, a vendar zapustili neizbrisne spomine.</p>
               </div>
               <div type="div3">
                  <head>Malnarjev Mirče</head>
                  <p>Zgodilo se je v zgodnji pomladi v letu 1945. Poučevala sem v Gorenji vasi v
                     Poljanski dolini. Šola je bila privatna. Na željo staršev so jo organizirali
                     gorenjski domobranci. Za praznik sv. Jožefa smo imeli tri dni oddiha.</p>
                  <p>Zaželela sem si, da bi odšla na obisk domov v Horjul. Prav tisti dan so bili v
                     Gorenji vasi domobranci s Planine nad Št. Joštom. Popoldne so se vračali s
                     svojimi vozovi in privolili, da se jim pridružim z drugimi civilisti.</p>
                  <p>Tako se je mala kolona počasi pomikala proti hribom. Spredaj vozniki, ob
                     vozovih domobranci, zadnji smo bili civilisti in vodnik male čete, poveljnik
                     posadke na Planini.</p>
                  <p>Bil je petek. Iz todraške podružnice se ob treh oglasi zvon. Poveljnik sname
                     čepico, se pokriža in glasno moli naprej očenaš, zdravamarijo in čast bodi v
                     počastitev Jezusove smrti. Drugi mu odgovarjamo.</p>
                  <p>Občudovala sem mladega fanta. Ni se sramoval svoje vere, ni molil samo zase v
                     svojem srcu, temveč glasno in odločno v zgled vsem podrejenim.</p>
                  <p>To je bil Miro Malnar, sin ljubljanskega trgovca, član dijaške Katoliške
                     akcije. Bil je visok fant, modrih in jasnih oči ter pšenično svetlih las.</p>
                  <p>Iz Vetrinja je odšel z gorenjskimi domobranci. Nazadnje so ga videli, ujetnika
                     v Št. Vidu, v zavodu sv. Stanislava. Njegovo ime še ni vklesano v spominsko
                     ploščo.</p>
               </div>
               <div type="div3">
                  <head>Zori</head>
                  <p>Bližala se je velika noč 1944. Domobranska posadka pri Devici Mariji v Polju je
                     bila številna in dobro urejena. Prišlo je povelje, naj odberejo odred za
                     spremstvo tovornjakom, ki bodo vozili po Dolenjski cesti do Kočevja. Poveljnik
                     je določil vojake za to varnostno spremstvo. Mlad domobranec se zamisli in reče
                     svojemu prijatelju: »Skrbi me ta pot. Nisem še opravil velikonočne dolžnosti.«
                     Prijatelj se hitro ponudi. »Bom jaz prevzel tvoje mesto. Bil sem že pri spovedi
                     in obhajilu.«</p>
                  <p>Kolono so v ozki dolini na poti proti Ribnici napadli partizani. Nekaj
                     domobrancev je padlo, med njimi prostovoljec Izidor Bezlaj, klicali so ga Zori.
                     Šel je v nevarnost namesto tovariša. Pokopali so ga pri D. M. v Polju.</p>
                  <p>Imena domobranca, ki je bil tedaj rešen, se ljudje ne spomnijo več. Ni bil
                     domačin. Dogodka pa še niso pozabili, saj je dokaz čistega, junaškega srca. Ali
                     ni to največja ljubezen, če kdo da življenje za prijatelja?</p>
                  <p>Ime Izidor Bezlaj še ni vklesano na spominsko ploščo.</p>
                  <figure>
                     <graphic url="slike_z_15/z_15_28.png"/>
                     <head>Ex libris <name type="author">Izidor Mole</name></head>
                  </figure>
               </div>
               <div type="div3">
                  <head>Bogoslovec Pavel</head>
                  <p>Bilo je v letu 1944. Stanovali smo v hiši blizu domobranske posadke v Horjulu.
                     Moj brat bogoslovec Pavel je prišel na obisk in pripeljal s seboj domobranca
                     Ivana.</p>
                  <p>Pri farni cerkvi seje oglasil navček. Nismo vedeli, komu zvoni. Preden sta se
                     poslovila, smo pogovor nadaljevali pred hišo. Mimo pride znanec in pove, da je
                     umrl stari oče velike družine, ki je bila tedaj močno udeležena v revolucijski
                     organizaciji OF.</p>
                  <p>Pavel se zresni in hitro reče: »Bog mu daj nebesa!«</p>
                  <p>Ivan ga začudeno pogleda in pravi: »In ti to rečeš?«</p>
                  <p>V tistem času smo že pretrpeli velikanske krivice. Ubili so nam starše,
                     revolucionarji so izvali požig Ljubgojne. Izgubili smo dom in imetje. Padel je
                     najstarejši brat Tone. Ubila ga je zlobno in načrtno nastavljena mina. In
                     vendar v Pavlovem srcu ni bilo sovraštva, ne želje po maščevanju.</p>
                  <p>»Bog mu daj nebesa!« To je bila izpoved njegove neomajne vere, da smo vsi
                     otroci istega Očeta, vsi rojeni za večno življenje. Zato je dopolnil svoj izrek
                     z besedami: »Vsem komunistom privoščim nebesa. Samo tu na zemlji naj nas
                     pustijo živeti v miru in svobodi.«</p>
                  <p>Prav ta globoka in trdna vera ga je podpirala, da v Teharjah ni omahnil v
                     malodušje, dvome in obup. Hodil je med domobranci za visoko bodečo žico po
                     grušču med barakami ter jih spodbujal in bodril. Govoril jim je o Bogu,
                     pravični sodbi, o večni sreči, da je smrt samo kratek prehod v poveličano
                     življenje. Bil je prepričan, da jih bodo ubili – vendar je ostal veder,
                     pokončen in tako svoje tovariše okrepil.</p>
                  <p>Ime bogoslovca Pavla Bastiča je vklesano na horjulski farni spominski plošči v
                     vrsti bratov, sosedov in prijateljev domobrancev.</p>
                  <p>Pol stoletja mineva od tistih dni. Prijatelj, ki je preživel strahote
                     teharskega taborišča, mi je pred kratkim izjavil: »Pavel je hodil med nami v
                     Teharjah kot svetnik. Obraz mu je kar žarel od notranje luči ... «</p>
                  <p>Zares močno so zažareli njihovi junaški zgledi. Hitro so ugasnila ta mlada
                     življenja, pa vendar zapustila močne sledove. Naj nam svetijo tudi v ljudstvo,
                     za prihodnost naroda.</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Resnično ministrstvo laži</head>
               <docAuthor>Andrej Vovko</docAuthor>
               <div type="div3">
                  <byline>O knjigi Stephena Kocha Dvojna življenja</byline>
                  <p>Eden najpronicljivejših kritikov sovjetskega »najnaprednejšega družbenega
                     sistema« svetovno znani pisatelj George Orwell je propagandno ministrstvo
                     namišljene komunistične Oceanije s prefinjeno ironijo poimenoval »Ministrstvo
                     resnice«. Ameriški zgodovinar, kulturni kritik in romanopisec Stephen Koch nam
                     pol stoletja kasneje predstavlja del delovanja resničnega sovjetskega
                     »Ministrstva resnice« iz obdobja med obema vojnama.</p>
                  <p>Knjiga, ki ima podnaslov Vohuni in pisatelji v tajni sovjetski vojni idej proti
                     Zahodu, je ob svojem izidu v letu 1994 izzvala po eni strani veliko navdušenje
                     in laskave kritike, po drugi strani pa se oglašajo nekateri, ki hočejo ovreči
                     njegove vire kot neverjetne in zaključke kot fantastične ali pa mu na zelo
                     boljševističen način celo vzeti verodostojnost. Naj na tem mestu navedemo, da
                     temeljijo Kochove raziskave v glavnem na novih virih, ki so postali dostopni po
                     zlomu vzhodnoevropskega komunističnega imperija, in na zgodovinskih raziskavah,
                     ki so nastale na podlagi teh virov. Tako omenjeni viri kot zgodovinske
                     publikacije prinašajo obilje novih, doslej skrbno skrivanih podatkov. Avtor
                     Koch v svoji knjigi predstavlja prizadevanja najvišjih sovjetskih oblasti, da
                     bi pridobile najvplivnejše umetniške duhove Zahoda za propagando, ki bi
                     zameglila vse nezaslišano nasilje, kakršno je vladalo v »prvi državi delavcev
                     in kmetov«. Pri tem so v veliki meri izrabljali dokazano naivnost Zahoda ter na
                     veliko uporabljali preizkušeno in kasneje tudi v drugih državah (tudi pri nas)
                     zelo priljubljeno taktiko »koristnih idiotov«. Znana je resnična zgodba o
                     angleškem paru pravnikov, ki je v času najhujših stalinističnih pogromov
                     doktoriral iz »stalinske ustave« in jo proglasil za najdemokratičnejšo in
                     najbolj humano na svetu. Tudi Stephen Koch nam v svoji knjigi Dvojna življenja
                     postreže kar z nekaj podobnimi primeri.</p>
                  <p>»Glavni junak« Kochove knjige, ki je z vsem kritičnim aparatom opremljeno
                     znanstveno neoporečno zgodovinsko delo, bere pa se kot najrazburljivejši roman,
                     je nemški kolumnist Willi Muenzenberg (1889–1940), ki mu je sovjetski politbiro
                     zaupal nalogo, da vodi veliko kampanjo manipuliranja z zahodnim javnim
                     mnenjem.</p>
                  <p>Muenzenberg se je z vrhovi prihodnje Sovjetske zveze seznanil že med njihovim
                     begunstvom v Švici; tam ga je Trocki seznanil z Leninom. Po prevzemu oblasti je
                     postal Muenzenberg ena glavnih, vendar v javnosti skrbno zakritih osebnosti
                     Komunistične internacionale; določen je bil za ustvarjanje izpostav agentov in
                     vohunov, ki so nadzorovali mreže »koristnih idiotov« od Londona in Pariza,
                     Berlina in Barcelone do Washingtona in Hollywooda. Na Muenzenbergovi listi so
                     bila, kot naglaša Koch, tako zveneča imena kot</p>
                  <p>André Gide, André Malraux, Ernest Hemingway, Dorothy Parker, John Dos Passos,
                     Bertold Brecht, ki so bili bodisi njegovi agenti bodisi člani »Klubov
                     nedolžnežev«, kot se je Muenzenberg privatno norčeval iz njih. Veliko večino
                     svojih hotenih ali nehotenih propagandistov Sovjetske zveze in mednarodnega
                     komunizma je Muenzenberg pridobil zaradi njihove idealistične naklonjenosti
                     protifašističnemu gibanju. Stvari se očitno v naslednjih petdesetih letih niso
                     kaj prida spreminjale in nam hudo znano zvene še dandanes.</p>
                  <p>Podroben prikaz vsebine knjige Stephena Kocha, ki obsega kar 419 strani
                     velikega formata, bi bil vsekakor na mestu, vendar pa presega namen tokratne
                     predstavitve. Navedimo le nekatere najpomembnejše Kochove ugotovitve, ki gredo
                     hudo v nos njegovim levičarskim kritikom. Tako prepričljivo dokaže, da je bila
                     znana kampanja za pomilostitev ameriških anarhistov Sacca in Vanzettija zgolj
                     fasada za popolnoma druge namene. Obrambni odbor za Sacca in Vanzettija je npr.
                     prejel le okrog 6.000 dolarjev od okoli pol milijona, ki so jih zanju zbrali
                     samo v ZDA. Tako naglašani mit »antifašizma« dobi čisto drugačno podobo ob
                     Kochovem dokazovanju, da so tajne službe komunistične Sovjetske zveze in
                     nacistične Nemčije pridno sodelovale že od Hitlerjevega prihoda na oblast, da
                     je bil proces proti bolgarskemu komunistu Dimitrovu in njegovima tovarišema,
                     obtoženim požiga berlinskega Reichstaga, že od vsega začetka skupno podjetje
                     NKVD in gestapa, namenjeno za notranjo uporabo v obeh državah. Po Kochovin
                     trditvah naj bi Dimitrov že prav od začetka vedel, da bo oproščen, in zato je
                     njegovo kasneje tako opevano vedenje na sodišču popolnoma razumljivo. Podobno
                     sodelovanje naj bi med obema tajnima službama vladalo tudi v španski
                     državljanski vojni, v kateri Sovjetski zvezi sploh ni šlo za zmago
                     republikanske strani, pač pa za obračun z levimi ideološkimi nasprotniki. Koch
                     tudi navaja, da je Stalin za lastno uporabo zelo natančno proučeval in celo
                     izpopolnjeval nadvse surove metode, ki jih je uporabljal Hitler v svoji Noči
                     dolgih nožev.</p>
                  <p>Poleg omenjenih vprašanj Koch obravnava še nekatera druga, tako delovanje znane
                     skupine britanskih »salonsko komunističnih« vohunov v službi Sovjetske zveze
                     (Kim Philby, Guy Burgess, Donald Maclean, Anthony Blunt), znanih po nazivu
                     cambriška zarota, in delovanje Muenzenbergovih agentur v ZDA. To je kasneje
                     doživelo enega od svojih viškov v znani kraji načrtov ameriške atomske bombe,
                     ki je, če že ne omogočila, pa vsaj izredno pospešila čas izdelave sovjetskega
                     orožja te vrste; vendar o tem Koch tokrat ne piše, ker gre pač za dogodke po
                     letu 1945.</p>
                  <p>Knjiga Stephena Kocha nedvomno zasluži pozornost tudi slovenskih bralcev. Ker
                     njenega celotnega slovenskega prevoda najbrž ne bomo dočakali, bomo skušali
                     kdaj drugič, če bo za to zanimanje, bralce seznaniti vsaj z nekaterimi
                     najznačilnejšimi odlomki iz knjige. Naj ob tem naglasimo še, da avtor ni
                     nikakršen »zadrt« konservativec, kot mu bodo nedvomno podtikali boljševistični
                     nostalgiki na obeh straneh Atlantika. Sam naglaša, da je bil, ko je začel
                     pripravljati svojo knjigo, antikomunistični liberalec in da je to ostal tudi,
                     ko je knjigo končal. Vsi tisti iz naših domačih logov, ki se skušajo v
                     muenzenbergerjevski maniri v zadnjem času s sklicevanjem na antifašizem, za
                     katerega ne bi smelo biti dvoma, da je sam po sebi bil in je še vedno
                     civilizacijsko nedvomno pozitivna kategorija, zakriti množico komunističnih
                     vojnih in povojnih zločinov nad ujetniki, ranjenci in civilisti, se morajo pač
                     nečesa zavedati. Na Zahodu, zlasti v ZDA, kjer antikomunizem pač ni psovka kot
                     še vedno pogosto pri nas, so v veliki meri že zdavnaj postavili enačaj med
                     krvavima dediščinama fašizma in komunizma, pri nas pa ga bomo najbrž še dolgo
                     čakali. Znano dejstvo, da dedičev pokojnih komunističnih režimov Srednje in
                     Vzhodne Evrope niso povabili na proslavo 50-letnice izkrcanja v Normandiji, je
                     v tem pogledu več kot poučno.</p>
               </div>
            </div>
            <div type="div2">
               <head>Šolanje za zmago</head>
               <docAuthor>Davorin Vuga</docAuthor>
               <div type="div3">
                  <p>V ediciji Društva piscev NOB Slovenije je tri leta po slovenski osamosvojitvi
                     oziroma štiri leta po formalnem sesutju komunistične oblasti v Sloveniji izšla
                     knjiga Poldeta Štuklja z »zanimivim« naslovom Šolanje za zmago (Knjižnica NOV
                     in POS 56, Ljubljana 1993, 398 str.), monografija torej, ki odkriva vojaško
                     sestavo oziroma šolsko osnovo »zmagovite« strani v slovenski meščanski vojni
                     1942–1945. Pomenljiv je že sam naslov knjige, še bolj njeni posamični deli in
                     oddelki, ki dovolj jasno nakazujejo priprave partizanske strani, da se v
                     primernem trenutku, tudi s pomočjo oborožene sile, dokopljejo do oblasti.
                     Ideološka in komunistična naravnanost prihodnjih »zmagovalcev« se pri tem niti
                     približno ne skriva. Značilen je takrat običajen jezik nasprotne strani v
                     medslovenskem spopadu, ki je poln srbizmov, »jugoslovenarstva«. Avtor knjige
                     Polde Štukelj je bil tudi sam izšolan v Oficirski šoli Glavnega štaba
                     Narodnoosvobodilne vojske in partizanskih odredov Slovenije, nato je sodeloval
                     v Štabu 7. korpusa, na oficirsko šolo pa se je še v vojni vrnil kot
                     predavatelj, zato je bil nedvomno natančno poučen o ureditvi partizanskega
                     vojaškega šolstva. Pri prebiranju njegovega dela, v katerega je brez dvoma
                     vložil obilo časa in truda, da bi popisal, zapisal in tako »ohranil« zanamcem
                     kar najmanjše podrobnosti o tem doslej malo znanem vojnem dogajanju ali bolje
                     delovanju v senci bojev, seveda takoj pade v oči neverjetno megalomanstvo pri
                     zasnovi vseh organizacij in služb na komunistični strani, tako zelo značilno že
                     v samem poimenovanju vojaških enot in oddelkov. Kot si moderno razgledan človek
                     ob pojmu »brigada« takoj predstavlja urejeno vojaško silo nekaj tisoč mož, si
                     ob zvenečem imenu Oficirska šola Glavnega štaba prikliče pred oči vsaj solidno
                     veliko poslopje z učilnicami, če ne celo prave akademije. Prav v takšnih
                     slepilnih manevrih se je tudi skrivala vsa bit »taktike« partizanov, ki so
                     hoteli napihniti čez vse meje tisto malo, kar je v resnici bilo. In v
                     ozemeljskem pogledu je bila to Bela krajina, tisti pozabljeni košček slovenskih
                     tal, resnični »žep«, ki je preživel končnico meščanske vojne skoraj nedotaknjen
                     kljub drznemu, bliskovitemu vpadu domobranske vojske in Nemcev 14. novembra
                     1944 v okviru operacije Scheegestober. Prizadejana je bila občutna škoda in
                     prizadeto »prestižno« samoljubje partizanske strani. O resnosti razmer ob
                     omenjenem naskoku lepo govori Štukljev podatek, da se je morala boja udeležiti
                     tudi Vojska državne varnosti oziroma njeni šolarji (sic!), pri čemer sta dva
                     fanta celo padla.</p>
                  <p>Kot smo že povedali, je knjiga preplet zanimivih, pa tudi »poučnih« podatkov,
                     ki bodo vselej prišli prav resnim in zlasti objektivnim preučevalcem
                     medslovenskega oziroma medideološkega spopada na tleh Ljubljanske pokrajine.
                     Ker so bile »ustanove« partizanskega šolstva tako velikopotezne le na tem delu
                     oziroma celo koščku slovenskih narodovih tal, je razumljivo, da se avtorjevo
                     pisanje nanaša na prostor, kjer se je partizanstvo najbolj otepalo s
                     protikomunističnim uporom in je torej moralo poskrbeti za »ustrezne« teoretične
                     in praktične napotke za svojo stran, tudi takšne z značilno represivno in
                     množičnim umorom namenjeno naravnanostjo, kot so bili šolski oddelki
                     »Varnostnoobveščevalne službe«, »Službe državne varnosti« in »Organizacije za
                     zaščito naroda«. Tu je seveda še zanimiv razdelek o šolanju političnih
                     komisarjev, ki so, kot vemo, pomenili dodatno in neposredno represijo ter
                     preganjanje, tudi z »likvidiranjem« (značilen komunistični pojem, ki skuša
                     zamegliti oziroma olepšati navadne, brezčutne umore) v partizanskih enotah.
                     Tudi vpogled v »učno snov« komisarskega oddelka na Oficirski šoli jasno pove,
                     da je na Slovenskem potekala krvava komunistična revolucija, ki se je
                     naslanjala na »marksistično- leninistične teorije revolucije in partije«.
                     Ideološka naravnanost partizanstva je tako tudi s to knjigo jasna in nedvoumna.
                     Avtor se tega dejstva niti ne trudi posebej zabrisovati, kot je sicer tako zelo
                     »moderno« pri različnih drugih udeležencih »NOB«, političnih kameleonih brez
                     primere v zgodovini slovenskega naroda.</p>
                  <figure>
                     <graphic url="slike_z_15/z_15_29.png"/>
                     <head>Mlada radovednost <name type="author">Mirko Kambič</name></head>
                  </figure>
                  <p>Tudi če gledamo na medvojno tragedijo slovenskega naroda drugače, najdemo v
                     Štukljevi knjigi obilo koristnih informacij o drugi vpleteni, to je
                     komunistični strani. Tako so zanimivi podatki o legi šole v vasici Gričice, dva
                     kilometra jugozahodno od Črmošnjic (nekdaj na robu nemškega kočevarskega
                     naselitvenega otoka, Das gotscheer Land); predstavlja taktiko instrategijo
                     komunističnega gverilskega boja (učni program šole je sledil zahtevam takšnega
                     razpršenega delovanja po načelu: udari v hrbt, torej zahrbtno, potem se umakni,
                     pobegni, se potuhni, žrtve pa naj »plača« nedolžno civilno prebivalstvo, ki ga
                     imaš brezvestno za ščit). Govori o prodiranju tehnike v partizanske vrste:
                     oddelki za artilerijo, oklepnike in letalstvo etc. Takšna, do tedaj »neznana«
                     vojaška mašinerija je prišla v komunistične vrste na lahek način po razsulu in
                     kapitulaciji Italije. Prvi »inštruktorji« za rabo le-te so bili bodisi laški
                     častniki, se ve pod prisilo, bodisi »prostovoljci«, ki so si hoteli tako
                     odkupiti kožo, ne glede na to, kaj so bili prej zagrešili nad slovenskimi
                     ljudmi). Predstavi tudi šolanje moštva za naloge »službe državne varnosti«. Z
                     vojaškimi in zlasti represivnimi silami si je torej komunistična stran hotela
                     zagotoviti vse potrebno za prevzem oblasti in za končni obračun z drugače
                     mislečimi, čutečimi in verujočimi Slovenci, in to ne glede na dejstvo, da vse
                     do konca 2. svetovne vojne in zlasti slovenske meščanske vojne (v njej je
                     Slovensko domobranstvo de facto vojaško zmagovalo do aprila 1945, nakar se je
                     moralo umikati na sever zaradi znanega premočnega naskoka jugovojske od
                     južnovzhodnih slovenskih meja navzgor) do konca ni bilo jasno, ali je možen ali
                     celo verjeten poseg zahodnih zaveznikov v vitalni prostor Vzhodnih Alp. To bi
                     razmere za protikomunistični tabor pri nas vsekakor izjemno izboljšalo in
                     mednarodnopravno uredilo v skladu z interesi slovenskega naroda, tako hudo
                     preizkušenega zaradi invazije brezbožne komunistične ideologije z Vzhoda.
                     Veliko vprašanje je, ali bi v takšnem primeru sploh prišlo do oblikovanja DFJ
                     (Demokratske federativne Jugoslavije) v »avnojskih« mejah oziroma še čez ob
                     toleranci in priznanju zahodnih zaveznikov. Če bi takrat zmagala Churchillova
                     protikomunistična in protitotalitarna opcija, se ne bi nikdar spustila »železna
                     zavesa od Baltika do Trsta« in v primeru takega razpleta bi bili vsi »napori«
                     slovenskega partizanskega vojaškega šolstva gladko odveč!</p>
                  <p>Avtor se pri obdelovanju izbrane tematike ne ustavi le ob slovenskih
                     »ustanovah«, ampak na koncu knjige popiše tudi šolanje zunaj Slovenije, torej v
                     organizaciji »NOV« in »POJ«, tako v severni Afriki, Italiji in propadli
                     Sovjetski zvezi. Tu so nedvomno zelo koristne navedbe o šolanju letalcev in
                     oklepničarjev, kar brez dvoma pomeni tudi pozitivne prebliske vojaške zgodovine
                     našega naroda, saj je šlo pri vojakih na poligonih zahodnih zaveznikov nedvomno
                     v večini primerov za ljudi, zapisane demokratični viziji povojne Slovenije. Žal
                     so jim komunistični »soborci« želje zatrli. Avtor Štukelj pri obdelovanju te,
                     za partizansko stran vselej »neprijetne« podteme bistroumno ugotavlja, da so
                     imeli prav partizanski oklepničarji dvojno šolo, angleško in rusko, kar se jim
                     je tako ali drugače otepalo v naslednjih letih; »prozahodne« navdušence so
                     utišali in preveč glasne »pospravili« še med boji oziroma so jh porabili za
                     »Kanonenfutter«, pregoreče pristaše »realsocializma« oziroma Stalinove vizije
                     informbirojevskega komunističnega »raja« pa je čakal Goli otok. Ker je
                     zgodovina prekomorskih partizanskih oziroma »ruskih« oddelkov sila zanimiva
                     zlasti po organizacijski in tehnični plati, se je ob njej vredno pobliže
                     ustaviti. Avtor Štukelj precizira, da je bilo moštvo 1. tankovske brigade »NOV«
                     in »POJ« oboroženo s 56 oklepniki modela Stuart in s 24 oklepnimi avtomobili
                     modela AEC, z angleškim orožjem torej, medtem ko je bilo moštvo 2. tankovske
                     brigade opremljeno s 56 oklepniki modela T – –34. Prvi so se urili v kraju
                     Catadba pri Kairu, v Egiptu (poleg nekdanjih italijanskih soldatov slovenske
                     krvi so bili tu predvsem Gorenjci in Štajerci, ujeti kot pripadniki znamenitega
                     Rommlovega Afriškega korpusa). 12. junija 1944 so prišli v Taranto in Gravino
                     (oboje v južni Italiji) ter bili kasneje prepeljani na »jugoslovanska« bojišča,
                     zlasti v Dalmacijo. Bojno pot so s hudimi, večkrat nepotrebnimi žrtvami končali
                     v Istri in Trstu. Vojaki 2. tankovske brigade so se v ostri zimi 1944/45 šolali
                     na »slavnem« poligonu Tesnickaja pri Tuli pod Moskvo (tu so se nekoč v času
                     ostre prepovedi nemškega oboroževanja s strani zmagovitih sil antante
                     pripravljali na svojo biskovito vojno Guderianovi oklepničarji), bili z 8.
                     marcem 1945 (formalna ustanovitev brigade) prepeljani na balkansko-panonsko
                     bojišče in nato sodelovali pri preboju »sremske fronte«. Bojevanje so po prav
                     tako hudih izgubah končali v Trstu.</p>
               </div>
            </div>
            <div type="div2">
               <head>Predvojna katoliška mladina</head>
               <docAuthor>Marijan Ozvald</docAuthor>
               <div type="div3">
                  <p>Monografsko delo dr. Anke Vidovič-Miklavčič zajema čas med obema svetovnima
                     vojnama, ko je bila glavnina slovenskega etničnega ozemlja sestavni del
                     Kraljevine Jugoslavije. Obravnavano obdobje je zamejeno z letnicama 1929 in
                     1941. To je čas vzpona italijanskega fašizma in nemškega nacizma ter
                     državljanske vojne v Španiji. V Jugoslaviji pa sta vse močnejši centralizem in
                     srbski hegemonizem ogrožala svobodo in avtonomnost slovenskega naroda.</p>
                  <p>V tem nemirnem in nevarnem času so vznikala, rasla in se formirala mladinska
                     gibanja, ki so usodno zaznamovala celo obdobje. Omejili se bomo na avtoričin
                     prikaz delovanja organizacij v katoliškem taboru od uvedbe šestojanuarske
                     diktature do aprilskega zloma 1941. Na začetku je prikazana moč Slovenske
                     ljudske stranke (SLS), ki je imela »proti koncu dvajsetih let politično premoč
                     in tako še vedno osrednjo vlogo v družbeno-političnem, socialno-ekonomskem in
                     kulturno-prosvetnem življenju na Slovenskem«. Na prosvetno-kulturnem področju
                     je imela SLS močno oporo v Prosvetni zvezi, na gospodarsko-zadružnem pa v
                     številnih hranilnicah in posojilnicah, ki jih je upravljala Zadružna zveza,
                     posebej pa je gospodarske zadruge urejala Gospodarska zveza.</p>
                  <p>Leta 1921 je bila ustanovljena samostojna in neodvisna Jugoslovanska orlovska
                     zveza. Orlovska podzveza v Ljubljani se je leta 1929 preimenovala in
                     osamosvojila v Slovensko orlovsko zvezo. Z zakonom o ustanovitvi Sokola
                     kraljevine Jugoslavije 5. decembra 1929 je bila slovenska orlovska organizacija
                     razpuščena, ker njeno vodstvo ni hotelo pristopiti k vsedržavnemu Sokolu. 17.
                     februarja 1933 je bila razpuščena Prosvetna zveza v Ljubljani in Mariboru. To
                     je bil hud udarec katoliškemu taboru s strani liberalcev unitaristov.</p>
                  <figure>
                     <graphic url="slike_z_15/z_15_30.png"/>
                     <head>Sursum corda – Kvišku srca <name type="author">Mirko Kambič</name></head>
                  </figure>
                  <p>Po padcu Jevtićeve vlade 24. junija 1935 je v novo vlado dr. Milana
                     Stojadinovića vstopil eminentni slovenski politik dr. Anton Korošec. Kot
                     notranji minister je kmalu dosegel obnovo Prosvetne zveze v Ljubljani in
                     Mariboru. Z obnovitvijo delovanja katoliških društev se je izostrilo vprašanje
                     odnosa le-teh do Katoliške akcije (KA). Njeno poslanstvo je bilo prenova
                     javnega in zasebnega življenja v duhu verskih resnic in krščanskih vrednot.</p>
                  <p>Ustanovljena je bila Zveza fantovskih odsekov, ki naj bi združevala dejavnosti
                     pred časom razpuščenega Orla: idejno, prosvetno in telesno vzgojo. Svoje člane
                     je vzgajala v načelnem ideološkem boju proti marksizmu in komunizmu. V duhu
                     krščanskega solidarizma in krščanske socialne misli so se intenzivno posvečali
                     socialnemu vprašanju. Prizadevali so si za stanovsko ureditev, saj ima v
                     socialnem in gospodarskem pogledu največjo veljavo stan, ki je »skupnost ljudi
                     istega poklica in istega socialnega opravila«. Cilj jim je bila stanovska ali
                     korporacijska država. Vodilo je bila enciklika Quadragesimo anno. Glasilo Zveze
                     fantovskih odsekov je bil Kres. Dekleta in žene je v tem duhu združevala Zveza
                     dekliških krožkov z glasilom Vigred.</p>
                  <p>V okviru obnovljene Kmečke zveze je bila ustanovljena Mladinska kmečka zveza.
                     Za vzor notranje organizacijske strukture ji je služil flamski Boernbond.</p>
                  <p>Posebne skrbi so bili v katoliškem taboru deležni srednješolci in visokošolci.
                     Na srednjih šolah je zaživela Slovenska dijaška zveza (SDZ), ki naj bi postala
                     organizacija vseh slovenskih katoliških dijakov. Nad njo je bdel akademski klub
                     Straža z glasilom Straža v viharju, glasnikom radikalnega katolicizma.
                     Stražarje, ki so uživali zaščito dr. Antona Korošca, je idejno vodil dr.
                     Lambert Erlich. Nasprotnike znotraj lastnega tabora so videli v krščanskih
                     socialistih, zbranih v akademskem klubu Zarja.</p>
                  <p>V svojih protikomunističnih stališčih so bili dosledno radikalni Mladci, ki jih
                     je vodil profesor ljubljanske klasične gimnazije Ernest Tomec. Aprila 1937 so
                     bili Tomčevi mladci priznani za pravo dijaško Katoliško akcijo. Imeli so svoje
                     glasilo Mi mladi borci. Med mladci in stražarji je nekajkrat prišlo do ostrih
                     polemik. Spori med njimi so imeli »posebno mesto v reševanju edinosti v okviru
                     Narodnega odbora KA, ki je na svojih sejah še posebej pretresal nevarnosti
                     strujanja med študentsko katoliško mladino in še zlasti partikularizem
                     stražarjev«.</p>
                  <p>Stanovska organizacija Katoliške akcije je bila Zveza katoliških dijakov (ZKD).
                     Imela je dve podzvezi: akademsko (študentsko) in dijaško. Vsem tem
                     organizacijam je bilo skupno utemeljevanje idejnega boja proti komunizmu.</p>
                  <p>Kot odgovor na vse bolj intenzivno organiziranje delavstva na levici je aprila
                     1937 zaživela Zveza mladih katoliških delavcev (ZMKD). Od oktobra 1937 do marca
                     1941 je izhajal štirinajstdnevnik Mi mladi delavci s podnaslovom Stanovski list
                     za delavsko mladino. Svoj vzor so videli v belgijskem žosizmu (Jeunesse
                     Ouvrière Chrétienne), gibanju katoliških delavcev, ki ga je ustanovil kanonik
                     Cardyn. ZMKD je bila stanovska organizacija KA za mlade delavce.</p>
                  <p>V letih pred drugo svetovno vojno se je pojavila Krščanska delavska mladina
                     (KDM) z izrazito krščanskosocialistično usmeritvijo. Svoje mesto je videla v
                     udejanjanju »nalog vsega slovenskega krščansko socialističnega gibanja in vsega
                     slovenskega proletariata«. Ni pa se mogla razviti »ne v pravo žosistovsko
                     gibanje, pa tudi ne v pravo strokovno mladinsko organizacijo, ki bi pritegnila
                     množico delavske mladine«. K zmagi krščansko-socialistične smeri v KDM so
                     veliko pripomogli tako usmerjeni izobraženci. Ljudje iz tega idejnega območja
                     so se v prelomnem času večinoma znašli na levici.</p>
                  <p>V knjigi dr. Anke Vidovič-Miklavčičeve je slovensko katoliško mladinsko gibanje
                     v desetletjih med obema vojnama prikazano objektivno, faktografsko, brez
                     vrednostnih sodb. Iz vsega se že nakazuje usodni, krvavi čas, ki je malone za
                     pol stoletja nasilno zatrl vsako gibanje s katoliškim predznakom. Prav zato
                     more in mora postati bogata tradicija v knjigi obravnavanih organizacij
                     spodbuda tistemu delu današnjega slovenskega mladega rodu, ki hoče razmišljati
                     in delovati v duhu dvatisočletnih krščanskih vrednot.</p>
               </div>
            </div>
            <div type="div2">
               <head>O sodelovanju KPF z okupatorjem</head>
               <docAuthor>Janez Černetič</docAuthor>
               <div type="div3">
                  <byline>Prirejeno po reviji Le Nouvel Observateur, 1497 in 1509.</byline>
                  <p>Pred drugo svetovno vojno je bila francoska komunistična partija gotovo ena
                     najbolj pomembnih v Evropi. Imela je mnogo članov, še več pa simpatizerjev in
                     dobrotnikov, ki so ji omogočili lep razvoj v celi državi in pomembne volilne
                     uspehe. S pomočjo svojega sindikata CGT (Confédération Générale du Travail) si
                     je priborila zelo velik vpliv. Višek svoje pomembnosti na francoskem političnem
                     polju je dosegla leta 1936, v času Ljudske fronte (Front populaire). Denarja ni
                     manjkalo, saj so prispevki članov prinašali ogromne vsote, povrhu pa je Moskva
                     bogato nagrajevala njene politične uspehe. V ozkih in stalnih stikih s partijo
                     sovjetskih republik in kot ubogljiva članica Kominterne se je pripravljala na
                     prevzem oblasti v Franciji, kar bi bil odločilen korak k zavladanju
                     komunistične ideologije v Zahodni Evropi.</p>
                  <p>Nič ni motilo političnih načrtov KPF in Kominterne, perspektive za
                     proletariziranje Evrope so bile zelo lepe. Francova zmaga in okupacija Poljske
                     leta 1939 s podpisom nemško-sovjetskega pakta, ki je sledil, pa sta vse načrte
                     postavili na glavo. KPF je morala – po nalogu Kominterne – s svojim
                     propagandnim aparatom zagovarjati in hvaliti podpisani pakt kot velik političen
                     uspeh Sovjetske republike in Stalina. Francoski narod pa ni mogel sprejeti te
                     nove propagande: Nemčija, njen stoletni sovražnik in takrat tudi okupator, naj
                     bi postal čez noč njen prijatelj in zaveznik, kot so to hoteli francoski
                     komunisti. Vsem je bil še v spominu münchenski dogovor, ko so Angleži in
                     Francozi kapitulirali in prepustili Čehoslovaško nemškemu nenasitnemu apetitu.
                     Francoska vlada je takoj reagirala in zaprla vse vidne komunistične voditelje.
                     Generalni sekretar partije Maurice THOREZ pa je pobegnil v Moskvo, kjer je
                     ostal do konca vojne.</p>
                  <p>Spomladi leta 1940, po nemški okupaciji Francije, je francoska partija
                     predlagala okupatorskim silam pogajanja za ureditev medsebojnih odnosov v
                     bodočnosti. Jacques DUCLOS, namestnik pobeglega generalnega sekretarja, je
                     dosegel pri okupacijskih oblasteh dovoljenje za izdajanje dnevnika L'HUMANITE
                     in drugih komunističnih glasil. Nemci so ugodili tudi njegovi zahtevi za
                     osvoboditev zaprtih komunističnih veljakov.</p>
                  <p>V zameno je komunistična delegacija obljubila aktivno sodelovanje – s pomočjo
                     svojega vplivnega sindikata – pri reorganiziranju okupirane države in njene
                     industrije in spodbujanju Francozov k sodelovanju v nemški vojni industriji.
                     Mnogo, zlasti strokovno izučenih in specializiranih ljudi je šlo na
                     prostovoljno delo v nemško industrijo, zlasti letalsko, kar je bilo za Nemce
                     zelo velikega vojaškega pomena.</p>
                  <p>V KPF pa je bilo mnogo idealistov, ki niso sprejeli diktata Kominterne za
                     popoln obrat svojega mišljenja in idealov. Mnogi so se začeli skrivati pred
                     svojimi partijskimi kolegi, drugi so iz razočaranja zapustili partijo, tretji
                     pa so uvideli oportunizem centralnega komiteja in so postali antikomunisti.</p>
                  <p>Sodelovanje KPF z okupatorjem je trajalo do konca junija 1941., ko je Nemčija
                     na veliko presenečenje Stalina in vsega komunističnega sveta napadla SSSR. V
                     politiki francoske partije je takoj prišlo do popolnega preobrata, komunisti so
                     spet postali sovražniki nacističnega okupatorja. Toda morali so v ilegalo. Za
                     borbo sposobni prostovoljci so se zbirali v vojaške enote povsod, največja
                     koncentracija partijskih bojevnikov pa je bila v gorah južno od ŽENEVE.</p>
                  <p>Francoska narodna organizacija za borbo proti okupatorju, ki se je formirala
                     takoj po premirju in ki jo je vodil De GAULLE iz Londona, je sprejemala v svojo
                     organizacijo sonarodnjake – pa tudi evropske begunce – brez ozira na njihovo
                     politično pripadnost, poreklo, vero in svetovnonazorsko prepričanje. Politične
                     vloge so prevzeli bivši politiki in visoki funkcionarji, vse vojaške zadeve pa
                     so bile v rokah poklicnih oficirjev. Sprejeti pa niso bili člani komunistične
                     partije in njeni simpatizerji zaradi izdajstva v letu 1940.</p>
                  <p>Vodstvo partije se je zavedalo pogubnih posledic obeh političnih obratov za
                     bodočnost francoske partije. Grozila ji je politična osamljenost in izključitev
                     po vojni. Zato je vodstvo z vojaškimi operacijami hotelo zabrisati neprijetne
                     spomine in si znova pridobiti zaupanje naroda in političnih strank. Koncem leta
                     1943 so bili končno sprejeti v vsenarodni odpor proti okupatorju, toda
                     udejstvovali so se ločeno. Tudi zavezniki so jim obljubili pomoč. Toda nemške
                     okupacijske sile niso mogle dopustiti motenj prometnih zvez v tako važnem delu
                     dežele, kot je dolina Rodana. Še pred izkrcanjem zaveznikov v Normandiji (6.
                     junija 1944) je komunistična ilegala v Alpah podlegla okupacijskim silam.</p>
                  <p>Zgodovinarji, ki so hoteli preštudirati vlogo posameznih političnih strank med
                     okupacijo, so naleteli na popolno pomanjkanje sodelovanja pri odgovornih
                     komunističnih voditeljih. Čeprav so bila nekatera za partijo zelo neprijetna
                     dejstva znana in s pričami potrjena, so ti trdili prav nasprotno in navajali
                     vse mogoče verzije sodelovanja z Nemci. Tako so npr. trdili, da partija ni
                     nikoli prosila Nemcev dovoljenja za izhajanje komunistične literature pod
                     okupacijo, ampak da je to bilo delo posameznikov za hrbtom partijskega vodstva.
                     Oba zgodovinarja (Roger MARTELLI in Guillaume BOURGEOIS) pa sta v moskovskih
                     arhivih našla dokaze, da je pogajanja z Nemci vodil Jacques DUCLOS osebno.
                     Tretji zgodovinar, Vincent JAUVERT, pa je našel tudi dokaze, da je partija
                     dobivala ogromno denarno podporo iz Moskve (v letu 1987 dva milijona dolarjev).
                     Čakati bo treba še nekaj let za popolno pojasnjenje tega dela zgodovine
                     francoske partije, ker v moskovskih arhivih čaka 50 milijonov strani, ki se
                     nanašajo na odnose francoske partije do sovjetske in do Kominterne.</p>
                  <p>Dokazano je pa že, da je vodstvo komunistične partije Francije sodelovalo z
                     nacističnim okupatorjem:</p>
                  <p>– doseglo je, da je okupator uzakonil izdajanje komunističnega tiska;</p>
                  <p>– komunistična delegacija je ponudila sodelovanje pri organiziranju
                     administracije in industrije v okupiranem delu države;</p>
                  <p>– obljubila je, da bo partija spet »spravila Francoze k delu«.</p>
                  <p>Francoska komunistična partija je torej bila prva v Evropi, ki je sodelovala s
                     Hitlerjevo Nemčijo in pomagala h krepitvi njene vojaške moči. To je sicer
                     storila na povelje Kominterne, kateri so bile vse partije brezkompromisno
                     pokorne, vendar to nikakor ne zmanjša njene odgovornosti.</p>
               </div>
            </div>
         </div>
         <div type="div1">
            <head>Spominjanja</head>
            <div type="div2">
               <head>Nikolaj Jeločnik – domobransko videnje medvojne zgodovine</head>
               <docAuthor>Andrej Rot</docAuthor>
               <div type="div3">
                  <p>Nobenega nasilja ni mogoče opravičiti z ničimer, toda če je treba iskati izvire
                     in začetke umorov in preganjanj med drugo svetovno vojno, jih je treba v
                     Ljubljanski pokrajini pri komunistih. To je spoznal Nikolaj Jeločnik. Napake
                     njegovega tabora zato niso nič manjše, vendar mora biti primerjava zgodovinsko
                     analitična, pravno in moralno uravnovešena in objektivna. Do tega pa smo še
                     daleč, zdi se celo, da se še oddaljujemo, ker se izgubljajo podrobnosti,
                     izginjajo pa tudi osebnosti, ki so bile priče tedanjim dogajanjem. Ena od teh
                     je bil Nikolaj Jeločnik (1919–1993), ki je svoja najboljša leta, sposobnosti in
                     ves idealizem, kar ga je imel, posvetil gledališču, glasbi, urejanju zdomskih
                     knjig in revij, pisanju zgodovinskega in dokumentarnega gradiva, prevajanju,
                     poučevanju, organiziranju najrazličnejših kulturnih prireditev in literarnemu
                     ustvarjanju.</p>
                  <p>Nikolaj Jeločnik se je rodil 18. novembra 1919 v uradniški družini v Ljubljani.
                     Končal je klasično gimnazijo in študiral na visoki šoli za dramsko umetnost pri
                     glasbeni akademiji. V gledališču je začel delovati kot član Žara. Ta je bil
                     najprej društvo, potem pa tudi revija klasične gimnazije; v njej so se dijaki
                     preizkušali v pisanju. Jeločnik je že kot študent deloval v gledališču kot
                     igralec in kot pisatelj. Maja 1943 je na odru Frančiškanske dvorane v Ljubljani
                     predstavil Marijino oznanjenje Paula Claudela. Prva njegova drama Krvava
                     Španija je bila napisana za radio, prozno delo Ognjena smrt pa je objavil v
                     zborniku Zimske pomoči leta 1944. Ognjeno smrt je posvetil Francetu Balantiču
                     in Francetu Kremžarju, ki sta s svojimi fanti zgorela v Grahovem. Tedaj je
                     Jeločnik že citiral še neobjavljene Balantičeve verze: »Dočakal zadnji sem
                     naliv svetlobe ... zdaj pridi, smrt, odvrgel sem orožje ... «</p>
                  <p>Med vojno in revolucijo na Slovenskem je zaslovel kot protikomunistični
                     govornik. Še preden se je pridružil vaškim stražam, je urejal štirinajstdnevnik
                     Junaki. Maja 1945 se je umaknil na Koroško, pozneje pa je bil v italijanskih
                     taboriščih. Prvič je prišel tja kot italijanski interniranec, potem pa kot
                     protikomunistični begunec. Dobro leto je deloval v neposredni bližini generala
                     Leona Rupnika. Od njega se je ločil in julija 1945 pobegnil iz zaporniškega
                     taborišča v Spittalu. V begunskih taboriščih po Italiji je takoj začel
                     sodelovati pri vseh kulturnih dejavnostih zdomcev. Bil je med prvimi člani
                     Balantičeve družine, nastopal je v Shakespearovem Hamletu v Senigaliji ipd.
                     Svoje kulturno, predvsem pa gledališko delo je nadaljeval v Buenos Airesu; tja
                     je emigriral v začetku leta 1948. V Argentini je sprva delal kot težak pri
                     državnih gradnjah, pozneje pa kot stavec pri dnevniku La Prensa; hkrati je
                     stavil tudi v tiskarni Baraga, in to predvsem slovenski tisk, ter na različnih
                     področjih tesno sodeloval z lazaristom Ladislavom Lenčkom, ki mu je bil zvest
                     prijatelj vse življenje.</p>
                  <p>Bil je ustanovni član in eden izmed stebrov Slovenske kulturne akcije. Od 1971
                     do 1981 je urejal Glas SKA. Deloval je tudi kot pisec, in to s slogom, ki je
                     bil za emigracijo izrazito inovatorski. Veliko njegovih člankov, esejev,
                     prevodov in zapisov je raztresenih po Glasu SKA, Meddobju, Katoliških
                     misijonih, Svobodni Sloveniji in zbornikih. Največkrat se je podpisal s
                     psevdonimi (Miklavž Trpotec, Matjaž Klepec idr.; ko je prišel v Argentino, se
                     je prijavil kot José Petric in to je bilo tudi njegovo uradno ime). Ves čas je
                     pisal dnevnik, vendar so znani le odlomki, ki pričajo o njegovi izvirnosti in
                     kakovosti. Morda ga bo kdaj mogoče brati v knjižni obliki in odkriti
                     marsikatero manj znano zdomsko zadevo, ne nazadnje tudi njegov občutek
                     odtujenosti v argentinskem svetu, ki ga je spremljal do zadnjih dni
                     življenja.</p>
                  <p>Ves čas emigracije je veliko delal za misijone. Leta 1973 je napisal knjigo
                     Teharje so tlakovane z našo krvjo; zapisal je pričevanja tistih, ki so
                     preživeli pokole v Teharjah, Hrastniku, Trbovljah. Je avtor (s sodelovanjem
                     Branka Rozmana in Janeza Gruma) dveh zajetnih knjig z naslovom Stalinistična
                     revolucija na Slovenskem 1941–1945 (prva je izšla pod psevdonimom Stane Kos,
                     druga pa z njegovim imenom). To je prva in za zdaj edina zgodovina medvojnega
                     časa, ki obravnava polpreteklost z vidika politične emigracije.</p>
                  <p>Kot dramaturg je z Jožo Vombergarjem napisal dramo Napad; uspešno jo je
                     uprizorila Igralska družina Narteja Velikonje (IDNAVE). Jeločnikovega Kralja
                     Matjaža je ista gledališka skupina igrala na proslavi v čast žrtvam komunizma.
                     Za Baragovo proslavo je napisal, zrežiral in tudi zaigral Simfonijo iz novega
                     sveta. Za misijonske namene je napisal Sveto Cecilijo, igralo jo je štirideset
                     deklet. Napisal je spev o Baragi Eno samo je potrebno. Za dvajsetletnico
                     emigracije je v sodelovanju z Brankom Rozmanom in Alojzijem Geržiničem (glasba)
                     sestavil odrsko balado Obsojen sem bil. Podobno druženje je bilo pri Marijinem
                     oznanjenju.</p>
                  <p>Prevedel je v slovenščino več dramskih del, jih režiral, včasih tudi nastopal v
                     njih. Na oder je postavil tudi več del iz slovenske in svetovne literature.
                     Veliko truda je vložil v pisanje besedil za domobranske proslave.</p>
                  <p>Gledališče je Jeločniku-pisatelju odvzelo precej tistega časa, ki bi ga najbrž
                     posvetil literaturi. Jeločnik je ustvaril neinstitucionalizirano šolo
                     gledališča. Skoval je neponovljiv gledališki slog, ustvaril briljantnost
                     prizorov in svetovljansko barvitost.</p>
                  <p>Le nekaj je kulturnih organizatorjev, ki so svoja najboljša leta, sposobnosti
                     in visoko mero idealizma posvetili zdomski kulturi. Jeločnik je bil eden izmed
                     njih. Posvetil se je gledališču, glasbi, prevajanju, publiciranju,
                     urednikovanju, organiziranju prireditev in ostalo je komaj še kaj časa za
                     literarno ustvarjanje. Na očitek, da je napisal premalo izvirnih dram, je
                     odgovoril: »Za to dolžite moje zaslužkarstvo, ki mi odžre zadnje mesece prek
                     dvanajst ur vsak dan, mnogokrat tudi prosti dan. Neprespan sem in živčen.
                     Predstavljaj si, kako naj v takšnem ozračju kaj napišem. Za literaturo je treba
                     mir in čas: meni manjka oboje.« Tako je pravil v začetku osemdesetih let, ko se
                     je začel ukvarjati s tem, kar je menil, da je naloga emigracije: utemeljevanje
                     domobranskega videnja medvojne zgodovine.</p>
                  <p>Daleč je od tistih, ki so z umikom iz središča zdomskega dogajanja postali
                     sokrivi za razkrajanje emigracije. Biti sodnik, hkrati pa molčeč zagovornik
                     statusa quo pomeni privoliti v osebno zaverovanost in ne zagotavlja
                     nevtralnosti. Jeločnik je kazal prej drugo skrajnost – največjo možno
                     angažiranost. Leta 1969 je odigral najpomembnejšo vlogo na strani tistih, ki so
                     ostali pri SKA in se zavzemali za dialog.</p>
                  <p>Kot umetnik je v svojem življenju poudarjal čustva. V emigraciji je slovel kot
                     eden izmed najbolj prefinjenih ocenjevalcev umetnosti, hkrati pa kot l'enfant
                     terrible, ki vse svoje moči in sposobnosti razdaja drugim.</p>
               </div>
            </div>
            <div type="div2">
               <head>Ker mi je vero dala</head>
               <docAuthor>Nikolaj Jeločnik</docAuthor>
               <div type="div3" subtype="intro">
                  <p>Sedemnajstletni Nikolaj Jeločnik je napisal v spominsko knjigo svoji ljubljeni,
                     globoko verni materi Heleni naslednjo pesem:</p>
               </div>
               <div type="div3" subtype="poem">
                  <l>V soncu se je dan porajal, doli od planin je pihalo mrzlo. Neprijetno strese
                     burja človeka.</l>
                  <l>Včasih je trudno v duši, da bi jokala. Joj, ko pa je bolečina tako lepa! Če jo
                     čutiš prav, še stokrat lepa, ne enkrat.</l>
                  <l>Kadar zavzdihnemo trudno, se zgane srce.</l>
                  <l>Mati, moja mamica, kadar zavzdihneš trudno, se zgane duša, takrat se zgane
                     dobro v meni.</l>
                  <l>Da bi jokal, če bi znal.</l>
                  <l>Jokati je treba znati, a jaz ne znam.</l>
                  <l>Da bi govoril?</l>
                  <l>Če bi znal!</l>
                  <l>Govoriti je učenost v visokem poletu, a moja krila so šibka!</l>
                  <l>Mamica, ko pa govoriti ne znam!</l>
                  <l>Ti veš sama, kaj mislim, saj me najbolje ti poznaš.</l>
                  <l>Drugih nočem, ker bi me ne razumeli. Ti me razumeš!</l>
                  <l>Da bi molil?</l>
                  <l>Mamica to znam!</l>
                  <l>Da bi prosil?</l>
                  <l>Mamica to ni učenost v poletu. </l>
                  <l>Za to so krila moja dosti močna! </l>
                  <l>Da bi padel na kolena? </l>
                  <l>Pred kom, mamica?</l>
                  <l>V cerkvi je gorela ena sama luč, </l>
                  <l>mamica, ti si mi jo postavila v srce. </l>
                  <l>Pred to sem prosil, pred zlato </l>
                  <l>hišico sem padel na kolena,</l>
                  <l>v nebo je šla prošnja k Njemu, ki me je</l>
                  <l>gledal v beli halji skrit.</l>
                  <l>Jezus, ti ji plačaj, ker mi je vero dala!</l>
                  <l>To v spomin, kadar duša joče in od planin zapiha.</l>
               </div>
            </div>
            <div type="div2">
               <head>Crngrob</head>
               <docAuthor>Tine Velikonja</docAuthor>
               <div type="div3">
                  <p>Ko sem bil nedavno na enomesečnem obisku v ZDA, sem pridno prebiral časopise,
                     predvsem Washington Times. Veliko nam še manjka, da bi spravili skupaj kaj
                     takega. Posebej me je seveda zanimalo, kaj bo pisalo o Evropi, zlasti pa o
                     Sloveniji.</p>
                  <p>Na moje razočaranje je bila Slovenija omenjena samo enkrat v vsem mesecu, in to
                     po zaslugi Brigite Bukovec, ki je na pomembnem tekmovanju zasedla tretje mesto.
                     Za Amerikance smo nezanimivi. Vsak dan so pisali o Bosni, veliko tudi o
                     baltskih državah, Češki in Slovaški. V celoti so objavili govor Vaclava Havla v
                     Philadelphiji, ko šo mu podelili medaljo svobode, Slovenije pa nikjer.</p>
                  <p>Zato sem se toliko bolj razveselil, ko mi je brat Jože pokazal letošnjo majsko
                     številko italijanske turistične revije Qui Touring, ki izhaja v trimilijonski
                     nakladi. Na osmi strani so objavili pismo, ki ga je napisal prof. Cesare
                     Poletti:</p>
                  <p>Nedavno sem potoval po Sloveniji in izkoristil priložnost, da sem obiskal
                     Crngrob, naselje, kakih 20 km oddaljeno od Ljubljane. Tam stoji cerkev,
                     posvečena Materi božji, veličastna gotska stavba iz XIV. stoletja. Znana je po
                     freskah, zlasti po Sveti nedelji na cerkveni fasadi. Kristusova postava v
                     sredini obvladuje prostor, okrog pa so naslikana dela, ki so v nedeljo
                     prepovedana.</p>
                  <p>Ko sem se vrnil v Perugio, sem pisal direktorju muzeja v Ljubljani za nekaj
                     podrobnosti o nastanku in avtorju teh fresk. Prejel sem dolg in izčrpen
                     odgovor, v katerem so me poleg drugega poučili, da je v naselju Castelangelo,
                     malem trgu v Valnerini na meji med Umbrijo in Marko, podobna slikarija, ki
                     spada v isto obdobje (1470/1480).</p>
                  <p>Ni mi uspelo, da bi prišel do podrobnejših zapisov o freskah v Castelangelu.
                     Napotil sem se tja, naravnost k cerkvi sv. Martina. Bila je zaprta, zapuščena
                     in ne služi več svojemu namenu. Tudi tu podobna freska Kristusa in Sveta
                     nedelja. Žal je bilo povsod videti, da cerkev propada. Razbitine, kupi smeti,
                     odprte grobnice, razdejani oltarji, skratka, slika nepopisne zanemarjenosti in
                     opustošenja.</p>
                  <p>Starodavna cerkev sv. Martina in njen umetniški zaklad ne smeta ostati
                     pozabljena. Sicer se nam utegne zgoditi, da bodo vmes posegli Slovenci, saj
                     vidimo, kako dobro so obveščeni o stvareh v naši hiši.</p>
                  <p>Slovenci znamo skrbeti zase in za svojo državo, če le hočemo. Na svet ne bomo
                     napravili vtisa s svojo vojsko ali industrijo, ampak ko bomo ustvarili
                     demokratično družbo. S skrbjo za našo kulturno dediščino izpričujemo, kdo smo,
                     in gornji zapis dokazuje, da se bodo vedno našli ljudje, ki bodo naša
                     prizadevanja cenili in upoštevali.</p>
               </div>
            </div>
         </div>
         <div type="div1">
            <head>Nova romanja</head>
            <div type="div2">
               <head>Jesenski žarki v Kočevskem Rogu</head>
               <docAuthor>Mirko Kambič</docAuthor>
               <div type="div3">
                  <figure>
                     <graphic url="slike_z_15/z_15_31.png"/>
                     <head>Svetloba nad grobiščem <name type="author">Mirko Kambič</name></head>
                  </figure>
                  <figure>
                     <graphic url="slike_z_15/z_15_32.png"/>
                     <head>Kočevski Rog – Pot pod Krenom <name type="author">Mirko
                        Kambič</name></head>
                  </figure>
                  <p>Gozd pod Krenom počiva v popolni tišini. Jesenski dan je sončen, miren, brez
                     vetra, prijetno ohlajen. Jutranja meglica se umika žarkom mehke svetlobe. Na
                     nebu sanjarijo koprenasti oblački. V redkem gozdu so natresene manjše, z
                     zelenim mahom porasle skale. Vmes šumijo preproge suhega jesenskega listja.
                     Prameni žarkov se poigravajo v krošnjah dreves, po deblih in valovitih
                     tleh.</p>
                  <p>Z žarki prepojena zelena veja je v prosojni barvitosti kot ikebana. Sklanja se
                     nad temino brezna in trosi vanj kapljice svetlobe. Ograja ob breznu spominja na
                     mejo med življenjem in smrtjo, med dobrim in zlom, med preteklostjo in
                     sedanjostjo. Na skalo je postavljen manjši križ. Na njem je pritrjen kar
                     preskromen napis: Padli za domovino. Malo nižje so pred kratkim položili velik
                     šopek svežega cvetja s slovensko trobojnico. Okrog je mnogo sveč, dogorelih in
                     tistih s toplimi plamenčki. Obiskovalci so bili tu pred kratkim. Znova se bliža
                     večja skupina v spoštljivem molku.</p>
                  <p>Južna stran brezna je strma, porasla z redkejšim drevjem. Prameni sonca
                     prodirajo skozi krošnje in hitijo tja proti robu jame. So kot reflektorji, ki
                     osvetljujejo oder silne tragedije. Po načrtih režiserja bi morala ostati kruta
                     zgodba za vedno pozabljena. Desetletja so bila zastraževana z molkom.</p>
                  <p>Sedem na mahovito skalo in se prepustim spominom. Eden teh me popelje nazaj v
                     leto 1950 do moje obtožnice in razprave pred sodiščem v Ljubljani. »Redno je
                     dodajal še en očenaš za naše domobrance,« je zapisal javni tožilec in me
                     obtoževal, da sem širil lažnive vesti o poboju domobrancev. Ta bojeviti pristaš
                     revolucije si pač ni mogel niti najmanj predstavljati, da bodo točno štirideset
                     let pozneje prav tu, v Kočevskem Rogu, javno molili očenaš in odstranili
                     železno zaveso molka.</p>
                  <p>Nekaj toplega začutim na obrazu, kot bi me pobožala ljubeča roka. Sončni pramen
                     seje spustil izza drevesa prav na moje čelo. Ogreje mi tudi srce. V zavest mi
                     stopajo jasne, mirne misli. Nasilno žrtvovam so postali zmagovalci. Nasprotniki
                     so moralni poraženci. Žrtvam se vrača spomin, dobro ime, čast in ljubezen.
                     Oslabelim na pogumu se budi novi optimizem. Z njim bomo prihodnje leto globoko
                     in zavestno doživljali petdesetletni jubilej velike tragedije.</p>
               </div>
            </div>
         </div>
         <div type="div1">
            <head>Slovenske teme – na robu leta '94</head>
            <div type="div2">
               <head>Vsesvetno razmišljanje</head>
               <docAuthor>Ivana Kozlevčar</docAuthor>
               <div type="div3">
                  <figure>
                     <graphic url="slike_z_15/z_15_33.png"/>
                     <head>Balada o materi <name type="author">Bara Remec</name></head>
                  </figure>
                  <p>Letos je bilo prvič, da sem lahko prižgala svečko svojima stricema pod ploščo,
                     na kateri sta napisana med več kot stotimi imeni na opuščenem pokopališču za
                     farno cerkvijo v Višnji Gori. Pokop še ni bil opravljen, spominsko obeležje pa
                     je že skoraj v celoti narejeno. Ves ta dolgi čas so ti fantje živeli samo v
                     spominu in srčni bolečini domačih. Ta ali oni je ime svojega napisal na
                     družinski spomenik na grobu, komaj kdo pa je upal, da se bodo nekoč vrnili,
                     čeprav mrtvi, in imeli skupen pomnik. Očetje in matere so večinoma pomrli, ne
                     da bi to dočakali. Končno je javno povedano, da so vsi ti fantje in možje
                     živeli, da jih veže skupna usoda, ni pa povedano, da so bili večinoma pomorjeni
                     po vojni kot vrnjeni domobranci, kar bi bilo razvidno iz datuma njihove smrti.
                     Ta pa uradno še ni znan, kar je odraz današnje stopnje zamolčanosti. Ker je
                     veliko morišč, se še zdaj ne ve, kje in kdaj je kdo pretrpel svojo zadnjo muko.
                     Kdaj bomo to zvedeli?</p>
                  <p>Ko prebiram napisana imena, pred mano vstajajo obrazi, kakršnih se spominjam iz
                     otroških let. To so bili sami kmečki fantje, le redki študentje. Njihove roke
                     so bile žuljave, vajene dela. Poznali so trdi boj za preživetje, znali pa so se
                     tudi pražnje obleči, se prešerno smejati, šaliti, igrati v igrah, predvsem pa
                     peti, peti zvečer na vasi in v nedeljo v cerkvi. V mojem spominu so ostali
                     čudoviti glasovi moškega pevskega zbora, pri katerem so sodelovali zlasti
                     dedendolski fantje, na vasi pa ni nihče zapel tako kot Leskovčani. Nobeno petje
                     poslej me ni moglo več ganiti na enak način: ni vsebovalo tistega žlahtnega
                     občutja, ki se je prenašalo iz roda v rod. Pelo se je iz čistega ali ranjenega
                     srca, tudi prešerno, z občutkom mlade fantovske moči, nikoli pa surovo,
                     prostaško. To je bilo fantovsko, moško petje v najžlahtnejšem pomenu
                     besede.</p>
                  <p>Moj Bog, koliko imen! Kaj pomeni, če tako majhne vasi izgubijo po dvajset in
                     več fantov, tudi po štiri iz ene družine. Nikoli več ne bodo te vasi imele take
                     življenjske moči, da bi premogle toliko mladih ljudi naenkrat. Kakšna
                     življenjska sila je bila v materah, da so jih toliko rodile! Sprejemale so jih
                     kakor vse drugo v zaupanju v božjo voljo. Zavijale so jih v plenice, kakršne so
                     pač bile, in rasli so včasih siti, včasih tudi malo lačni, pripravljeni na trdo
                     življenje. Kako bi te matere prenesle, če bi se jim strahotna izguba razkrila
                     naenkrat.</p>
                  <p>Spominjam se tistih groznih dni po osvoboditvi. V Ljubljani, kjer sem hodila v
                     2. gimnazijo, me je pred odhodom še obiskal stric in mi naročil, naj se pazim.
                     Ko se je zvedelo, da ne bo več šole, sem šla domov peš, ker vlak ni vozil. Doma
                     je bilo vse napeto, na Polici so tri ustrelili. Ljudje so sprva mislili, da se
                     bodo domobranci vrnili z Angleži, potem pa je od nekod prišel glas, da so
                     vrnjeni partizanom. Tega ljudje sprva niso verjeli, nato pa se je začelo
                     govoriti, da jih vozijo v Kočevje. Nič ni bilo gotovega, vendar je v ljudeh
                     začel rasti strah, obhajala jih je groza, začeli so se čutiti nemočne. Ostali
                     smo le otroci, ženske in starejši moški in bil je čas največjega kmečkega dela.
                     Začela so se čudna doživetja. Tako je Jurjev oče ponoči zaslišal jok pod hišo.
                     Jokalo je tako milo in dolgo, da je vstal in vse pregledal. V hipu ga je
                     preblisnilo, da je to spomin njegovega sina. Ni mogel več vzdržati doma,
                     zadušilo bi ga od bolečine, vzel je koso in kosil, kosil, kosil do prvega
                     svita. Nato je šel do soseda, prosil za požirek žganja in povedal, kaj je
                     slišal ponoči.</p>
                  <p>Vse življenje me spremlja misel, da tega pomora ne bi smeli dopustiti. Čeprav
                     smo ostali samo otroci, ženske in starci, bi nekaj vendarle morali narediti.
                     Morda bi se morala vsa ta preostala dolenjska revščina zbrati, vseh nas
                     vendarle ne bi mogli pobiti. Morda bi morali mi otroci, ženske in starci iti
                     leč na tiste nesrečne tire proti Kočevju, vseh morda ne bi pregazili, ali pa bi
                     jim bilo krvi dovolj. Morda bi morali zvoniti kot ob katastrofi ali zakuriti
                     kresove kot ob turških vpadih. Ali so zato delali tako skrivaj in zastraševali
                     ljudi, ker so se bali prav otrok, starcev in žensk. Bali pa so se, drugače
                     svojih žrtev ne bi tako skrivali. Vse je bilo zakrito v neprebojen molk in naša
                     krivda je, da smo pristajali na ta molk. In vendar smo vedeli, da so domobrance
                     pobili že prvo poletje, čeprav ne točno kje in tudi ne, katere vse.</p>
                  <p>Še zdaj ne vemo, katero morišče je sprejelo njihovo kri, in ne vemo, katero
                     brezno skriva njihove kosti, zato nosimo v sebi vse znane križeve poti in vsaka
                     je lahko njihova. Sami so jih prehodili brez srečanja z materami, brez
                     Jeruzalemskih žena, Veronik in Simonov, samo biriči so bili z njimi. Ne vemo,
                     kako zelo so se počutili zapuščene, tudi ne, katera misel je blažila njihovo
                     zadnjo pot, tega jim ni bilo dano povedati. Vedeli so, da je smrt človekova
                     usoda, hitro so morali dozoreti zanjo. Gotovo jih je bilo strah groznega
                     umiranja, če so bili še živi v breznih. So za vse to dobili moč v veri? Jih je
                     dosegla naša molitev? So se spomnili Zapuščenega na križu, rodovitnosti
                     njegovega trpljenja in zmogli blago misel odpuščanja? Ne vemo, na kakšen način
                     bo rodovitno njihovo trpljenje, za nekatere so še zmeraj neljudje. Kakšno bo
                     njihovo mesto v življenjskem loku našega naroda? Kakorkoli, zdaj so tukaj, naš
                     spomin se lahko ustavi ob vsakem posebej in počasi vstajajo tudi v narodovem
                     spominu kot ljudje in tovarišija. Vrnili so se v naše vasi in zdaj lahko
                     zaživijo v pogovorih z novim rodom. Vsake vsesvete jim bomo prižigali svečo in
                     prinesli rože z naših vrtov, podoživeli bomo njihovo bridko smrt in iskali
                     odgovore na neodgovorjeni zakaj, ki nam jih bodo pomagala razkrivati znamenja
                     časa.</p>
               </div>
            </div>
            <div type="div2">
               <head>Revolucionarji za vse čase</head>
               <docAuthor>Brane Senegačnik</docAuthor>
               <div type="div3">
                  <p>Angleški klasični filolog Gilbert Murray je v svoji razpravi o grškem
                     mitološkem junaku Heraklu z naslovom »Herakles – najboljši vseh mož«
                     raziskoval, kako se je v teku časa spreminjala podoba tega antičnega junaka. Te
                     spremembe je primerjal s spreminjanjem podobe na kovancu. Brž ko denar, skovan
                     iz malovredne kovine, izgubi svojo nominalno vrednost, ga je treba prekovati,
                     zamenjati podobo in napis na njem. Prav tako so se spreminjale kreposti, ki so
                     jih pripisovali Heraklu. Na začetku svoje poti, v arhaični dobi grške kulture
                     je bil Herakles bitje silne, nadčloveške fizične moči. Njegova junaštva so bila
                     predvsem dejanja hrabrega lovca – ubil je leva, merjasca, hidro itd. – ali pa
                     dokazi njegovega nepojmljivega orjaštva – namesto Atlasa je na svojih plečih
                     držal cel nebesni svod. S takšnimi posegi je človeštvo odreševal pošasti, ki so
                     mu fizično stregle po življenju. Tej vlogi primerna pa je bila tudi njegova
                     pojava: bil je robusten, mišičast, v levjo kožo ogrnjen in s kijem oborožen
                     silak. Ko pa je postajala grška družba bolj in bolj omikana, je začela
                     izginjati potreba po takšnem junaku. Družbene problematike ni bilo več mogoče
                     razreševati s surovo silo, moč mišic in nasilje sta bila premalo učinkovito
                     »orožje« za dobrotnika človeštva. Da lik Herakla vendarle ne bi zatonil v
                     pozabo, ga je bil treba prekovati, spremeniti naravo njegove kreposti. In tedaj
                     se je začela dolga pot njegove preobrazbe, ki je potekala skozi vso antiko in
                     še naprej v čas bizantinske književnosti. Že v Aristotelovi Himni Kreposti je
                     bil Herakles precej poduhovljen, ko ga je skupaj z Dioskuroma za junaška
                     dejanja navduševala žeja po kreposti. Iz teh verzov naj bi kasneje zajemal tudi
                     pesnik Horacij, filozofa Seneka in Epiktet pa sta ga opisovala kot utelešenje
                     stoiškega ideala kreposti. Zlasti pri Seneki je nastopal kot borec za dobro,
                     pravično stvar, sovražnik zla, prinašalec miru na zemlji in morju, odlikovali
                     pa sta ga tudi nesebičnost in požrtvovalnost. Nekateri alegoristi so šli še
                     naprej in so se zatekli k fizikalnim razlagam, po katerih je Herakles
                     predstavljal Sonce ali čas, spet drugi pa so si pomagali z religioznimi ali
                     filozofskimi razlagami, po katerih je dobival mistična razodetja ali pa je
                     zmagoval vse ovire s filozofijo. Njegova junaška dela, ki so bila na začetku
                     povsem konkretna dejanja velike fizične moči, so dobila čisto simboličen pomen.
                     Herakles je postal človekov rešitelj v višjem smislu, na duševni in duhovni
                     ravni: z zmago nad nemejskim levom je človeka očistil požrešnosti, ko je ujel
                     kerinitsko košuto, ga je osvobodil strahu itd. Višek pa je ta simbolizacija
                     dosegla v bizantinskem leksikonu Suidas. Herakles je bil z vsemi svojimi
                     atributi simboliziran: njegova znamenita gorjača je predstavljala moč
                     filozofije, levja koža pa je postala simbol meditacije. Podobno je bilo s
                     pomenom vseh njegovih dejanj. Murray ugotavlja, da se je Herakles z ozirom na
                     svojo izvorno podobo tako rekoč do neprepoznavnosti spremenil: iz preprostega
                     silaka je postal stoiški svetnik. Isto je ostalo le ime.</p>
                  <p>Sloviti starogrški dramatik Sofokles je v svoji tragediji z naslovom Trahinje
                     po Murrayevem mnenju ubral docela drugačen postopek: njegova upodobitev je šla
                     prav nasprotno pot – proti Heraklovi izvorni podobi. To je bilo seveda mnogo
                     pred opisano preobrazbo arhaičnega junaka v simbolično bitje, že v petem
                     stoletju pred Kristusom. Že v Sofoklovem času se je življenje očitno tako
                     oddaljilo od idealov arhaične dobe, da so postali povsem neprimerni. Edina
                     možnost je bila v tem, da se spremeni njihova narava in se jim prida simboličen
                     pomen. Sofoklu pa naj bi več od simbolizacije in idealizacije, ki sta temeljili
                     na svojevrstnem potvarjanju zgodovinskih dejstev, pomenilo razkrivanje
                     resničnosti. Njegova namera naj bi tako bila prikazati, kako slabi in napačni
                     so vzori arhaične dobe oziroma kako nemogoče je z njimi oblikovati zavest ljudi
                     v višje civilizirani obliki življenja. Zato je naslikal Herakla v vsej njegovi
                     starodavni silni moči, nasilnosti, robatosti in surovosti in v vsem njegovem
                     preziru človeških meril, ki so prav v petem stoletju z razcvetom demokracije
                     dobivala vse večjo težo in pomen. Heraklova oznaka: »najboljši vseh mož« je
                     tako dobila ironičen prizvok, saj se je v bistvu nanašala na monstruozno bitje,
                     ki ni zaslužilo imena dober. V svojem samopovzdigovanju nad človeška merila je
                     v resnici to bitje padlo podnje.</p>
                  <p>Zelo podoben razvojni lok lahko opazujemo pri ključnih figurah mitologizirane
                     polpretekle slovenske zgodovine. Z zelo malo napora si je moč v spomin
                     priklicati herojske postave revolucionarjev, ki so še do nedavnega sijale s
                     sivega socrealističnega neba. V zanosnem siju rdeče zvezde so ti junaki pretili
                     vsemu staremu; pod njihovimi škornji se je drobil v prah svet starodavne
                     kulture in na tem pogorišču so s težkimi rokami gradili novega – robatega,
                     grobih oblik in ostrih robov. Njihova moč je bila videti nedotakljiva,
                     osupljiva in presežna – z eno besedo nadčloveška. Če bi jih primerjali s
                     Heraklom, bi lahko rekli, da so bili ogrnjeni v levjo kožo zaslug za
                     osvoboditev naroda, njihov kij pa je bilo komunistično kladivo, ki je drobilo
                     preteklost in obenem kovalo prihodnost. Oba atributa pa sta bila neločljiva,
                     brez enega ali drugega si revolucionarja ni bilo moč predstavljati. Pravzaprav
                     je bilo z »osvoboditelji« dolgo časa tako, da so bili vselej najprej
                     revolucionarji in šele ker so bili revolucionarji, se je v njih lahko razvijala
                     narodnoosvobodilna zavest. Ko pa so v teku desetletij rdeče zvezde vendarle
                     obledele in je nezadržno raslo spoznanje o brutalnosti in totalitarnosti
                     komunističnega sistema, je sčasoma začela ugašati tudi revolucionarna avreola.
                     Revolucija je postala najprej zunanji okvir narodnoosvobodilnega gibanja, potem
                     stranski produkt, pa stranpot oziroma deviacija in končno si lahko slišal
                     nekdanje partijske in partizanske prvake, kako so na vprašanje, ali ni bila
                     revolucija bistvo NOB, odgovarjali: »Kakšna revolucija? Saj zanjo do danes še
                     slišali nismo?« Kakorkoli že, človek očitno lahko kriči revolucionarna gesla,
                     pri tem pa si zamaši ušesa z vato narodnoosvobodilne patetike in ničesar ne
                     sliši; lahko strelja Slovence – vojne ujetnike, neoborožene, ženske – in skozi
                     očala, izdelana v optičnih delavnicah Kominterne, v njih vidi samo okupatorjeve
                     sodelavce. Ta dvojnost, ki nikakor ni utemeljena v čisti laži, temveč vselej na
                     polresnici, je sploh bistvena prvina komunistične in neokomunistične družbene
                     strategije. Gotovo bi bilo pretirano in nepravično trditi, da v vsem
                     partizanskem gibanju ni bilo poštene narodnoosvobodilne volje. Toda to prav
                     gotovo ni »the whole truth«, celotna resnica, in ko apologeti NOB zamolčijo
                     nekatere elemente le-tega, storijo to vedno tako, da se odločilno spremeni
                     celotna zgodovinska podoba. Tako se npr. prikriva, da sta bila iskrena ljubezen
                     do naroda in svobodoljubnost vešče vprežena v tehnologijo komunističnega boja
                     za oblast. Tudi danes, ko tega ni več mogoče scela zanikati, se prikriva, da je
                     komunistični projekt povsem obvladal to gibanje, da je bil njegovo pravo jedro
                     in gibalo, in to še toliko bolj, ker so bili na skrajno perfiden način vanj
                     vključeni najčistejše človekove vrednote in ideali. Toda ker se bistvo
                     partizanskega gibanja vselej identificira s tistim, kar je bilo v njem
                     najplemenitejše, komunistični boj za oblast pa je predstavljen kot zgolj
                     zunanji element, je zgodovinska podoba neizbežno izkrivljena. Relativno celoto
                     resnice bi bilo mogoče dojeti šele tedaj, ko bi ugledali perfidnost
                     komunistične taktike, ki je neverjetno spretno in hladnokrvno izrabila tako
                     rekoč najboljša in najsvetejša čustva ljudi v svoj politični prid. Takega uvida
                     pa ni, zato so seveda možne skoraj poljubne preobrazbe revolucionarnih
                     Heraklov; njihove vloge in slavna dela lahko na ta način dobijo alegorični
                     pomen, ki je povsem nasproten realnemu. Tisti, ki so nekdaj izrekali
                     prekletstvo nad »gnilo evropsko parlamentarno demokracijo«, so se po novi
                     alegorični interpretaciji dejansko zavzemali za njeno ohranitev; vse njihovo
                     delo za »novega človeka« je naenkrat prevrednoteno v prizadevanje za obstanek v
                     evropski kulturi.</p>
                  <p>Ob tej na hitro zarisani zgodovinski vzporednici se morda komu v zavest
                     povračajo starodavna spoznanja o podučnosti zgodovine, o tem, da ni pod soncem
                     ničesar bistveno novega. A še ostreje od tega se zarezuje vanjo vprašanje: ali
                     obstajajo v slovenski kulturi moralne in miselne energije ali umetniške moči,
                     ki bi zmogle veliko razkritje resnice, vsaj od daleč podobno onemu, ki ga je
                     pred 2500 leti opravil Sofokles?</p>
               </div>
            </div>
            <div type="div2">
               <head>Petdeset let kasneje</head>
               <docAuthor>Janez Peršič</docAuthor>
               <div type="div3">
                  <p>Približuje se petdeseta obletnica konca druge svetovne vojne. Ta dogodek je
                     prebivalstvo Evrope, Azije in ZDA dočakalo z veseljem in olajšanjem. Tu in tam
                     slišim pripombe, češ da Nemci še danes čutijo drugače. Njim naj bi 9. maj 1945
                     pomenil predvsem poraz njihove domovine. Tovrstnim negodovalcem odgovarjam, da
                     se mora tudi vsak zdravo misleči in kolikor toliko human Nemec veseliti, da se
                     je takrat končalo nesmiselno umiranje pod nacistično diktaturo. Največji
                     poraženci druge svetovne vojne tako ali tako niso bili Nemci, vsaj njihov večji
                     del ne. Poljska, Češkoslovaška in Jugoslavija so namreč doživele, da je
                     nacionalsocialistično okupacijo zamenjala komunistična. Drugih vzhodnoevropskih
                     držav ne omenjam, ker so v vojno vstopile na strani Nemčije, torej so si svojo
                     usodo vendar nekoliko skrojile same. Konsenz komunizmu je bil na Poljskem in
                     Češkoslovaškem neznaten. Tja ga je prinesla sovjetska vojska. V Jugoslaviji je
                     bila scena nekoliko drugačna.</p>
                  <p>Tu je bilo že pred drugo svetovno vojno prebivalstvo precej polarizirano. V
                     času tuje okupacije pa se je ustvaril dokaj enoten levi blok (KPJ s
                     podružnicami po pokrajinah, ki je vodila narodnoosvobodilni boj z revolucijo),
                     na drugi strani pa je bilo več antikomunističnih skupin. Vodstvo komunistov se
                     je zelo trudilo, da bi ustvarilo videz »upora širokih ljudskih množic« proti
                     okupatorju in za raznimi oblikami osvobodilnih front in avnojev skrivalo svojo
                     oblastiželjnost. Na kakršnokoli resnično koalicijo politično različnih
                     odporniških skupin komunisti niso bili pripravljeni pristati. Posledica te
                     trmoglavosti je bila državljanska vojna.</p>
                  <p>V nekem intervjuju, objavljenem v Mladini, sem na dober namig spraševalca tudi
                     jasno odgovoril, da v današnji Sloveniji še vedno obstajata dva »naroda«, kot
                     sta se oblikovala v državljanski vojni. To sta bila beli narod s svojo belo in
                     rdeči narod s svojo rdečo gardo. Danes stvari niso bistveno drugačne. Vsak od
                     obeh narodov ima svoj ideološki okvir, svoje politične skupine in poverjenike,
                     svojo oblast, finance, kulturo in tudi svoj pogled na polpreteklo zgodovino.
                     Rdeča garda je močnejša, najbrž zato, ker je spretnejša in bolj perfidna. Še
                     vedno jo podpirajo široke ljudske množice slovenskih volivcev.</p>
                  <p>Glede zgodovine polpreteklega obdobja lahko mirno izrečem ugotovitev, da so
                     dejstva v glavnem znana, zelo pa se med seboj razlikujejo interpretacije,
                     razlage, ocene in načini uporabe dejstev v politične in vzgojne namene. Kot
                     pravi moj kolega in prijatelj Vasko Simoniti (Dnevnik, 19. 11. 1994), se
                     zgodovina zadnjih petdesetih in nekaj let še ne obravnava znanstveno.
                     Razumljivo pa je tudi, da vsaka zgodovina živi, dokler ljudje ne pokopljejo
                     starih zamer in dokler niso popravljene stare krivice in krivci zločinov
                     primerno kaznovani. Pravna država namreč ne more zatisniti oči pred
                     nekaznovanimi zločini. Revanšizem je seveda nekaj povsem drugega. Zdi se mi, da
                     se na politični sceni dogaja nekakšen levi revanšizem, z oblasti padajo drug za
                     drugim politiki, ki niso v službi levice.</p>
                  <p>S kakšnimi občutki so konec druge svetovne vojne dočakali domobranci? O tem
                     obstaja kar precej spominske literature, vendar so bili tudi med domobranci
                     ljudje, ki svojih spominov ne bi želeli objaviti. Domobranci niso bili samo
                     »idealni fantje in možje, ki so svoj narod reševali pred boljševiško pošastjo«,
                     ki so samo začasno ubogali okupatorja, da bi mu v pravem trenutku skočili v
                     hrbet, ampak je bilo med njimi mnogo preprostih, apolitičnih in omejenih duš,
                     ki so brez kakršnihkoli osebnih dilem ubogali svetno in cerkveno oblast,
                     misleč, da bo tako za njih najboljše. Svojevrstna tragedija je potem bila, ko
                     so se ljudje, ki so ubogali ukaze, da bi jim bilo dobro, spopadali s partizani,
                     ki so tudi ubogali ukaze v korist nekih mitičnih dobrin. Mnogi partizani so
                     namreč verjeli v absolutni smisel osvobodilnega boja proti okupatorju. Seveda
                     so bili v prvih partizanskih četah predvsem komunisti, skrivači, begunci in
                     kriminalci, kasneje pa tudi veliko prisilnih mobilizirancev. Obe, rdeča in bela
                     garda sta zagrešili vrsto zločinov (uboji, mučenje, plenjenje). Teror rdeče
                     garde je bil časovno prvi in naperjen proti »razrednemu sovražniku«, ki naj bi
                     snoval in organiziral kontrarevolucijo, pa tudi proti lastnim, ne dovolj
                     zanesljivim ljudem. Teror bele garde pa je bil s stališča ciljev manj smiseln,
                     udarjal je po navadnih partizanih in nižjih akativistih, ki dostikrat niso bili
                     revolucionarno, ampak zgolj narodnoosvobodilno misleči in delujoči. Če bi bila
                     slika preprosta (na eni strani moralno degenerirani boljševiki, na drugi pa
                     pošteni krščanski Slovenci), ne bi bilo težko napisati enostavne ocene tega
                     krutega zgodovinskega obdobja. Komunisti so imeli vse do danes na svoji strani
                     argument narodnoosvobodilnega boja, nasprotniki pa so izpostavljali
                     komunistično predanost ideji revolucije in podložnost Stalinu. S stališča
                     historične distance so imeli takratni antikomunisti nedvomno prav. Komuniste je
                     boj proti okupatorju zanimal predvsem zato, da bi pomagali Sovjetski zvezi in
                     osvojili oblast. Za idejo zmagovite revolucije so bili pripravljeni žrtvovati
                     sebe in druge; trpljenje civilnega prebivalstva, starcev, žensk in otrok, se
                     jim je zdelo ob tako visokem cilju, kot je bila uveljavitev nove zgodovinske
                     epohe, nepomembno. Ta ideja se je prav v nadaljnjem toku zgodovine izkazala za
                     tragično zmoto.</p>
                  <p>Vsakdo, ki na osnovi določenega znanja razmišlja o domobranstvu, pride do
                     problema kolaboracije. Mnenja sem, da Peter Urbanc, ki je v zadnji številki
                     ZAVEZE skušal ta problem razrešiti, v tem ni povsem uspel. Problem bi lahko
                     označili na kratko z magičnim sedmerokotnikom pojmov:
                     okupacija-narodnoosvobodilni
                     boj-izdajstvo-revolucija-kontrarevolucija-kolaboracija-državljanska vojna.
                     Dejstvo je sicer, da je kolaboracija z okupatorjem v zasedeni deželi po
                     mednarodnem pravu dovoljena, saj omogoča preskrbo civilnega prebivalstva in
                     vzdrževanje reda in miru, vendar je bilo tudi partizanstvo kljub vsemu nekaj
                     več kot navadni banditizem zlasti po 7. marcu 1945, ko so partizanske sile
                     formalno postale del kraljeve vojske v domovini. Zaradi ideoloških in
                     političnih nasprotij je med rdečo in belo gardo prišlo do državljanske vojne, s
                     čimer je bil osnovni namen kolaboracije presežen. Pravega narodnega izdajstva
                     pa ni bilo veliko. Za izdajalce štejemo lahko samo tiste, ki so kot agenti ali
                     informatorji tujih sil škodovali okupiranemu prebivalstvu, tudi tiste
                     komuniste, ki so do napada Nemčije na Sovjetsko zvezo in morda še kasneje na
                     Gorenjskem in Štajerskem sodelovali z gestapom.</p>
                  <p>Ob tem mi pride na misel vsestranska podobnost med nacionalistično in
                     komunistično teorijo in prakso. Eden zadnjih tovrstnih dogodkov je bilo
                     pričanje že precej ostarelega tov. Mitje Ribičiča pred Pučnikovo parlamentarno
                     komisijo, ki bi ga morala vprašati še marsikaj drugega, na primer o dachauskih
                     procesih ali pohorski aferi. Omenjeni partijec je podobno kot neki starikav
                     »nazi« v zanimivem filmu Odessa zamegljeval resnico, se skliceval na objektivno
                     težko situacijo in valil krivdo na brezimenski kolektiv Jugoslovanske ljudske
                     armade.</p>
                  <p>Kaj si mislijo o teh sramotah stari partizani in drugi člani Zveze borcev?
                     Mnogi so razočarani nad razkrinkanim početjem svojih voditeljev, ki so jih
                     nekoč skušali učiti nove morale in jim kazati pot proti velikim zgodovinskim
                     ciljem. Mnogi pa vztrajajo v svojih zmotah in pustijo, da vodstvo še naprej
                     manipulira z njimi: abotna pisma bralcev v vseh mogočih časopisih in revijah
                     nam jasno pričajo o rezultatih dolgotrajnega pranja možganov.</p>
                  <p>Razmišljamo lahko še v neko, čeprav na žalost nekoliko fantastično smer.
                     Delitev na rdeči in beli tabor, ki je povzročila toliko žrtev in trpljenja, bi
                     bila našim ljudem manj izrazita, če bi bilo več individualizma in manj želje po
                     podrejanju ideologijam, političnim doktrinam in oblastnim sistemom.
                     Prizadevanje za neko nujno enotnost slovenskega naroda bi moglo biti še danes
                     škodljivo. Takšne zahteve navadno proizvajajo tisti, ki skušajo uveljaviti
                     enoumje svojih političnih in drugih doktrin.</p>
                  <p>Naj še navedem primer osebnega razmisleka in odločitve v času okupacije. Oče
                     nekega mojega prijatelja je že zelo zgodaj potal član OF v Ljubljani. Ko pa VOS
                     ni in ni hotel prenehati z atentati, je po uboju prof. Erlicha zapustil OF in
                     odjavil Slovenskega poročevalca. Izognil pa se je tudi vstopu v Slovensko
                     domobranstvo. Po vojni je zaradi svojega preloma s komunisti doživel vrsto
                     neprijetnosti. Baje je bilo podobnih primerov še več in kažejo, da nekateri v
                     tistih težkih časih le niso nehali misliti s svojo glavo. Seveda je bilo to v
                     mestu lažje, ker je stanje na deželi bilo manj naklonjeno individualnim
                     odločitvam.</p>
                  <p>O dogajanju v času okupacije se bo pri nas še dolgo razmišljalo. Opažam, da bi
                     mnogi ponovno želeli to zapleteno zgodovino spraviti v enostavne, ideološko
                     podprte kalupe. Seveda tak pristop ne more preglasiti nekaterih temeljnih
                     zgodovinskih dejstev. Dokler pa zgodovinopisje ne bo res samo zgodovinopisje in
                     ne tudi ideologija, naj bo raje več zgodovin kot ena sama.</p>
               </div>
            </div>
            <div type="div2">
               <head>Sprava - Izsanjana Slovenija</head>
               <docAuthor>Blaža Cedilnik</docAuthor>
               <div type="div3">
                  <p>Poznam ljudi, ki se vsako jutro zbudijo veseli in radostni ob misli, da imamo
                     svojo državo. Slovenijo. Z mano ni ravno tako hudo. Večkrat se spomnim in si
                     preprosto rečem: fino, pa imamo svojo državo. To, kar smo si ves čas želeli.
                     To, o čemer smo sanjali. In žal mi je, da ne morem biti radostna, evforična ob
                     tej misli. Morda še nisem v celoti dojela vse globine, ki je zajeta v tem
                     dejstvu.</p>
                  <p>Nekaj podobnega se mi dogaja, kadar mi pride na misel dejstvo, da še vedno
                     lahko hodim, se pravi uporabljam noge. V mladih letih sem si namreč poškodovala
                     hrbtenico in občasno se mi dogaja, da noge ne služijo svojemu namenu. Se pravi,
                     da samo sedim in počnem, kar koli že počnem, če se hočem premakniti, pa moram
                     poklicati svoja dva poba, da se ju oprimem za vrat in me odvlečeta, kamor koli
                     je pač treba. Ampak navadno traja taka reč samo kakšno uro ali več, pa se da
                     počakati. Ampak enkrat je trajalo skoraj štirinajst dni. In od takrat se
                     večkrat zalotim ob misli: fino, da lahko še hodim. Vendar ne morem reči, da sem
                     radostna, kar evforična ob tej misli. Morda ne dojemam v celoti vse globine, ki
                     je zajeta v tem dejstvu.</p>
                  <p>Morda se mi bo kdo smejal ali me proglasil za noro. (No, ja, nekoliko moram
                     biti trčena. Po moje je dokaz že to, da sem rajši žrtvovala vsaj deset let
                     življenja pa še kaj, da sem zidala bajto itd., namesto da bi vzela knjižico, ki
                     se je je držalo ... to piše nekje proti koncu tega spisa.) Ampak na ta način sem
                     poskušala povedati, kakšni so moji občutki, ko se spomnim, da imamo svojo
                     državo. Niso kaj prida visoki. Vendar pa me zgrabi sveta jeza, kadar vidim
                     vsepovsod, kamorkoli se ozrem, nebodigatreba nepotrebne ostanke
                     preteklosti.</p>
                  <p>Npr.: sin vehementno pride domov in vrže indeks na mizo, češ, vidite, pa sem
                     vpisan na univerzo. Pogledam indeks: Univerza v Ljubljani, lepo, lepo, da so to
                     spremenili. Ampak, glej ga vraga, kaj pa je to: občina, republika. Kakšen
                     podatek neki vpišeš pod republika. Pa statistični obrazci. Povsod šifra za
                     slovenske občine 55xx. Poštne številke, mednarodne telefonske številke.
                     Zakonodaja, da ne govorimo, tu smo še krepko v SFRJ. Itd. Itd. Vse je lepo na
                     svojem mestu. Če, oziroma, kadar se bomo odločili. Pravzaprav ne bo nobenih
                     komplikacij, če gremo nazaj. Nazaj v komunistični raj, pardon, tam smo še
                     vedno, ni res, nekateri so še vedno. Pač pa, nazaj v Jugoslovanski raj.
                     Nekatera podjetja še danes tožijo za izgubljenim jugotrgom, celo v medijih se
                     pojavljajo govorice o srbskem lobiju, ki na vseh koncih meša štrene. Ob
                     osamosvojitvi so se Srbi (novi slovenski državljani) zelo trudili, da bi
                     govorili slovenščino, zdaj pa nič več, nevarnost je torej minila. (Tega nisem
                     opazila samo jaz!) Radio nas spet bombardira z balkansko glasbo. In tako, summa
                     summarum, imamo v tej naši mladi mali državi dve peti koloni, srbski lobi in
                     liberalizem s komsomolskim pedigrejem. Ta zadnji nam pravzaprav regira državo
                     in je odgovoren, da so stvari take, kot so. (Namreč, da je vse pripravljeno, da
                     gremo nazaj v Jugokomunistični raj – a ni lepa beseda?)</p>
                  <p>Spominjam se (pojdite gledat film Kapitan Kljuka, ko in če bo kje še igral;
                     odrasli namreč vsi od kraja pozabijo, da so bili otroci, da so bili mladi, kako
                     je bilo v šoli, kaj so se učili, kaj je kak politik govoril pred
                     osamosvojitvijo – čisto vsega tega ni v tem filmu, je pa generalna ideja), ko
                     smo se pri zgodovini v tretjem razredu osnovne šole učili o kralju Samu in o
                     Karantaniji kot o edini državi Slovencev – vcepili so nam takrat v glavo in
                     srce ljubezen do domovine in na nek način sanje o slovenski državi – ob tem smo
                     poslušali, kako so nas, Slovence, ves čas premetavali iz države v državo, kako
                     smo vedno delali za tuje gospodarje, naši fantje so krvaveli za tuje države.
                     Spoznali smo, da je bilo v zgodovini kar nekaj možnosti za to, pa jih nismo
                     (ali nismo znali) izkoristiti. Prepričani smo bili, da bojo še prišle take
                     okoliščine in, ni hudič, da nam ne bi enkrat uspelo. Enkrat je vendar dovolj.
                     Ko imaš svojo državo, jo imaš in pika. In sanje so se spremenile v hrepenenje,
                     da bi čimprej res do tega prišlo, v čedalje trdnejše upanje, da bomo mi, še kot
                     zelo mladi, to tudi zares doživeli.</p>
                  <p>Sem dolgo upal in se bal, </p>
                  <p>slovo sem upu, strahu dal. </p>
                  <p>Srce je prazno, srečno ni. </p>
                  <p>Nazaj si up in strah želi.</p>
                  <p>Imamo svojo državo. Slovenijo.</p>
                  <p>Kakorkoli že stvar vzameš, odhod iz Jugoslavije je bil revolucija. Revolucija
                     pomeni skok. Pomeni bistvene spremembe v zelo kratkem času. In to je bilo prav
                     to. Jugoslovanski režim je bil preveč zaplankan, nekateri narodi preveč
                     zaostali, Srbi preveč megalomanski in željni oblasti, da bi se lahko ta prehod
                     izvedel evolucijsko, lepo počasi, mi bi rekli po malem, naši južni bratje pa
                     malo sutra, kar pomeni nikoli. Na vseh področjih (gospodarskem, političnem,
                     kulturnem) je bila to revolucija. Za vse dele EXSFRJ je bila to revolucija.
                     Nekje bolj, drugje manj krvava. Nekje kri še vedno lije v potokih. Mi smo jo
                     baje poceni odnesli. No, ja, to bomo še videli. In še vsako revolucijo je nekdo
                     izkoristil. Tudi to. Izkoristili so jo tisti, ki so se vdinjali prejšnjemu
                     režimu, ki so »gradili« ali vsaj »pomagali graditi« komunizem, ko nam je bilo
                     tako lepo. Naj zopet napišem, kaj za hudiča smo zapustili pot v komunizem, ki
                     nas je peljala v Indijo Koromandijo (menda mora povprečno bister človek neko
                     stvar slišati 17 krat, da si zapomni, pa mi zato tisti, ki to že veste, ne
                     zamerite preveč).</p>
                  <figure>
                     <graphic url="slike_z_15/z_15_34.png"/>
                     <head>Slovenija <name type="author">Simon Dan</name></head>
                  </figure>
                  <p>Ja, ja. Izkoristili. Tisti, ki so še tik pred zdajci svarili pred vsenarodnim
                     samomorom, svarili pred privatizacijo (z nohti in zobmi so se držali družbene
                     lastnine, zdaj so si jo pa prisvojili), svarili pred surovim kapitalizmom,
                     svarili pred strankarskimi zdrahami itd., itd., taisti ljudje nas danes učijo,
                     kako se obnašati v samostojni državi, imajo šole podjetnikov in seveda tudi
                     predavajo bodočim in zdajšnjim podjetnikom, uvedli so nagravžno surov
                     kapitalizem, ves čas skrbijo za zdrahe, afere, govorice, gonjo proti komu.</p>
                  <p>Nekaj me žre tudi v zvezi z volitvami. Rahlo me spominja na tiste prve
                     demokratične volitve po drugi svetovni vojni, saj ste kaj prebrali, ko so
                     prelivali kroglice in podobno. Prav to prelivanje kroglic mi ne gre iz glave.
                     Spominja me na prelivanje poslancev, namreč iz ene stranke v drugo. Mladi
                     teoretiki prejšnjega režima so nam razložili, da večinsko načelo ni dobro, da
                     je boljše proporcionalno načelo, ali pa celo kakšna kombinacija obeh, v vsakem
                     primeru naša inovacija. In ni dobro voliti, so nas učili omenjeni strokovnjaki,
                     konkretnih ljudi, ampak stranke, pa ne samo stranke, malo stranke, malo
                     konkretne ljudi. Človek, pardon, ženska si sploh ne more misliti, kakšna
                     znanost je to. In potem smo volili. Stranke so se na podlagi odstotka volilcev
                     uvrstile v parlament ali pa tudi ne. In imeli smo parlamentarno razporeditev
                     strank, kakršna je pač bila. Po vseh časopisih so bile slikice. Potem se je
                     začelo prelivanje poslancev. Iz ene stranke v drugo, iz druge v tretjo, kakšna
                     stranka se je cela preselila v neko drugo stranko in sama sem že izrazila
                     željo, da bi nam vsake toliko časa spet pokazali sličico parlamenta, iz kakšnih
                     strank je sestavljen, če ne zahtevam preveč, še z imeni poslancev znotraj
                     strank. Spet bluzim. Ampak naj povem, kaj me žre. Če smo izvolili, recimo, pet
                     poslancev neke stranke, zdaj pa so trije odšli v neko drugo stranko, ali ni s
                     tem parlament postal nelegalen, nelegitimen, ali kaj jaz vem kakšen, skratka,
                     ni več v skladu z voljo volilcev in bi morale biti nove volitve?</p>
                  <p>Ja, prekleto, koga pa briga volja volilcev. »Najbolje bo, da jih pride čim manj
                     na volitve, da bojo prišli samo NAŠŠŠI, da ne bo neljubih presenečenj.« In
                     ljudje so spet postali apatični. Kot v dobri stari bratski balkanski državi.
                     Koga res briga volja ljudi. Tega se pa morate spomniti, saj je bilo komaj
                     včeraj. Lokalna samouprava. Izraz volje ljudi. Najprej so določili možna
                     območja novih občin. (Na šentviškem koncu smo hoteli svojo občino, pa smo
                     pomagali sesuti mestno občino Ljubljano.) Skratka, vse je bilo strokovno
                     pripravljeno, od vsebine do izvedbe. Naj stane, kolikor hoče, mi bomo imeli
                     lokalno samoupravo po meri ljudi, po volji krajanov. In rezultati so bili
                     kakršnikoli že pač. Pa saj je vseeno. Kdo šmergla rezultate. Po moje je bilo
                     vse skupaj hudičevo drago.</p>
                  <p>Da pa bi bilo še draže, so se strokovnjaki usedli skupaj in rekli: Ljudje,
                     volilci, skratka folk nima pojma o pojmu, čira čara, bodi lokalna samouprava.
                     In tako so tam, kjer so hoteli veliko občino, naredili tri male, kjer so hoteli
                     male občine, so se odločili za velike. Po mojem bo to lokalna samouprava,
                     kakršne še ni videl svet. In ves svet se bo čudil in se hodil učit k našim
                     strokovnjakom. Pravzaprav mislim, da bi morali te tipe, ki so po eni strani
                     zakuhali velereferendum (z vsemi pripravami vred) za lokalno samoupravo, potem
                     pa vse rezultate tega referenduma vrgli v smeti in naredili po svoje, tožiti za
                     krajo splošnega ljudskega premoženja in jih prisiliti, da bi povrnili, kolikor
                     bi lahko, potem pa do konca življenja ne bi smeli niti govoriti o politiki na
                     javnem mestu ali v medijih, kaj šele ukvarjati se z njo ali sodelovati v
                     njej.</p>
                  <p>Malo pa le upoštevajo ljudstvo. Malo se ga bojijo, da ga ne bi nenadoma srečala
                     pamet. Vsega naenkrat. Ziher je ziher, pravim jaz, tako pravi namreč lep
                     slovenski pregovor. Valjda, bi mi odgovoril v enako čisti slovenščini kak
                     najstnik. Pri ljubljanskem županu nočejo nič riskirati, zato jih je cela reč.
                     In ljudstvo (tisti del, ki bo sploh šel na volitve) bo zmedeno. In na koncu
                     bomo imeli rdečega župana. Čeprav je cel kup nestrankarskih kandidatov. Ampak,
                     Bučarja menda takoj zanese na levo, čim dobi malo oblasti (malo poslušajte in
                     glejte, se že opazi); Gradišnik bi obnovil PST (Pot spominov in tovarištva),
                     Kreft, Rupel, Jazbinšek, ali vidite. Župan bo rdeč, morda malo oranžno rdeč,
                     morda malo vinsko rdeč, vendar nedvomno rdeč.</p>
                  <p>In ko poslušam ljudi, ki se oglašajo po radiu, kako nasedajo na stokrat
                     prežvečene finte, me zmrazi. Zmrazi v moji izsanjani Sloveniji. Prav tako me
                     zmrazi, ko slišim iz ust, ki so še pred nekaj let svarile pred osamosvojitvijo,
                     kako so se pravzaprav ves čas zavzemali za to in kakšne zasluge imajo za to. Ne
                     vem, kaj je to z mano, ampak jaz bi rada imela na vrhu pokončne ljudi, za
                     katere ne bi mogla najti tri ali štiri leta starega Dela, kjer bi bila kakšna
                     njihova izjava, ki bi bila v popolnem nasprotju s tem, kar govorijo danes.</p>
                  <p>O tem sem vprašala znanca, ki živi v Nemčiji. Rekel je, da tam politik ne
                     zagovarja svojega mnenja, zagovarja mnenje stranke, ki ga plača, je neke vrste
                     advokat. In zagovarja tistega, ki ga bolje plača; danes enega, jutri pa mogoče
                     drugega. Morda to velja za države, ki imajo utečeno demokracijo. Pri nas pa
                     kopljemo šele jame za temelje demokracije – upam, da ne bomo vsi skupaj zgrmeli
                     vanje. Zato mislim, da rabimo pokončne ljudi, take, ki niso naprodaj. (Če si
                     hotel kam priti, si moral v partijo.) Ampak, morda pa nimam prav. Morda je pa
                     to moja zaplankanost, da sem rajši žrtvovala desetletje življenja, ko sem stala
                     za mešalcem, ko sem prekladala opeke, namesto tega bi lepo vzela rdečo
                     knjižico, ki se je je držalo stanovanje. Pa sem rekla, da nisem naprodaj. Morda
                     spadam v posebno vrsto ljudi, ki sebe imenujejo pokončni, ki pa so prej ali
                     slej obsojeni na izumrtje. Kdor bo tiho in priden, bo izumrl po naravni poti,
                     kdor ga bo preveč lomil na javnih mestih, mu bojo pomagali.</p>
                  <p>In kakšno zvezo ima vse to s spravo. Jaz pravim: popucajmo za nazaj (to je
                     sprava!) in lahko bomo brez starih zamer uredili državo tako, kot smo jo
                     sanjali. Sprava bi res odplavila kakšnega »vrhunskega« politika in »vrhunskega«
                     znanstvenika in »vrhunskega« kajvemšekaj, ostali bojo pa pokončni, pošteni,
                     resnicoljubni ljudje. Seveda, če bomo vsaj sodelovali pri graditvi države,
                     namreč mi, sanjači. Tisti, ki smo sanjali ZEDINJENO SLOVENIJO in jo izsanjali.
                     Ni čisto taka, kot smo jo sanjali, je pa in je naša. Zato je, za božjo voljo,
                     ne zapravimo. Če nam jo bojo gradili tisti, ki so gradili socializem, komunizem
                     in samoupravljanje, potem bo naša država taka, kot vse naštete inovacije. In
                     zgodovina jo bo vrgla tja, kamor je vrgla te zadevščine. Na smetišče
                     zgodovine.</p>
               </div>
            </div>
            <div type="div2">
               <head>Svetovni slovenski kongres in državljanska vojna</head>
               <docAuthor>Jože Bernik</docAuthor>
               <div type="div3">
                  <p>Svetovni slovenski kongres (SSK) je na prvem zasedanju 28. junija 1991 v
                     Ljubljani sprejel svoj program in v njem je bilo zapisano, »da SSK stremi po
                     narodni spravi kot temelju našega sobivanja. Sprava pomeni pomiritev in
                     premagovanje naše medsebojne odtujenosti zavoljo državljanske vojne in njenih
                     posledic. Vsem Slovencem mora biti vrnjena domovina z vsemi pravicami in
                     častmi, tako mrtvim kot živim. Spravna svečanost v Rogu je pri tem mejnik in
                     naj bo zaveza za poravnavo krivic iz preteklosti. Naravnanost k spravi sloni na
                     spoštljivem upoštevanju razločkov, ki jih je zgodovina vnesla v naše narodno
                     tkivo. V njih spoznava Kongres vir naše pluralistične razgibanosti in
                     ustvarjalnosti, v celotno predramljenem zgodovinskem spominu na temelju novega
                     začetka zgodovinskega bivanja slovenskega naroda.«</p>
                  <p>Na istem zasedanju je bila v komisiji za kongresne dokumente na predlog
                     delegatov V. Mohorja (Vel. Britanija), VI, Preglja (ZDA), Grebenca in M.
                     Eiletza (Argentina), J. Zorca (Francija) in J. Riharja (Slovenija) sprejeta kot
                     kongresni dokument naslednja resolucija:</p>
                  <p>»V skrbi za pomiritev v slovenski družbi in spravo v narodnem občestvu,
                     upoštevajoč nujnost, da mora biti Slovencem vrnjena domovina z vsemi pravicami
                     in častmi, Svetovni slovenski kongres verjame, da so slovenski domobranci
                     izhajali iz domoljubnih nagibov, kolikor so se po vesti upirali revoluciji, ki
                     je predstavljala prevrat temeljnih, osebnih in družbenih vrednot. Verjame, da
                     sta bila njihov nagib in namen legitimna in je torej oznaka narodno izdajstvo
                     krivična.«</p>
                  <p>Zgornja resolucija, rezultat mnogih kompromisov, je močno zvodenela verzija
                     tiste resolucije, ki je bila predložena kongresni komisiji v obravnavo.
                     Kasneje, po sprejetju zgornjega besedila, se je oglasil delegat, ki je
                     ugovarjal, da pri glasovanju ni bilo doseženo potrebno kvalificirano število
                     glasov. Ta ugovor spremlja sedaj kot dodatek zgoraj citirano resolucijo.</p>
                  <p>Sedanji program SSK, sprejet v letošnjem juniju na drugem zasedanju na Dunaju,
                     pa pravi, da se bo SSK prizadeval »da se dosežeta pomiritev in sprava med
                     Slovenci, s temeljnim razumevanjem stališč in nagibov posameznikov in skupin za
                     ravnanje in odločitve v času druge svetovne vojne in po njej; to se mora doseči
                     z objektivno in strpno vodeno razpravo, brez prikrivanja ali ponarejanja
                     podatkov, z osvetlitvijo vseh plasti krivde ali nekrivde, ter z namenom, da se
                     poravnajo vse krivice, storjene iz političnih, ideoloških ali svetovnonazorskih
                     razlogov.«</p>
                  <p>Torej sprava ostaja v programu SSK. Med prvo programsko izjavo, omenjeno
                     kongresno resolucijo, in letošnjo programsko izjavo so pretekla tri leta. Mnogo
                     lepih besed in namenov, vendar malo premikov. SSK je civilna organizacija,
                     neodvisna od slovenskih oblasti, namenjena povezavi Slovencev po svetu v pomoč
                     in napredek slovenske družbe in države. V SSK se zavedamo, da je sprava eden od
                     temeljev za zdravo slovensko bodočnost. Ker člani SSK prihajamo iz različnih
                     načelnih izhodišč, različne preteklosti in presoj, moramo najprej med nami
                     samimi ustvariti zaupanje, dobro voljo in odprtost. Zato se SSK more sicer
                     aktivno zavzeti za spravo, vendar mora pri tem postopati zmerno in
                     spoštljivo.</p>
                  <p>Spravo je težko definirati v vseh njenih razsežnostih. Vendar eno je gotovo.
                     Pri spravi v slovenski družbi gre najprej za dogovor dveh strani o pošteni
                     ocenitvi dejstev, dogodkov, zgodovine pobojev in nato za takojšnjo odpravo
                     nakopičenih krivic, vrnitev časti živim in umrlim, izenačenost vseh državljanov
                     ne glede na preteklost pred zakonom in v življenju. Povsem jasno je, da na poti
                     do sprave ni mogoče narediti prvih korakov, dokler se obe strani ne dogovorita
                     o nekaterih osnovnih in okvirnih stvareh. Postopek bi moral biti isti, kot je
                     pri mednarodni arbitraži. Tam mora vsaka od sprtih strank pripraviti neka
                     okvirna stališča ali kot temu pravijo »points of reference«. To je potem za
                     neko nevtralno tretjo osebo, ki ju obe strani sporazumno izbereta, začetek za
                     obravnavo dejstev, presojo in končno odločitev. Vedeti je seveda treba, da
                     odločitev neke tretje osebe morda zmore nakazati neko rešitev, ne pa tudi
                     posredovati pomiritve ali sprave.</p>
                  <p>Če ni take nevtralne tretje osebe, stranke ali razsodišča, ki bi bili
                     pripravljeni voditi tako arbitražo, je proces nekega sporazuma, lahko bi rekli
                     sprave, mnogo mnogo težji. Še več, če si stojijo nasproti, tako kot pri nas,
                     zmagovalci in premagani, kdo naj začne tu proces, kako in kakšen naj bo ta
                     postopek?</p>
                  <p>Zmagovalci v slovenski državljanski vojni še vedno stoje na stališču, da se je
                     zgodovina zgodila, da je slovenska desetletna preteklost od revolucije naprej
                     zapečatena knjiga, vse je jasno in vse dorečeno. Ni sporno reči, da je za
                     zmagovito stran vsak pogovor o spravi mogoč samo na osnovi te zaprte
                     knjige.</p>
                  <p>Ali je v takih razmerah razgovor o spravi sploh mogoč?</p>
                  <p>Ta knjiga zapečatene slovenske zgodovine sama priča, da je slovenska
                     komunistična partija med trojno okupacijo začela borbo za oblast dosledno po
                     stalinističnem vzorcu. Šlo je za zaprt totalitarni sistem, ki je uporabljal vsa
                     sredstva za dosego svojih ciljev in je manipuliral z vsem, tako z ljudmi kot z
                     resnico. Dejstvo je, da si je slovenski komunistični režim z revolucijo
                     prilastil državo za desetletja in s tem vse vzvode oblasti. Za svoje
                     revolucionarne potrebe je prikrojil zgodovinsko pričevanje o sebi, o
                     revolucionarjih, o preteklosti in sedanjosti. Nič ni bilo in ni moglo biti
                     zunaj okvira te režimske resnice. Ko se je ta zaprti sistem podrl, so njegove
                     pridobitve prenesli v enem paketu v novo državno ureditev, ki naj bi bila
                     demokratična. Sestavni bistveni del tega paketa je knjiga o zapečateni
                     preteklosti. Ta knjiga je zaprta in se je ne sme odpirati. Nanjo bi morah
                     prisegati tudi tisti, ki se hočejo pogovarjati o spravi. Vse drugo bi bilo
                     revanšizem, revizionizem, škodljivo za mir in sožitje v družbi, skratka, kot so
                     rekli v starem režimu, zločinsko vznemirjanje ljudi.</p>
                  <p>Vsakomur bi moralo biti jasno, da v življenju narodov in ljudi ni zaprtih
                     knjig. Moralo bi biti tudi razumljivo, da v kakršnikoli pravdi nobena od strank
                     ne more sprejeti takih nepremakljivih pogojev. Zato ni nenavadno, da se v
                     mednarodnih sporih stranke pogajajo mesece in mesece samo o postopku za dogovor
                     o nekem vrstnem redu, če hočete o proceduri, predno sploh pride do razprave o
                     vsebini. Če ena od dveh strank vztraja na tem, da drži v rokah vse karte, potem
                     se je mogoče pogajati samo o popolni predaji.</p>
                  <p>Prav to se dogaja sedaj v slovenski državi. Zmagujoča stran trdi, da ima v
                     rokah vse prave karte. Kakorkoli, toda to so karte iz nedemokratične
                     preteklosti, ki so zaznamovane s stalinističnimi manipulacijami in potvorbami.
                     Če kdo med nami ne sprejema za stvarnost, da je imel slovenski nedemokratični
                     režim svoje izhodišče v stalinizmu, ne živi v realnem svetu. V slovenski družbi
                     vsi dobro vemo, kakšna je bila zgodovina naših zadnjih desetletij. Toda često
                     se delamo, kot da tega ne vemo, in često tudi dobronamerni ljudje sprejemajo
                     revolucionarne »pridobitve« tistega časa kot nekaj naravnega.</p>
                  <p>Vendar, če torej hočemo doseči resnično in trajno spravo, potem je treba
                     odpreti knjige naše zgodovine na obeh straneh. Kdo bo to naredil?</p>
                  <p>Sedanja državna oblast je že pokazala, da kaj odločnega v to smer noče
                     narediti, ker je idejno, osebno in donosno povezana s preteklostjo. Knjigo
                     preteklosti drži tesno zaprto. Vendar, krivice vseh vrst iz preteklosti so še
                     vedno med nami. Anglosaksonsko pravo dovoljuje postopek za hitro ukrepanje
                     sodišča, ki more zahtevati, da ena od strank takoj ustavi svoje delovanje, če
                     ima nasprotna stranka dokaze, da ji bo tako delovanje najbolj verjetno
                     povzročilo nepopravljivo škodo. To je del »fair play« sistema. Zgled
                     nepopravljive škode imamo med nami, to je nadaljevanje krivic iz preteklosti.
                     Tu bi morale slovenske državne oblasti takoj in odločno postopati. Da tega ne
                     delajo, je naša sramota tako pred civilizacijo kot pred svobodnim svetom. Star
                     pregovor pravi, da smo na dolgo dobo vsi mrtvi. Res je: na dolgo dobo ne bo
                     treba več popravljati krivic, ker tistih, ki so krivice trpeli, ne bo več. Ali
                     je to namen slovenskih oblasti?</p>
                  <p>Kdo naj premakne naprej postopek sprave, če država kljub obljubi ob grobovih na
                     Rogu tega noče narediti? Ali ni mogoče najti med nami nekaj modrih,
                     neprizadetih, poštenih in samostojnih mož in žena, da bi se dogovorili za
                     pripravo nekega okvira za vsenarodni spravni dogovor? Tu bi mogel vsaj skromno
                     pomagati tudi Svetovni slovenski kongres. Brez premika s sedanje mrtve točke se
                     bo slovenski apartheid nadaljeval v veliko škodo slovenskega naroda in tudi
                     slovenske države.</p>
                  <p>Prepričan sem, da to osebno razmišljanje enega samega člana SSK ni osamljeno v
                     SSK in med Slovenci doma in po svetu. Če se nočemo nekaj naučiti iz naše lastne
                     zgodovine, jo utegnemo ponoviti. In koga med nami tega ni strah?</p>
               </div>
            </div>
            <div type="div2">
               <head>Kaj bo varoval varuh človekovih pravic</head>
               <docAuthor>Janez Gorenc</docAuthor>
               <div type="div3">
                  <p>Državni zbor Republike Slovenije je decembra 1993 sprejel zakon o varuhu
                     človekovih pravic. V 1. členu tega zakona je določeno, da se funkcija varuha
                     človekovih pravic ustanovi za varovanje človekovih pravic in temeljnih
                     svoboščin v razmerju do državnih organov, organov lokalne samouprave in
                     nosilcev javnih pooblastil. Na kratko, varuh mora varovati ljudi pred organi
                     državne in lokalne oblasti, kadar ta krši temeljne človekove pravice.</p>
                  <p>Človekove pravice in temeljne svoboščine so določene v ustavi. Prva med njimi
                     je pravica do enakosti pred zakonom: vsi so pred zakonom enaki.</p>
                  <p>Na prvi pogled je vse jasno in prav. V Sloveniji imajo po zakonu vsi enake
                     človekove pravice in temeljne svoboščine. V resnici je zelo drugače. V
                     Sloveniji sta dve vrsti ljudi: prva, v kateri so tisti, ki imajo stare pravice
                     in privilegije, in druga, v kateri že 50 let zapostavljeni še vedno trpijo
                     stare krivice in nimajo niti osnovnih človekovih pravic.</p>
                  <p>Če bi bilo takšno razlikovanje ljudi samo dejansko, bi lahko pričakovali, da bo
                     varuh človekovih pravic zahteval in dosegel enako uporabo zakona za vse
                     državljane. Razlikovanje pa ni samo dejansko, ampak je predpisano z veljavnimi
                     zakoni. Pripravljajo pa se še novi zakoni, s katerimi naj bi to razlikovanje
                     potrdili in ga zagotovili še za naprej. Ne gre torej samo za neenakost pred
                     zakoni, ampak za neenakost pred zakonodajalcem, ki ne odpravi totalitarnih
                     zakonov prejšnje komunistične oblasti, ampak pripravlja še nove, ki bodo
                     Slovence delili na tiste, ki so bili in so zato večno na »pravi strani«, in na
                     druge, ki so bili na »napačni strani«.</p>
                  <p>Kljub temu da tisti na »pravi strani« krčevito zanikajo in tajijo revolucijo,
                     kateri so še pred nedavnim prepevali himne in ji postavljali zmagoslavne
                     spomenike, po veljavnih zakonih še vedno prejemajo nenormalno visoke pokojnine
                     za revolucionarne zasluge, torej za nasilno rušenje družbene in pravne
                     ureditve. Njihova združenja borcev, ki so ne samo dejansko, ampak po veljavnih
                     predpisih vse doslej tudi uradno politične organizacije, denar za negovanje
                     revolucionarnih izročil pri rušenju pravne države prejemajo iz državnih in
                     občinskih blagajn. Številnih prireditev in slavnosti teh izrazito političnih
                     združenj, ki še vedno vihtijo s krvavo zvezdo oskrunjene slovenske zastave in
                     zborujejo pod maršalovo sliko, zahtevajo vrnitev »Titovih cest« in
                     revolucijskih spomenikov, se aktivno udeležujejo najvišji državni funkcionarji
                     s predsednikom države na čelu.</p>
                  <p>Tudi na drugi strani kljub nekdanjim obljubam z vrha, da ne bo nič več tako,
                     kot je bilo, ostaja vse tako, kot je bilo. Udeleženci protikomunističnega
                     odpora, nasprotniki revolucije in njenega nasilja, zagovorniki narodove svobode
                     in demokratične ureditve so še vedno samo brezpravni »izdajalci«. Zločinsko
                     pobiti nimajo niti najbolj temeljne in od davnine človeštva splošno priznane in
                     sveto spoštovane pravice do groba, ne pravice do mrliškega lista, niti pravice
                     do časti in poštenega imena. Država ni sestavila niti njihovega seznama niti ni
                     popisala in označila morišč in grobišč, kaj šele, da bi ugotovila dejstva in
                     poiskala krivce. Grobišča so zatrpana z odpadki, ki jih še kar naprej dovažajo.
                     Domobranska vojaška pokopališča so oskrunjena, zbrisana in zravnana z zemljo,
                     spremenjena v pasja sprehajališča. Vojaški invalidi in žrtve vojne na tej
                     »napačni strani« nimajo nobenih pravic. Državni funkcionarji se skromnih
                     spominskih slovesnosti na tej strani ne udeležujejo. Zanje ta druga stran,
                     razen kot sovražnik, ne obstaja. V Sloveniji dovoljujejo in postavljajo
                     pokopališča in spomenike vsem tujim vojskam, celo fašističnim, komunističnim in
                     nacističnim okupatorskim armadam. Samo slovenski sinovi in hčere, ki so se iz
                     narodne zavesti uprli zločinskemu mednarodnemu komunizmu, nimajo pravice do
                     imena in do urejenega pokopališča na slovenski zemlji.</p>
                  <p>Tudi predlogi novih zakonov o vojnih žrtvah, o vojaških veteranih, o vojaških
                     invalidih, o popravi krivic in o vojaških pokopališčih ohranjajo vse
                     »pridobljene« pravice in privilegije »prave strani«, drugim pa enakih pravic ne
                     priznavajo in jih še naprej obravnavajo kot ljudi nižjega reda.</p>
                  <p>Varuh človekovih pravic mora skrbeti, da se zakoni uporabljajo za vse enako.
                     Kdo pa bo poskrbel, da se bodo zakoni sprejemali za vse enako? Kaj pomaga enaka
                     uporaba zakonov, ko pa so zakoni za eno skupino ljudi drugačni kot za
                     drugo.</p>
                  <p>Varuh bo skrbel, da bosta dva enaka partizana dobila enaki pokojnini. Ne bo pa
                     poskrbel, da bi pokojnino dobila vdova umorjenega domobranca, ker zakon takšne
                     pokojnine ne prizna. Ne bo poskrbel za ureditev oskrunjenega domobranskega
                     pokopališča, ne bo uredil onesnaženih morišč, ne poiskal krivcev za zločinske
                     poboje (tega ni storil niti kot minister za notranje zadeve), ne poskrbel, da
                     bi tudi to drugo stran financirala država, da bi se tudi na njenih slovesnostih
                     kdaj znašel predstavnik države, častna četa in vse drugo, kar tako blagohotno
                     obliva »pravo stran« že pol stoletja.</p>
                  <p>Z varuhom človekovih pravic si je vladajoča skupina nekdanjih vojakov
                     revolucije zagotovila dosledno izvrševanje njihovih v revoluciji pridobljenih
                     pravic in privilegijev, za svetovno javnost pa novo krinko humanosti in
                     enakosti, kakršna je bila prej Svet za varstvo človekovih pravic. Kot prej Svet
                     bo tudi varuh skrbel za privilegije borcev, za stanovanja in pokojnine
                     oficirjev bivše JLA, za nedotakljivost levih intelektualcev, ki nas obrekujejo
                     pred tujci. Temeljnega razlikovanja med pravimi in nepravimi, te velike
                     »pridobitve revolucije«, nas varuh ne bo rešil. Za kaj takega nima ne
                     pristojnosti in ne sredstev. Zato bo ostal samo varuh kontinuitete med prejšnjo
                     totalitarno in novo, po ustavi pluralno in demokratično državo, ki je dejansko
                     država neenakih zakonov. Takšen varuh neenakosti ni potreben, dokler ne bo
                     zakonodajalec zagotovil temeljne enakosti vseh državljanov in odpravil usodno
                     razdelitev Slovencev, ki jo je povzročila komunistična revolucija.</p>
               </div>
            </div>
            <div type="div2">
               <head>Demokratični blok danes in jutri</head>
               <docAuthor>Janez Vuk</docAuthor>
               <div type="div3" subtype="intro">
                  <p>Čeprav je besedilo bilo prebrano že 18. oktobra letos (na Teološki fakulteti v
                     okviru predavanj, ki jih prirejajo katoliški izobraženci), je v njem toliko
                     tehtnih mnenj in sodb, da smo ga z ljubeznivim avtorjevim dovoljenjem sklenili
                     objaviti in z njim seznaniti naše bralce.</p>
               </div>
               <div type="div3">
                  <p>Bržkone ni daleč od resnice trditev, da je blok demokratičnih strank, to je
                     tistih, ki niso neposredne naslednice nekdanjih DPO oziroma ZK, velik poraženec
                     v političnem tekmovanju, ki se je začelo s t. i. demokratičnim prebojem oziroma
                     s prvimi pluralnimi volitvami pred štirimi leti.</p>
                  <p>To dejstvo samo po sebi ne bi smelo biti zaskrbljujoče, saj demokracija ni
                     igra, v kateri bi moral biti vsakokratni zmagovalec vnaprej znan oziroma
                     določen, toda v naših specifičnih razmerah ni tako. Neokomunistični blok kot
                     realno vladajoči politični blok namreč v veliko večji meri skrbi za vsestransko
                     kontinuiteto s starim nedemokratičnim režimom kot za vzpostavitev tistega,
                     čemur bi lahko rekli demokratičen, legitimen, na pravni državi in človekovih
                     pravicah sloneč režim.</p>
                  <p>Obstaja vrsta znamenj, ki kažejo, da aktualna oblast dejansko poskuša – in v
                     tem tudi uspeva – pod novim videzom ohranjati bolj ali manj stare vsebine.
                     Slovenska demokracija, kakršno smo imeli priložnost spoznati doslej, je
                     pravzaprav bolj fasada, krinka, izza katere ostajajo nekatere temeljne danosti
                     iz prejšnjega režima praktično nedotaknjene. Prvenstveno gre tu za splet
                     političnih in gospodarskih privilegijev nomenklature nekdanje partije, ki so se
                     v veliki meri ohranili, seveda v nasprotju z zahtevami pravne države.
                     Nomenklatura ne le da je obdržala popoln nadzor nad t. i. družbenim kapitalom
                     tako na mikro kot na makro nivoju, to je na podjetniški in državni ravni,
                     temveč je v veliki meri uspela privatizirati družbena podjetja oziroma, bolje
                     rečeno, pripadniki nomenklature so se uspeli dokopati do ogromnega bogastva v
                     veliki meri na način, ki je čista kraja. Obvladovanje kapitala pa nomenklaturi
                     seveda daje največje možnosti za politično prevlado tudi v prihodnje.</p>
                  <p>Kako je nomenklaturi nekdanje partije, ki je bila nosilec prejšnjega
                     bankrotiranega režima, lahko uspelo, da je svoj vodilni položaj ohranila?
                     Preprosto: tako da je uporabila vse vzvode realne oblasti, ki jih je podedovala
                     iz prejšnjega režima, to je zlasti z obvladovanjem najpomembnejših državnih in
                     drugih institucij. V prvi vrsti gre tu za obvladovanje državne uprave, zlasti
                     sodstva oziroma pravosodnega sistema nasploh skupaj z organi pregona, potem
                     specializiranih institucij, kakršna je bila denimo SDK ali družbeni
                     pravobranilec samoupravljanja. Dalje gre tu za obvladovanje medijev, v prvi
                     vrsti RTV, in s tem za oblikovanje naklonjenega javnega mnenja; gre za
                     obvladovanje univerze kot mesta »produkcije« vladajoče politične doktrine
                     oziroma kot mesta, kjer politične akcije nomenklature še vedno dobivajo svojo
                     akademsko apologetsko podporo oziroma potrditev. V Sloveniji je namreč še vedno
                     veliko bivših strokovnjakov za marksizem, pa tudi za druge discipline, ki sebe
                     in svojo stroko prvenstveno vidijo v vlogi apologije, to je nekritičnega
                     podpiranja politike določene usmeritve. Spomnimo se na primer, kako so
                     raznorazni univerzitetni profesorji vselej z ramo ob rami z neokomunističnimi
                     politiki »strokovno« utemeljevali gospodarske, pravne, medijske in druge
                     nedemokratične postopke in projekte, katerih se je lotila nomenklatura. Izraz
                     udbomafija, ki se je začel uporabljati kot sintetičen pojem za kompleksno,
                     vseobsežno politično, gospodarsko, medijsko in še drugače povezano in usklajeno
                     delovanje nomenklature, je povsem umesten. Cilj tovrstnega delovanja
                     nomenklature je namreč v prvi vrsti materialna korist, metode nomenklature pri
                     pridobivanju materialnih koristi pa so v veliki meri protipravne, nezakonite,
                     skratka, kriminalne. Divje lastninjenje, ki pa ni nič drugega kot »lepši« izraz
                     za odtujevanje oziroma krajo družbene lastnine, nikdar ne bi moglo dobiti
                     tolikšnega obsega, če nomenklatura ne bi nastopala usklajeno na vseh
                     relevantnih področjih: v gospodarstvu, državni upravi, medijih, v politiki
                     itn.</p>
                  <p>Poglejmo namišljen primer, kako poteka to usklajeno delovanje nomenklature ali
                     udbomafije!</p>
                  <p>Vzemimo, da nekdo razkrije kriminalno afero, v kateri so glavni protagonisti
                     pripadniki nomenklature. Nomenklaturi manj naklonjeni mediji bodo nekaj časa
                     poročali o njej, nomenklaturi naklonjena občila oziroma novinarji pa že od
                     vsega začetka minimalizirajo in relativizirajo ugotovljena dejstva. Njeni
                     apologeti iz strokovnih krogov pa napišejo kak ciničen pamflet, v slogu
                     pravljice o golem cesarju. Imeli smo celo skrajen primer, ko so se protagonisti
                     afere, zavedajoč se svoje nedotakljivosti, celo ponorčevali iz javnosti z
                     objavo razvpitega slogana »Psi lajajo, karavana gre dalje«. Državni organi ob
                     aferah običajno ne rečejo ne bele ne črne ali dajejo pitijska pojasnila,
                     predvsem pa ničesar ne ukrenejo. V bolj delikatnih primerih se nemudoma sproži
                     nadomestna afera, ki služi prikrivanju prve, postopek, ki se pač mora odvijati
                     zaradi pomiritve javnosti, pa je dolgotrajen in se nikdar ne zaključi. Če pa
                     se, potem se ugotovi, da ni nihče od vpletenih ničesar kriv, kot je bilo recimo
                     v zvezi z mariborsko orožarsko afero, ko je sodišče salomonsko razsodilo, da ni
                     šlo za tihotapljenje, ki je kaznivo dejanje, temveč za carinski prekršek, ki
                     spada med lažje gospodarske prestopke, ki se kaznujejo z nekaj tisoč tolarjev
                     kazni. Ravno včeraj je sodišče v Mariboru odločilo, da štirje obtoženi niso
                     ničesar krivi. Toda potem se zastavlja vprašanje: kdo sploh so resnični krivci?
                     Kako je mogoče, da po več kot letu dni pristojni organi in institucije uradno
                     ne vedo tako rekoč nič?</p>
                  <p>Skratka, ko se odkrije kriminalno dejanje, v katero je vpletena nomenklatura,
                     njeni pripadniki vsak na svojem področju poskrbijo, da zadeva zvodeni in konča
                     v arhivu: politiki poskrbijo za politično podporo, člani različnih državnih
                     organov, predvsem pregona, tožilstva in sodstva, poskrbijo, da se postopki
                     znotraj njih zaustavijo ali da se kazniva dejanja prekvalificirajo v nepomembne
                     prekrške, njihova občila, novinarji in publicisti poskrbijo za ustrezno javno
                     mnenje ipd.</p>
                  <p>Vsa zadeva je šla tako daleč oziroma se je od časov starega režima tako malo
                     premaknila, da lahko upravičeno rečemo, da je realni sistem pri nas ne
                     demokracija, temveč nekakšna mafiokracija. Izbrancem, ki so isti kot nekoč, je
                     vse dovoljeno, ostali nastopamo, enako kot prej, kot njihovi dejanski
                     podložniki. T. i. pravna država oziroma njen pravni red služi namreč predvsem
                     za pokoravanje navadnih, malih ljudi. Nomenklatura je iz tega izvzeta. Staro
                     pravilo iz časov samoupravnega socializma, da smo sicer vsi enaki, nekateri pa
                     so bolj enaki kot drugi, slejkoprej velja.</p>
                  <p>Vzporedno s povedano »zgodbo o uspehu« nomenklature, ki ji je v veliki meri
                     uspelo ohraniti svoj poseben, privilegiran položaj, je seveda tekla zgodba o
                     neuspehu demokratičnega bloka, ki je v veliki meri ostal v podrejenem položaju,
                     bolj podrejenem, kot bi v demokratični pravni državi smel biti.</p>
                  <figure>
                     <graphic url="slike_z_15/z_15_35.png"/>
                     <head>Roke in delo <name type="author">Vlastja Simončič</name></head>
                  </figure>
                  <p>Če govorimo o vzrokih neuspeha demokratičnega bloka v postkomunistični
                     Sloveniji, potem moramo pogledati v čas začetkov partijskega sestopa z oblasti.
                     Resnici na ljubo je treba povedati, da je bila demokracija Slovencem podarjena,
                     nikoli si je nismo izborili, zato pa tudi ni pristna – in nikomur veliko ne
                     pomeni. Naknadno se je izkazalo, da je bil t. i. demokratični preboj nič
                     drugega kot taktični umik partije oziroma njene nomenklature v smislu »popusti,
                     da boš zmagal«. Edini pravi protagonist demokratičnega preboja je bila partija,
                     ostali smo bili bolj statisti, v največji meri pa povsem pasivni gledalci. Krog
                     Nove revije, krog Mladine, nekdanjega Teleksa, Naših razgledov in kasneje
                     Demokracije so bili le različni poganjki dvorne opozicije, ki jo je
                     nomenklatura ne le dovoljevala, temveč sama ustvarila. Redki pravi disidenti so
                     bili zraven zgolj pripuščeni zaradi videza verodostojnosti, ne zaradi iskrene
                     želje po demokratičnih spremembah. Ta glasila in najpomembnejši snovalci v
                     njih, predvsem pa izza njih, niso pripravljali terena za demokracijo, temveč za
                     adaptacijo partijskega režima v skladu s spremenjenimi okoliščinami. Komunizem
                     se je nezadržno rušil na svetovnem planu, slovenskim komunistom tako ni
                     preostalo drugega kot prilagoditi se. Zmotno bi bilo misliti, da so z oblasti
                     sestopili zato, ker bi se ovedeli svoje zgodovinske moralne krivde kot
                     zatiralci temeljnih državljanskih pravic in svoboščin. Preprost politični račun
                     jim je pokazal, da je vztrajanje pri enoumju kontraproduktivno in na dolgi rok
                     bolj tvegano, kot če pravočasno privolijo v pluralizem. Če danes gledamo nazaj,
                     lahko vidimo, da jim je ves čas od demokratičnega preboja dalje šlo prvenstveno
                     za ohranitev prevladujoče in celo privilegirane vloge lastne nomenklature,
                     nikakor pa ne za demokracijo kot dejansko oblast ljudstva.</p>
                  <p>Dejstvo, da je bil t. i. demokratični preboj skrbno pripravljen partijski
                     projekt, se je najbolj izrazito pokazalo takrat, ko je t. i. intelektualno
                     jedro nekdanje SDZ ob razkolu v SDZ zapustilo Demos, ker se ni strinjalo z
                     izgubo privilegirane vloge nomenklature v procesu lastninjenja družbene
                     lastnine. Tedaj se je pokazalo, da Demos sploh ni imel svoje avtentične
                     ideologije, svoje politične vizije in svojega programa. Demos je imel zgolj
                     program, ki mu ga je napisala partija prek svojih eksponentov v Demosu.
                     Ideologija Demosa je bila ideologija partijskih travestitov, trojanskih konjev,
                     ki so znotraj Demosa začrtali meje svobode in demokracije, ki so bile dopustne
                     z vidika interesov nomenklature. Čim je ob razpravi o konceptu lastninjenja
                     prišlo do konflikta med interesi nomenklature in interesi volilne baze Demosa,
                     so idejni vodje in stvaritelji Demosa le-tega zapustili oziroma razpustili.</p>
                  <p>Ob razkolu v SDZ se je tudi pokazalo, da znotraj bloka naslednic nekdanjega
                     Demosa ni bilo niti zavesti o potrebi po teoretični izdelavi in utemeljitvi
                     nove demokratične paradigme oziroma novega programa niti ni bilo volje, da se
                     demokratične sile na novo povežejo. Liderji strank demokratičnega bloka so se
                     skorajda brez izjeme pokazali za omamljene od oblasti in zaslepljene od njene
                     varljive bleščave v javnosti. Prepričani so bili v lastno vsevednost in
                     samozadostnost. Ko je Demosova vlada padla, so se vsi po vrsti udinjali
                     Drnovšku, to je neokomunističnemu polu. Demokratični blok vse do danes ni bil
                     sposoben najti skupnega jezika, izdelati ustreznega programa in se čvrsto
                     povezati. Izgledi, da se bo to zgodilo, pa so ob nadaljevanju sedanjih trendov
                     vsak dan manjši.</p>
                  <p>Dr. Jože Pučnik, predsednik nekdanjega Demosa, ob odhodu glavnih trojanskih
                     konjev iz Demosa ni znal ali mogel drugega kot nemočno opazovati njegov razhod.
                     Lojze Peterle, predsednik največje stranke demokratičnega bloka, se je po padcu
                     vlade, ki jo je vodil, začel obnašati, kot da je docela izgubil politični
                     kompas. Krščanski demokrati so začeli voditi takšno politiko, kot da bi se
                     sramovali svoje demokratične provenience. Z nerazumljivim egoizmom so se docela
                     odtujili svojim naravnim, strateškim zaveznikom iz demokratičnega bloka. SKD je
                     po razpadu Demosa začela iskati strateškega zaveznika na neokomunistični
                     levici, tam, kjer ga po nobeni logiki ni mogla najti. Paktiranje z SKD za LDS
                     namreč ni nič več kot taktična poteza, njihov strateški partner pa slejkoprej
                     ostaja Združena lista. SKD v koaliciji z LDS ves čas samo izgublja. V
                     perspektivi, to je v primernem času pred volitvami, pa ni izključena niti
                     demonstracija premoči naveze med LDS in ZL, to je izključitev SKD iz koalicije
                     z namenom pokazati volilcem, kje je njena prava os.</p>
                  <figure>
                     <graphic url="slike_z_15/z_15_36.png"/>
                     <head>Roke in počitek <name type="author">Vlastja Simončič</name></head>
                  </figure>
                  <p>Tajno dogovarjanje SKD z LDS se je začelo že pred zadnjimi volitvami, ko je še
                     obstajala t. i. KOS (Koordinacija opozicijskih strank). Če odmislimo, da je šlo
                     pri javnem dogovarjanju v KOS ob hkratnem tajnem dogovarjanju z Drnovškom za
                     nekakšno zvijačno zahrbtnost Jelinčičevega tipa, ki je tudi prevaral svoje
                     volivce, ko je svoje glasove po volitvah prenesel v neokomunistični blok, potem
                     moramo ugotoviti, da je bila SKD zaradi sodelovanja z Drnovškom prisiljena
                     popustiti v določenih pomembnih točkah. Očitno je bil dosežen dogovor, da SKD
                     ne bo dregala v divje lastninjenje, v denacionalizacijo, v povojne poboje, v
                     medijski monopol ... S tem se je SKD odrekla vztrajanju na načelih pravne države,
                     na katerih temelji tudi sama demokracija. SKD se je skratka odrekla temeljnim
                     točkam svojega programa v zameno za drobtinice z bogatinove mize.</p>
                  <p>Vstop SKD v vlado po volitvah je med drugim pomenil sprejetje odgovornosti za
                     politiko naveze med LDS in ZL, to je prevzem politične odgovornosti za številne
                     kriminalne afere nomenklature, povezane z divjim lastninjenjem, za počasno ali
                     sploh nikakršno poravnavanje krivic iz preteklosti, za jalovo ugotavljanje
                     odgovornosti v zvezi z množičnimi povojnimi poboji. Poleg tega je nastanek
                     velike nenačelne koalicije oslabil opozicijo do te mere, da slednja sploh ni
                     sposobna dejanskega nadzora oblasti. Predpostavka demokratičnega modela je
                     resnična, ne le navidezna opozicija brez stvarne politične moči.</p>
                  <p>Nadaljnja posledica vstopa SKD v vlado je tudi, da demokratični blok tudi na
                     prihodnjih volitvah skorajda ne more zmagati. SKD je s svojim nenačelnim
                     političnim obnašanjem med ljudmi pripomogla k uveljavitvi prepričanja, da so
                     vse stranke enake, da jim gre samo za oblast kot tako, za materialne koristi
                     strankarskih pomembnežev, dobrobit ljudi pa jim je postranskega pomena. Med
                     drugim se to izraža tudi v vse večji brezbrižnosti in otopelosti ljudi za
                     politično dogajanje.</p>
                  <p>Svojo vlogo razdiratelja demokratičnega bloka je SKD odigrala tudi v
                     najnovejšem času, in sicer v zvezi s koalicijsko pogodbo za lokalne volitve. S
                     tem, ko SKD ni podpisala tega dokumenta, se je še bolj oddaljila od bloka, ki
                     bi ji moral vsaj dolgoročno biti strateški zaveznik. Krščanski demokrati so
                     odigrali nadvse sporno vlogo tudi pri rušenju Janeza Janše z mesta obrambnega
                     ministra. Pomembni člani SKD so bili namreč vključeni v pripravo spletke
                     oziroma provokacije, zaradi katere je bil Janša odstavljen.</p>
                  <p>Pomembna in opazna lastnost slovenske KD, žal pa tudi nekaterih drugih novih
                     demokratičnih strank, je očiten antiintelektualizem. Vodstvo SKD se je, denimo,
                     naravnost potrudilo, tudi s klasičnimi kadrovskimi čistkami, da dnevnik
                     Slovenec ne bi postal intelektualno jedro ali stičišče demokratično čuteče
                     slovenske inteligence. Uveljavilo je logiko nekdanje partije, po kateri ima
                     višja instanca vselej prav v odnosu do nižje. Strokovnjak je lahko dobrodošel
                     le kot apologet politike oziroma postrešček funkcionarja. Kritično, avtonomno
                     razmišljanje je v takem modelu protisistemsko, motilno delovanje. Usoda
                     Viktorja Blažiča, nekdanjega krščanskega demokrata in enega osrednjih
                     razumnikov demokratičnega tabora, govori o tem sama zase.</p>
                  <p>Ob vsem navedenem se zastavlja vprašanje, kaj stranka krščanskih demokratov
                     sploh dejansko je? Je to res stranka, ki verjame v demokratično paradigmo
                     družbe? Kdo so ljudje, ki vodijo SKD in koga predstavljajo?</p>
                  <p>Toda pustimo SKD in si postavimo splošno vprašanje, kako se je lahko zgodilo,
                     kar se je zgodilo, namreč tako rekoč popolno razsulo demokratičnega bloka? Kje
                     je bila narejena temeljna napaka? Dokončnega odgovora na to kompleksno
                     vprašanje seveda ni moč dati. Vse bolj se kaže, da je bil t. i. sestop partije
                     z oblasti skrbno pripravljen projekt, pri katerem je bilo malokaj prepuščeno
                     naključju.</p>
                  <p>Partija je prišla na oblast in je ves čas trajanja svojega režima vzdrževala
                     oblast v bistvu s subverzivnimi metodami. Partijska oblast je temeljila na
                     nelegitimni represiji, na metodah državne diverzije. Za ta namen je partija
                     imela posebno tajno službo, politično policijo, t. i. udbo, ki je imela svoje
                     lovke razpredene tako rekoč povsod. Partijska politična policija je bila
                     pravzaprav glavni steber oziroma jamstvo partijske nadoblasti. Brez te izredno
                     razvejane in operativno izredno učinkovite službe bi politična dominacija
                     partije prav hitro skopnela.</p>
                  <p>Zdi se, da je bila ena največjih, če ne celo največja strateška napaka
                     nekdanjega Demosa, da ni vztrajal na delegitimiranju udbe z vsem, kar sodi
                     zraven, to je na razkritju njenega ustroja in delovanja, na razkritju njenih
                     kadrovskih navez s partijo in partijci, njenih zvez v tujini, na razkritju
                     njenih sodelavcev. Šele to bi omogočilo dejansko, fukcionalno razgraditev udbe
                     kot (partijske) države v državi. To bi bilo nujno potrebno dejanje zaradi
                     moralne higiene demokratičnega režima. Organizacija, ki je predstavljala
                     okostje nekdanjega totalitarnega režima, bi morala biti javno razkrinkana, prav
                     tako njeno delovanje in protagonisti tega delovanja, zato da bi bila
                     onemogočena kontinuiteta njenega delovanja v demokratičnem režimu, ki očitno
                     obstaja, čeprav v neki adaptirani obliki. Namesto tega je vse v zvezi z udbo
                     zavito v meglo. Režim, ki nikoli ni niti moralno-idejno pretrgal popkovine s
                     trdim jedrom nekdanjega totalitarnega režima, po neki notranji logiki stvari ne
                     more biti demokratičen.</p>
                  <p>Ob tem se seveda lahko vprašamo, zakaj Demos oziroma demokratične stranke niso
                     vztrajale na delegitimiranju udbe. Odgovor, ki se ponuja, je, da zato, ker je
                     tudi sam Demos bil v veliki meri proizvod partijsko-udbovskih štabov. Vse več
                     je znamenj, ki potrjujejo tezo, da je partija ob svojem sestopu vrinila svoje
                     ljudi tudi v nove demokratične stranke, vplivala na njihovo politiko in jih
                     dobesedno spodjedla od znotraj. Prva Demosova stranka, ki se je notranje
                     razkrojila, je bila nekdanja SDZ; podobno usodo so doživeli Zeleni; nekolikanj
                     drugačna, a podobna je usoda obeh strank, ki se razglašata za konfesionalni, to
                     je SKD in SLS, ki bi se po vsej logiki morali združiti ali vsaj tesno
                     sodelovati, a vodita kljub domnevno enakim ideološkim izhodiščem v veliki meri
                     nasprotno politiko in stalno spletkarita druga proti drugi. Je to res le
                     nesrečen slučaj ali gre za zakulisno režijo tistih sil, ki jim enotna
                     krščanskodemokratska oziroma ljudska konservativna stranka preprosto ne gre v
                     račun? Jelinčičeva SNS je na drugih volitvah v bistvu odigrala enako vlogo
                     paradnega trojanskega konja kot SDZ na prvih volitvah. In še bi lahko naštevali
                     strankarske zdrahe, ki jih ni moč pojasniti drugače kot s podtalnim vpletanjem
                     »neznanih« sil.</p>
               </div>
               <div type="div3">
                  <head>Zaključek</head>
                  <p>Zastavlja se vprašanje, če pri nas lahko obstaja politična stranka
                     nekomunistične provenience, ki bi bila docela avtonomna in ne bi bila
                     izpostavljena rovarjenju in razbijanju s strani zunanjih nedemokratičnih sil
                     partijske provenience. Dosedanje izkušnje kažejo, da je to komajda mogoče.</p>
                  <p>Perspektive demokratičnega bloka oziroma demokracije v Sloveniji, vsaj na
                     kratki rok, niso obetavne. Nizka demokratična politična kultura nasploh
                     omogoča, da politični razred skrbi predvsem za svoje interese, znatno manj pa
                     za interese volivcev oziroma države in državljanov nasploh. Nomenklatura
                     nekdanje partije je uspela ostati praktično neokrnjena in nedotakljiva. Še
                     vedno je neformalno povezana v vseh sferah družbe tako vertikalno kot
                     horizontalno. Imamo nekakšen partijski sistem brez formalne partije, vendar s
                     čvrstim vodjem, ki še vedno uživa zaupanje večine Slovencev. Po vsem sodeč,
                     vsaj določeni člani vodstva najmočnejše stranke demokratičnega bloka delujejo
                     pod taktirko Velikega brata. Pravzaprav se postavlja vprašanje, ali je ta
                     stranka sploh še na pozicijah demokratične preobrazbe ali je v bistvu že
                     stranka kontinuitete s starim režimom. Pravne države in demokracije dejansko
                     ni. Poleg tega v javnosti tudi ni zavesti o invalidnosti naše demokracije, kar
                     je v največji meri posledica še vedno močno prisotnega medijskega monopola
                     nomenklature, zlasti v najbolj vplivnih elektronskih medijih. Neokomunistična
                     levica je v nedvomni ofenzivi. Ni izključeno, da bo levica v perspektivi
                     poskusila spremeniti ustavo v smeri predsedniškega sistema, kar bi omogočilo še
                     večjo koncentracijo politične moči v njenih rokah. Zdi se, da samo čudež lahko
                     na hitro spremeni trenutno stanje.</p>
               </div>
            </div>
            <div type="div2" subtype="poem">
               <head>Mesečna noč</head>
               <docAuthor>Joseph von Eichendorff</docAuthor>
               <div type="div3">
                  <p>Bilo je, kot da zemljo poljubilo </p>
                  <p>skrivaj, potihem bi nebo, </p>
                  <p>da v lesketanju rož o njem edino </p>
                  <p>drhteč bi sanjala lahko.</p>
                  <p>Drhtel je zrak čez polja in drhtelo </p>
                  <p>v valovih klasje je lahno, </p>
                  <p>v gozdovih komaj slišno zašumelo </p>
                  <p>pod zvezdno jasno je nočjo.</p>
                  <p>In moja duša krila je razpela </p>
                  <p>za pot v daljave brez bregov, </p>
                  <p>skoz pokrajine tihe je letela, </p>
                  <p>kot da letela bi domov.</p>
                  <byline>Prevedel Brane Senegačnik</byline>
               </div>
            </div>
            <div type="div2" subtype="poem">
               <head>Lepa tuja dežela</head>
               <docAuthor>Joseph von Eichendorff</docAuthor>
               <div type="div3">
                  <p>Šumeč drgečejo dreves vrhovi, </p>
                  <p>kot bi ob uri tej sprevod bogov </p>
                  <p>pradavnih se pomikal med zidovi </p>
                  <p>napol razrušenimi brez glasov.</p>
                  <p>In za razkošnim listjem mirte, tu, </p>
                  <p>v polmraka čaru že šepetajoč, </p>
                  <p>kaj govoriš, zmedena kakor v snu </p>
                  <p>omamnem, o fantastična mi noč?</p>
                  <p>Razliva name se vseh zvezd bleščava </p>
                  <p>z žarečo slo zaljubljenih oči, </p>
                  <p>pijana zdaj mi govori daljava </p>
                  <p>kot o sreči veliki prihodnjih dni.</p>
                  <byline>Prevedel Brane Senegačnik</byline>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2"><head>Dodatek</head>
               <div type="div3">
                  <p>PRISEBNOST – Ob izkrcanju zavezniških sil v severni Franciji leta 1944 se je de
                     Gaullu mudilo z osvoboditvijo Pariza, ki ga je hotel Eisenhower, vrhovni
                     poveljnik zavezniških čet, pustiti ob strani oziroma za seboj, da bi lahko
                     hitreje prodiral proti nemški meji. Toda tako osamljenemu Parizu brez zaledja
                     je ob zlomu grozila lakota in z njo nemiri, plenjenja in oblast drhali. V
                     svojih spominih pravi de Gaulle sledeče: »Moral sem intervenirati. Šlo je za
                     to, da preprečim, da bi se ustanovila tam komunistična vlada pod videzom upora
                     proti nacizmu. Če bi se to zgodilo, bi ob svojem prihodu v Pariz že našel vlado
                     »širokih ljudskih množic« v polnem teku. Posadila bi mi na glavo lovorjev venec
                     zmage, povabila bi me na zame določeno mesto v organizaciji vlade, potem pa bi
                     uporabila vsa mogoča drugačna sredstva. Tisti, ki bi imeli oblast v rokah, bi
                     po eni strani uporabljali predrznost, po drugi strani pa previdnost. Vlada bi
                     vplivala povsod pod masko čistk (»izdajalcev«), nastopilo bi uničenje javnega
                     mnenja s kontrolo nad informacijami in z milico, potem pa izločitev prejšnjih
                     sopotnikov vse dotlej, dokler ne bi bila vzpostavljena popolna diktatura
                     proletariata.«</p>
                  <byline>(Iz Domobranske bakle, avgust 1994.)</byline>
               </div>
               <div type="div3">
                  <p>VELJAVA IN NEVELJAVA – Vse, kar je danes veljavno zaradi mode, zahteve momenta
                     ali pritiska družbe, je jutri zatrdno neveljavno. Kolikor večja je danes
                     aktualnost, toliko večja bo jutri zastarelost. Komur je res za kako resnico ali
                     zadevo, želi, da ne bi bila ta nikdar tako aktualna, da bi bila že jutri
                     zastarela.</p>
               </div>
            </div>
            <div type="div2">
               <head>Iz novega programa Slovenskih krščanskih demokratov:</head>
               <div type="div3">
                  <p>»Slovenski narod je bil grobo prizadet tako s fašističnim kot komunističnim
                     totalitarnim sistemom. Še posebno je komunistična partija pod vodstvom
                     kominterne začela v najtežjem času fašistične okupacije krvavo revolucijo v
                     letih 1941–45 in s tem povzročila med nami bratomorno vojno, ki se je končala z
                     množičnim pobojem tistega dela Slovencev, ki se je komunistični ideologiji in
                     revoluciji uprl. V slovenskem narodu je zato potrebna sprava, do katere bo
                     mogoče priti po poti iskanja in ugotovitve resnice in na podlagi krščanskih
                     vrednot priznanja in obžalovanja, dopolnjenega s popravo storjenih krivic.
                     Poprava krivic mora obsegati vse žrtve revolucije in z njo povzročene
                     državljanske vojne od leta 1941 dalje in vse žrtve totalitarne oblasti do
                     demokratičnih volitev leta 1990, obsegati mora vso škodo, tako osebno, na časti
                     in dobremu imenu, kot moralno in premoženjsko zaradi izgube življenja, zdravja
                     in premoženja, obsegati mora tudi uradno odpravo vseh sodb in drugih pravnih
                     določb, izdanih na podlagi revolucionarnih predpisov, ki so bili že tedaj v
                     nasprotju s pravnimi načeli, priznanimi v mednarodni skupnosti, ali so zdaj v
                     nasprotju z ustavnimi določbami o temeljnih človekovih pravicah in svoboščinah.
                     Poprava krivic pomeni tudi odpravo privilegijev, ki so jih na podlagi
                     revolucionarnih predpisov in dejanskih prednosti nelegitimno pridobili
                     posamezniki ali organizacije, na drugi strani pa uradno priznanje, da sta bila
                     medvojni komunistični odpor in povojno nasprotovanje nedemokratični oblasti
                     legitimno in legalno ter častno dejanje, izhajajoče iz splošno priznane pravice
                     do samoobrambe in iz naravne pravice do upora proti totalitarnemu režimu.«</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_15/z_15_37.png"/>
                     <head/>
                  </figure>
                  <p>Vsem bralcem in prijateljem Zaveze, posebej tistim, ki svoje prijateljstvo
                     dokazujejo tako, da jo vneto širijo; vsem članom Nove Slovenske zaveze, posebej
                     še tistim, ki si veliko prizadevajo, da se povsod postavijo Farne spominske
                     plošče; vsem Slovenkam in Slovencem in vsem ljudem dobre volje, posebej tistim,
                     ki se trudijo za mir, resnico in pravičnost: Vesel božič in srečno in zdravo
                     novo leto!</p>
               </div>
            </div>
         </div>
      </back>
   </text>
</TEI>
