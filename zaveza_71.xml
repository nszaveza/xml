<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Simon Dan </name>
               <name>Aleša Stritar </name>
               <name>Andrej Zgonc</name>
               <name>Franc Krašovec </name>
               <name>Blaža Cedilnik</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">71</idno>
            <idno type="ISSN"/>
            <date>2011-08-02</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">71</biblScope>
                     <biblScope type="vol">XVIII</biblScope>
                     <biblScope>številka 4, december 2008</biblScope>
                     <date when="2008-12">2008</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-08-02">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 50</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Iz majhnega raste veliko</head>
                  <p>Da bi zaključila pogovor, ki ni minil brez zapletov in medsebojnega
                     nasprotovanja, je rekla: »Jaz tako mislim.« Na to sem pripomnil: »Če misliš, da
                     je dvakrat dve štiri, je ta stavek sprejemljiv; če pa misliš, da je dvakrat dve
                     tri ali pet, bomo morali drugi ugovarjati. Če boš ta ugovor sprejela, bomo
                     pogovor lahko nadaljevali, če ne, te bomo morali prositi, da prisedeš k eni od
                     drugih miz, ali pa bomo to mi storili.« Ob neki drugi priložnosti sem se po
                     telefonu pogovarjal z znancem, s katerim sva poleti 1945 skupaj preživela nekaj
                     mesecev na Teharjah, in ob tem tvegal neko, že nekajkrat ponovljeno misel: da
                     je od nekdanjih teharskih prebivalcev še kar nekaj živih, tudi takih, ki so
                     malo več hodili v šolo in ki bi lahko kaj koristnega naredili za stvar, za
                     katero ni mogoče, da je ne bi imeli za skupno, pa se ne potrudijo do
                     Beethovnove 5, da bi tam vprašali, če se dogaja kaj takega, kjer bi lahko bili
                     zraven. Pri tem pa, poleg mnogo drugih stvari, naš teharski arhiv leži že leta
                     nedotaknjen. Znanec na oni strani žice je hotel moje kritične pripombe
                     relativirati. Rekel je: »Moraš razumeti, ljudje smo različni.« Ob tem sem
                     umolknil. Naučil sem se že zdavnaj, da ni pametno, vedno vsake stvari gnati do
                     konca. Zato pa se mi besedi različnost in drugačnost nista nehali vrteti po
                     glavi. Že res, da je različnost tista reč, ki daje zanimivost našemu skupnemu
                     prebivanju, a spet ne čisto vsaka različnost. Če te zvečer v parku kdo udari po
                     glavi in ti pobere denar, je to različnost ali drugačnost, s katero bi se redko
                     kdo sprijaznil. »Moraš razumeti, ljudje smo različni.« Taka tolažba bi
                     marsikoga prej razjezila kot pomirila.</p>
                  <p>Poleg vseh različnosti ali še pred vsemi različnostmi, stoji zahteva, da je
                     človek človek. Obstaja tako imenovana <emph>norma normans</emph> – norma, ki
                     normira in tako postavlja normalnost. Kadar ima kultura tako moč, da zagotavlja
                     delovanje norme, ljudje mislijo, da je dvakrat dve štiri – v vseh brezštevilnih
                     situacijah, ki jih prireja domiselnost sveta – in se vzdržujejo tega, da bi po
                     parkih napadali ljudi in jim jemali denar – v vseh dobesedno brezštevilnih
                     situacijah, ki jih uprizarja medčloveški svet. Tako se postavlja normalni svet.
                     Kadar moramo življenju okoli sebe priznati normalnost, smo pomirjeni in
                     zadovoljni – ne veseli, ampak zadovoljni, kar je več. Veselje je vedno
                     kratkotrajna reč, zadovoljstvo pa lahko traja dolgo, včasih celo življenje.</p>
                  <p>Proti normalnosti je mogoče grešiti. Kadar so ti grehi zelo pogosti, zlasti pa
                     zelo veliki in celo nesramni, se utegne zgoditi, da se stvari tako poslabšajo,
                     da pravimo, da je svet s tečajev. S tem hočemo povedati, da ni nič tako kot bi
                     moralo biti, kar je samo druga beseda za to, da svet in življenje nista več
                     normalna. Kadar se količina nenormalnih odzivov v človekovem mišljenju in
                     ravnanju tako poveča, da vzame svetu osnovno ravnotežje, tedaj se pojavi
                     nevarnost, da nenadzorovana vrtilna sila ali vrtilni moment zavrti svet v
                     katastrofo ali zgrmetje, kar beseda katastrofa izvorno pomeni. To je pomen
                     fraze, da je svet s tečajev. Na 20. stoletje lahko gledamo tudi kot na učni
                     teren, ki nam, če ga natančno rekonstruiramo, pokaže, kako se skraja sporadični
                     in izjemni momenti nenormalnosti – ki jih je, kot smo rekli, vse mogoče
                     zreducirati na nepokorščino aksiomu, da je dvakrat dve štiri, in aksiomu, da
                     različnost ne sme segati v človekovo temeljno konstitucijo – kako se ti momenti
                     nenadoma tako zgostijo, da je katastrofa neizbežna. Saj je 20. stoletje bilo
                     velika katastrofa, mar ne? Saj smo še tako normalni, da to vidimo? Oglejmo si,
                     poučeni od stoletja, ki je pravkar potonilo v preteklost, kakšno podobo daje
                     scena, ki jo postavlja stoletje, ki ga začenjamo živeti.</p>
                  <p>Ko je ameriški predsednik v okviru evropske turneje obiskal tudi Slovenijo, so
                     aktivisti stranke mladih Slovenije (SMS) pred ameriškim veleposlaništvom med
                     drugim protestirali tudi proti »pokolu Indijancev«. Vsaj tolikšno krivdo, kot
                     ga za zgodovinsko nasilje nad Indijanci nosita Bush starejši in Bush mlajši,
                     nosi veliko ljudi, ki se sprehajajo po ljubljanskih ulicah, ne za pokol nad
                     Indijanci, ampak za pokol nad Slovenci. Tisti mladeniči, ki so se namenili
                     Amerikancem povedati, česa bi jih moralo biti sram, bi morda imeli do tega
                     nekaj pravice, če bi se s podobnimi zahtevami oglasili kdaj prej pred katero od
                     rezidenc nekdanje totalitarne nomenklature. Tako pa njihov nastop ni bil
                     drugega, kot izraz nezrelosti in, na nekem majhnem izseku sicer, moralna
                     obremenitev javnega prostora. (Delo, 11. 6. 2008)</p>
                  <p>To so, kakor smo rekli, dogodki zanemarljivega videza, a imajo to v sebi, da
                     pred celotno družbo izpisujejo določen predznak.</p>
                  <p>V začetku junija je bila v Cankarjevem domu debatna prireditev o razpadu
                     Jugoslavije. Na diskusijski podij so bili povabljeni Milan Kučan, dr. Božo
                     Repe, dr. Spomenka Hribar, dr. Igor Lukšič in kot gost z juga dr. Budimir
                     Lončar. O ideološki opredeljenosti nosilcev teh imen ni treba izgubljati časa
                     in besedi. Zanimivo in po svoje pomembno pa je to, da je bil prireditelj večera
                     Mladinski klub Društva pisateljev Slovenije. Kakor da bi bila najbolj naravna
                     stvar, da DPS in njegov strokovni naraščaj spadata v postkomunitično duhovno in
                     politično območje. Spet malenkost, boste rekli, in komaj omembe vredna stvar. A
                     če jih je sto ali tisoč ali deset tisoč, ni mogoče, da ne bi zagotovili
                     določene ideološke fakture družbe. Takšna je ta strategija tihega polaščanja.
                     Če se stvari, ki so izvorno absurdne in žaljive, lansirajo načrtno, zlasti pa s
                     tako hitrostjo, da jih ni mogoče registrirati – sprva samo nekatere od njih,
                     potem pa sploh ne več – nastane nova normalnost: umetna, lažna, zlagana, tudi
                     nenaravna in človekovi antropološki zasnovi neustrezna. Veča se tako človekova
                     nepokritost s seboj, iz česar nastaja splošna družbena nevroza, za katero nihče
                     več ne ve, od kod se je vzela in kako bi jo bilo mogoče sanirati.</p>
                  <p>Torej malenkosti, a vendar. Ko je igralec Aleksander Valič 29. oktobra v
                     Mariboru prejemal Borštnikov prstan, so to slovesno dejanje z ozadja
                     ilustrirali s posnetki iz nekega filma ali drame – iz neke komunistične agitke,
                     v kateri je igralec nekoč nastopal – ki so prikazovali pijane belogardiste, ki
                     razgrajajo v neki vaški gostilni. Bežna slika, ki se, prav zato, ker je
                     neregistrirana stopila v gledalčevo notranjost, v njej toliko trdneje zasidra.
                     In potem je vedno bolj tako, da se lahko vse zgodi in vse reče. In vedno bolj
                     je tako, da nihče več ne postavlja nobenih vprašanj. Če je vse mogoče in vse
                     dovoljeno, so vprašanja neprimerna in nesmiselna. Tako vedno več stvari vstopa
                     v zavest posameznika in v zavest javnosti, ne da bi jih kdo legitimiral in se
                     prepričal, če niso morda nesmiselne in celo ponarejene. Ko je bila pred meseci
                     sestavljena peticija, ki je protestirala proti nasilju, ki v Sloveniji vlada
                     nad mediji, in je pod njo dalo svoje podpise 531 časnikarjev, so nekateri,
                     kakor so pozneje sami zagotavljali, to storili, ne da bi se prepričali, kaj
                     podpisujejo. Tako nonšalantno so ti ljudje s to izjavo diskvalificirali samega
                     sebe; ne da bi ob tem pomislili, da s tem postavljajo v čudno luč »četrto vejo
                     oblasti« in da tako utegnejo omajati zaupanje v zanesljivost stanu, ki si je
                     vzel za nalogo, da jamči integriteto javnega prostora.</p>
                  <p>Gre torej za pomembnost malenkostnih reči. Stranke nove koalicije so se v
                     pogodbi, ki naj bi vodila njihovo štiriletno politično potovanje, izrekle tudi
                     glede napisa »na grobovih po drugi svetovni vojni pobitih ljudi«. Ta naj bi se
                     glasil: »Žrtve vojne in revolucionarnega nasilja.« In, čudno, nihče ni hotel v
                     njem videti skrite doktrine: v tistih grobovih (ne grobiščih!) ne ležijo žrtve
                     »revolucije«, ampak »žrtve revolucionarnega nasilja«. Revolucija po sebi je
                     bila torej nekaj dobrega, imela pa je žal tudi trenutke, ko se je spozabila,
                     vdala nasilju in pozabila na svoj prvinski plemeniti vzgon. Malenkost, na
                     videz, a kako mogočna in ambiciozna misel se skriva v njej.</p>
                  <p>Res, malenkosti, a vsaka prinaša sporočilo, ki ima to v sebi, da propadlemu
                     imperiju jemlje nekaj od tega, kar je bil – imperij zla. Iz poročila o projektu
                     za raziskovanje medvojnih in povojnih žrtev (Dr. Vida Deželak Barič, Delo, 16.
                     10. 2008) smo izvedeli tudi to, da je bilo »število žrtev med pripadniki
                     partizanskih enot skoraj 32.000«. Verjamemo, da so jih gospe, ki se ubadajo s
                     tem projektom, naštele toliko: 32.000. Toda s katerimi izhodiščnimi
                     kategorijami so jih štele in na podlagi kako zanesljivih dokumentov? Tega ne
                     vemo, vemo, da jih toliko ni bilo in da – hote ali nehote – to število
                     relativira število po vojni pomorjenih domobrancev.</p>
               </div>
               <div type="div3">
                  <head>Bolnica Franja in brezno Pri konfinu</head>
                  <p>Prehajamo na resnejše reči. Lani septembra je silovit hudournik porušil in
                     odnesel muzejsko varovano partizansko bolnišnico v soteski Pasice. Takoj so se
                     oglasili posamezniki in ustanove s predlogi in načrti, kako bolnišnico
                     postaviti v stanje pred ujmo – spričo njene človeške in »izjemno memorialne
                     vrednosti«. Še več. »Nujno je, da ob tem, ko obnavljamo Franjo, na mestu samem,
                     poskrbimo tudi za celostno prezentacijo Franje kot bolnišnice, Franje kot
                     spomenika in vseh tistih zgodb, ki sestavljajo njeno zgodovino.« Za vse to je
                     potreben »informacijski center, v katerem bodo prostori, namenjeni razstavam,
                     projekcijam, delavnicam itd.« (Delo, SP, 30. 8. 2008) Predlaganih je bilo več
                     rešitev in na Ministrstvu za kulturo je bila ustanovljena posebna skupina pod
                     predsedstvom dr. Vaska Simonitija, ki naj bi jih vse pregledala in izbrala
                     najboljšo.</p>
                  <p>V hudi vnemi nihče ni pomislil na to, kar se je ob breznu Pri konfinu zgodilo
                     junija 1945 in kar je letos 25. junija po spominski maši ob tem breznu Anica
                     Benčina opisala takole:</p>
                  <p>»Ranjence so privlekli pred brezno, jih slekli, jim pobrali povoje in opornice
                     in jih zverinsko pobili. V prvi jami je bilo 88 trupel, ki so jih pred nedavnim
                     odkopali, drugo pa še ni odprto.« (Zaveza 70) To so bili sami težki ranjenci –
                     takšni, ki se niso mogli premikati – drugi so v Lescah vlak zapustili in se s
                     pomočjo prijateljev rešili čez Ljubelj. »Ranjence so pobijali tudi pri
                     Brezarjevem breznu pri Podutiku, pri Koščevem breznu pri Igu, v Iškem
                     Vintgarju«, je v svojem govoru še povedala Anica Benčina.</p>
                  <p>V Delovni sobotni prilogi (30. 8. 2008) stoji zapisana tudi misel Erneste Drole
                     z novogoriškega zavoda za varovanje kulturne dediščine, da je bolnica Franja
                     »simbol ... sposobnosti podreditve lastne individualnosti kolektivu zaradi
                     ohranjanja življenja sočloveka.« Misel, kakor je tu formulirana, samodejno
                     vzbudi v človeku srhljivo občutje, da junija 1945 med partizani ni bilo
                     nikogar, ki bi se uprl barbarskemu pobijanju in da so vsi podredili lastno
                     individualnost kolektivu – za uničevanje življenja.</p>
                  <p>Avtor članka o bolnici Franja v citirani Delovi sobotni prilogi Milan Vogel je
                     v svoj spis vključil tudi človeka iz Dolenjskega muzeja, ki je odgovoren za
                     Kočevski rog, a je ta iz geografije tega kraja poznal samo Bazo 20 in dve
                     partizanski bolnici.</p>

                  <figure>
                     <graphic url="slike_z_71/z_71_01.png"/>
                     <head>Pozna jesen <name type="author">Mirko Kambič</name></head>
                  </figure>
                  <p>Mi pa se sprašujemo, ali je po Konfinu še mogoče govoriti o Franji. Ali
                     drugače, ali se je še mogoče sklicevati na okus. Vemo, da na novinarja Milana
                     Vogla ni mogoče računati. Toda, saj so tu še ljudje z izrednimi kulturnimi
                     izkaznicami – visoki uradniki iz zavodov za kulturno dediščino. Ali jih delo s
                     kulturo iz časov pred boljševiškim pučem ni ničesar naučilo?</p>
                  <p>Gre torej tudi za spomin. Na to nas je s svojim pismom teden za tem, 6. 9.
                     2008, v spet v sobotni prilogi Dela spomnila prof. dr. Zora Konjajev, dr. med.,
                     v katerem nas je seznanila o sestanku partizanskih zdravnikov junija 1942 na
                     Tisovcu v Suhi krajini. Ob tej priložnosti so se med drugim dogovorili tudi »za
                     strogo spoštovanje mednarodnih konvencij o ravnanju s sovražnikovimi ranjenci,
                     ki morajo biti deležni enakega zdravljenja kot partizani«. Toda, kot na druge
                     obljube, so tudi na tisovsko varianto Hipokratove prisege partizani pozabili –
                     kaj pozabili, z barbarskimi orgijami so jo prelomili.</p>
                  <p>Imamo torej drobne in komaj opazne, a zato nikakor ne nepomembne stvari, ki
                     sinergetsko ustvarjajo pretežno klimo v družbi. Imamo pa tudi stvari, ki bodisi
                     zaradi svoje vsebine ali pa zato, ker se izrekajo na visokih mestih, delujejo
                     šokantno, v tem pomenu, da ljudje onemijo in da se ne upajo dati besede
                     lastnemu razumu. Tak primer smo imeli pri zadušitvi asociacijskega toka
                     vprašanj, ki jih je sprožil, a ne dovolil primer partizanske bolnice Franja.
                     Tak primer bi utegnili biti tudi nekateri nastopi predsednika države dr. Danila
                     Türka.</p>
               </div>
               <div type="div3">
                  <head>Čakajoč na kopernikanski obrat</head>
                  <p>Nedavno, 16. 10. 2008, je imel direktor slovenske nacionalke Jože Možina z njim
                     zanimiv intervju. Med drugim je bil predsednik naprošen, da poda svoje gledanje
                     na čas po koncu vojne, »ko so bile človekove pravice najbolj radikalno kršene«,
                     ko je bilo več deset tisoč ljudi pobitih brez sojenja in nimajo »ne priznanja
                     in ne grobov«. Predsedniku se je zdel tisti čas – čas, ki ga je zakoličil z
                     letnicama 1945 in 1953 – predvsem »žalosten«. Ali pa je žrtvam krivic iz
                     tistega časa mogoče pomagati, je zanj »vprašanje«. Je pa za to, da se »vse
                     skupaj pregleda in če se najdejo kakšni odgovorni za te kršitve, da se to
                     pogleda in da se po potrebi uvedejo tudi kakšni sodni postopki«. Tu je
                     predsednik prvič v tem razgovoru uvedel pojem odgovornosti, s čimer je, kakor
                     bomo še videli, mislil na individualno ali osebno odgovornost, za katero so se
                     odločili, kakor je opazil med nedavnim obiskom, tudi v Bosni. Tam so tudi v
                     drugih ozirih nekoliko pred nami: tam se ve, »kdaj se je zločin zgodil in kdo
                     so žrtve«. V Sloveniji pa še vse »poteka«, poleg tega pa je tu šlo za poboje
                     »po koncu druge svetovne vojne, ko je bil svet s tečajev in ko se je tudi po
                     Evropi marsikaj takega dogajalo«. Slovenski zločin bi torej za predsednika
                     utegnil imeti neke olajševalne okoliščine, predvsem pa bo po toliko letih težje
                     iskati individualne krivde. (Predsednik se je prijazno in razumevajoče zdržal
                     vprašanja, kako je mogoče, da v Sloveniji v nasprotju z Bosno teh reči nimamo
                     urejenih, saj se je tu zločin zgodil pol stoletja pred bosanskim. Krivci za to
                     zamudo pa so znani, čeprav zvečine ne več živi. Ne samo znani, ampak tudi živi
                     pa so njihovi politični dediči. A v te detajle se predsednik, kot rečeno, ni
                     spuščal.) Načelno pa se je izjasnil, da »se vsem mrtvim prizna pietetno
                     obravnavanje in da se jim zagotovi večni mir«. Kaj je z zadnjim besednim
                     obratom mislil, ni čisto jasno, priznati pa moramo, da se dobro sliši.
                     Krščansko!</p>
                  <p>Ko je Možina potem še enkrat poskusil prodreti z mislijo, da je položaj v
                     Sloveniji nevzdržen, saj »imamo tu veliko grobišč – trenutno 581 – in veliko
                     malih in velikih zločinov, hkrati pa nobenega zločinca«, se je predsednik
                     ponovno ozrl na Bosno in predlagal, da se oprimemo rešitev, ki so jih uporabili
                     tam, in končal: »Lahko izpeljemo ta sklep: treba je individualizirati
                     odgovornost. Če se to da narediti, dajmo to narediti.« Vsi, ki nekoliko poznamo
                     razmere v Sloveniji vemo, da bi ta zadnji stavek, če ga ne bi spregovoril
                     predsednik države, ne bi bilo mogoče razumeti drugače kot norčevanje.</p>
                  <p>Velikega slovenskega zločina namreč ni mogoče »individualizirati«. Prvič ni
                     nikogar, ki bi bil pripravljen to narediti – nemogoče je, da predsednik Türk
                     tega ne bi vedel – drugič pa 99,99 % zločincev ni več tukaj – nemogoče je, da
                     predsednik tudi tega ne bi vedel. Stvar, tako postavljena, je izgubila smisel.
                     Nemogoče je, da tudi tega dr. Türk ne bi vedel. Ve pa tudi, ali moral bi vedeti
                     to, kar vemo vsi, da so znane družbene in politične sile, v okviru katerih se
                     je to moglo zgoditi. Katera ideja je ta zločin spočela, katera ideja je tiste,
                     ki so se ji pridružili, naredila za zločince. To idejo je mogoče
                     indentificirati in imenovati, a to je ravno tisto, kar hoče predsednik Türk z
                     vso kontinuiteto na vsak način preprečiti: »V vsakem primeru pride do nekih
                     obtoževanj, ki ustvarijo politične spore in politično napetost.« Ali ni tako,
                     da brez »političnih sporov in političnih napetosti« ni demokracije? Razumemo,
                     razumemo, tu gre za nekaj drugega. Čista misel, ki bi nujno prišla po
                     »političnih sporih in političnih napetostih«, bi nekatere nujno postavila zunaj
                     orbite legitimnega.</p>
                  <p>Predsednik Türk, se zdi, ve, da se mora človek premikati v skladu s prostorom,
                     v katerem se nahaja: na parketu nacionalne televizije drugače kot na deskah
                     kakega provincialnega odra. Ko je govoril v Prekmurju ob prazniku občine
                     Puconci (Delo, 20. 10. 2008) je bil bolj sproščen in neposreden. Poslušalcem je
                     zatrdil, da je bil v drugi svetovni vojni slovenski narod na pravi in zmagoviti
                     strani, ki je spravila s sveta zločinsko ideologijo nacizma in fašizma.
                     Predsednik očitno ni še nič slišal o »deljenem evropskem spominu«. Ena polovica
                     Evrope se spominja zmage nad nacizmom in fašizmom in demokracije, ki je tej
                     zmagi sledila, druga polovica se tudi spominja zmage nad nacizmom in fašizmom,
                     a se hkrati spominja tudi tega, da se je namesto pod nebom demokracije in
                     človekovih pravic znašla pod oboki totalitarnega boljševizma, ki se je od
                     premaganega nacizma in fašizma razlikoval predvsem v tem, da je imel daljši
                     zgodovinski staž in bolj radikalno ideološko fakturo. Ta dvojnost spomina že
                     deli Evropo, pravzaprav vedno bolj.</p>
                  <p>Tudi o tem bi predsednik moral kaj vedeti, saj mu poleg ostalih poročil
                     verjetno prinesejo zjutraj na mizo tudi kake vesti o tem.</p>

                  <figure>
                     <graphic url="slike_z_71/z_71_02.png"/>
                     <head>Zelenje, mladost in beli sneg <name type="author">Mirko
                        Kambič</name></head>
                  </figure>
                  <p>Tudi Slovenci smo v posesti »deljenega spomina«. Eni se spominjajo uspešnega
                     boljševiškega puča, ki je nastopil v atraktivnem plašču narodnoosvobodilnega
                     boja in tako z dvojno igro uspel in postavil pol stoletja trajajočo totalitarno
                     državo v celotnem semantičnem kompleksu te besede. Drugi pa se spominjajo
                     svojega nemogočega položaja med agresijo nacifašizma na eni strani in
                     boljševizma na drugi: spominjajo se svojega izgubljenega boja za življenje,
                     svobodo in kulturo, pridobljeno v civilizaciji; spominjajo se tega, kar
                     poimenujemo z besedami Kočevski rog in Argentina. Dve zgodbi, dve vrsti ljudi,
                     dvoje spominjanj. Partija je kodificirala svojo spominjanje v mit in ga utrdila
                     z ideološko in policijsko represijo. Zgodba se je tako utrdila, zgodovine pa ni
                     mogla in ne more razložiti: med njima obstaja nepomirljiv spor. Zato se
                     boljševiški enobejevski mit zgodovine tako boji. Odkrito soočenje bi njegovo
                     ptolemajsko fakturo uničilo. Nosilci drugega spominjanja pa se –
                     deprivilegirani, ker jih je totalitarna država fizično zdecimirala in politično
                     getoizirala – trudijo samo za eno stvar: za kopernikansko korekcijo ptolemajske
                     politične astronomije. S tem, mislijo, bi bil postavljen teren za prihod
                     resnice.</p>
                  <p>Predsednik države se je v svojem prekmurskem nastopu, pa tudi drugod, zelo
                     trudil, da bi se obdržal ptolemajsko zasnovan spomin. Napore za kopernikansko
                     posodobitev zgodovine je obsodil kot »poizkuse sprevračanja zgodovinskih
                     dejstev«. To svoje stališče je podprl z opozorilom, – da moramo glede teh tem
                     »biti brez pretiranih čustev, z mirno mislijo, z vestjo in dostojanstvom
                     zmagovalcev«. Svoje poslušalce je skratka pozival k ideološki politični
                     korektnosti.</p>
                  <p>Ko je 7. oktobra varuhinja človekovih pravic dr. Zdenka Čebašek Travnik
                     izročala predsedniku države letno poročilo svojega urada, je ta z zadovoljstvom
                     pripomnil, da »pri nas nimamo dramatičnih množičnih kršitev«. Niti za hip ni
                     pomislil na 581 večidel neraziskanih grobišč, ki res niso nastala včeraj, zato
                     pa s tem, da so, nič manj ne kršijo človekovih pravic, tukaj in zdaj. Niti dr.
                     Zdenka Čebašek Travnik niti dr. Danilo Türk se tega kartografskega podatka s
                     tako mogočno moralno in politično spremljavo nista zavedla. Niti potem ne, ko
                     je predsednik še potožil, da se v Sloveniji ne zavedamo »vrednosti, ki jo ima
                     neodvisna institucija Varuha človekovih pravic«. (Delo, 8. 10. 2008). Niti malo
                     ne dvomimo, da bi varuh človekovih pravic uveljavil »vrednost in neodvisnost«
                     svoje institucije, če bi razgrnil velikopotezni načrt, da se žrtvam sto in sto
                     grobišč – sto in sto zločinov – po domovini vrnejo pravice, ki so jim bile
                     toliko časa tako grobo odrekane. Če pomislimo samo na to, da je še danes mogoče
                     nekaznovano žaliti ljudi, nad katerimi je bilo izvršeno zadnje nasilje in ki po
                     toliko letih še vedno ležijo zunaj človeške skupnost živih in mrtvih! Ali je
                     potem čudno, da še vedno, kakor nam je letos po teharski spominski slovesnosti
                     povedal vzdrževalec tamkajšnjega spominskega parka, na njegovo obrobje – pa
                     tudi na njegovo območje – dovažajo cele tovornjake smeti. Ali ne zato, ker
                     vedo, da se jim ne bo nič zgodilo? Le zakaj, vas vprašam, le zakaj?</p>
               </div>
               <div type="div3">
                  <head>Kočevski rog – kristalizacijska točka slovenske misli</head>
                  <p>Ko tipamo za odgovori na vsesplošno ravnodušnost, pomislimo, da nas ravno letos
                     neka obletnica spominja na nek drug čas, ki nam lahko nekoliko razloži našega.
                     Pred sedemdesetimi leti je med 9. in 10. novembrom minila noč, ki je pozneje
                     dobila ime »kristalna noč«. Po Nemčiji so tedaj gorele sinagoge, v celoti jih
                     je plamen uničil 1.400. Poleg tega so pomorili 91 Judov, 30.000 pa so jih
                     aretirali in jih večidel poslali v koncentracijska taborišča, kar pomeni, da je
                     bila prostost vzeta vsakemu četrtemu moškemu Judu v Nemčiji. Dogajale so se
                     takšne nezaslišane reči, kot jo opisuje naslednje poročilo: »Ponoči so nas
                     nagnali iz stanovanj v našo sinagogo. Tam so prisilili rabina, da je šel na
                     prižnico in tam prebral nekaj poglavij iz Hitlerjeve knjige Mein Kampf.« To je
                     skoraj nekaj takega kot je podgana v naročju brezjanske Marije. Tri leta prej
                     so v Nürnbergu sprejeli protijudovske zakone, od katerih je bil eden tudi ta,
                     da so Judje morali na rokavu nositi Davidovo zvezdo. Ljudje iz tvoje ulice so
                     bili javno zaznamovani in izločeni! Kako so mogli ljudje to prenašati? Letos so
                     v Londonu odkrili o tem nove, nekoč tja prinesene dokumente. Neki učitelj iz
                     Frankfurta am Main je glede tega poročal: »Večina ljudi vse to nezainteresirano
                     opazuje; en del se veseli, da so končno le začeli čistiti; še manjši del pa
                     predstavljajo tisti, ki jih je sram. Do odkritega protesta pa se zdi, da ni
                     prišlo.« (FAZ, 8. 11. 2008) Ali naj zdaj potegnemo slovenske paralele? Če gre
                     za boljševiško nasilje nad slovenskimi katoličani, ki ga zaznamujemo z metaforo
                     Kočevski rog in eksodus, je večina ljudi tudi tukaj nezainteresiranih, manjši
                     del pa se veseli, da postboljševiki z nami tako spretno manipulirajo. Koliko pa
                     je tistih, ki jih je sram? Poglejte kroge svojih prijateljev in znancev, pa
                     boste videli, koliko je takih, ki jih je sram! Zdaj pa tole: kot za božje mline
                     tudi za mline zgodovine pravijo, da meljejo počasi; tu pa so pohiteli; prej kot
                     v enem letu so bili Nemci že v vojni, ki jih je stala 10 milijonov življenj in
                     iz katere so Nemci izšli s krivdo, ki se preprosto ne bo pozabila – ne zato,
                     ker je svet ne bi hotel pozabiti, ampak zato, ker je ni mogoče pozabiti. Kakšen
                     kruh bomo pa Slovenci jedli, ko nam ga bodo začeli peči iz moke, ki jo bodo
                     namleli kamni, ki se vrtijo zdaj? Ali sploh koga to zanima? Pa bi nas moralo,
                     saj nam kar naprej govorijo, da moramo gledati v prihodnost!</p>
                  <p>Na tem mestu bi bilo smiselno opozoriti na stavek, ki sta ga vsak zase
                     postavila Adorno in Lévinas: »Auschwitz je kristalizacijska točka vseh
                     razmislekov.« Nič nam ne brani, celo prisiljeni se čutimo, da ta stavek
                     prevedemo v slovenščino takole: »Kočevski rog je kristalizacijska točka vseh
                     razmislekov.« A kaj naj bi to bilo, kristalizacijska točka? Očitno kraji ali
                     čas, ko vse naše misli kristalizirajo – ko postanejo jasne in prozorne, ko se
                     očistijo in izgubijo vse, kar vanje ne sodi, ko postanejo to, kar so. Ko lahko
                     rečemo, da jih razumemo. V smislu tega stavka je torej tako, da mora vsaka
                     misel na poti skozi Kočevski rog preizkusiti samo sebe, če je to, kar bi morala
                     biti. Če je resnična.</p>
                  <p>Če v luči tega stavka pretehtamo misli, ki se v tem času potegujejo za
                     konstitutivni status v kulturi, potem bomo kmalu morali reči, da večina teh
                     naših misli – pa tudi esejev, romanov, simfonij in tako naprej in tako naprej –
                     ni šla skozi Kočevski rog in nima na sebi znakov, ki bi jim dajali pravico, da
                     bi ponavljali Havlovo ambicijo: Živeti v resnici. Danes je tako, da jo vsemu,
                     kar ne skristalizira v točki Kočevski rog, določena usoda Kronosa.</p>

                  <figure>
                     <graphic url="slike_z_71/z_71_03.png"/>
                     <head>Zimski jez <name type="author">Simon Dan</name></head>
                  </figure>
                  <p>Kočevski rog bi lahko postal etični katalizator narodove duhovnosti in kulture:
                     razvodnica potokov, ki napajajo porečje hudega, in potokov, ki polnijo porečje
                     dobrega; voda, ki ohranjajo in pospešujejo življenje, in voda, v katerih živijo
                     skriti encimi zla in iz katerih človek, ki hoče živeti, ne sme zajemati.</p>
                  <p>Tisti, ki hodijo v Kočevski rog, prihajajo na kraj, kjer ležijo tisti, ki so,
                     če jih razumemo v izmerah sveta, izgubili. V tem pa je, paradoksno, njihova
                     prednost, zakaj, kakor pravi münchenski filozof dr. Robert Spaemann, »premagani
                     razume zgodovino in ne zmagovalec«. »Kdor je zmagal, mu je to dovolj in mu
                     poleg tega ni treba še razumeti.« Kdor pa je bil tako zelo premagan, kakor so
                     bili premagani ljudje, ki počivajo v Rogu, hočejo na vsak način in predvsem
                     razumeti. Če torej hodimo na Kočevski rog in posedamo ob tistih, ki so
                     izgubili, in poslušamo njihove pripovedi, tudi v nas priteka vedno večje
                     razumetje. Tudi zmagovalca premagani bolje razume, kakor pa se razume sam. V
                     tem je njegova superiorna prednost – za cel narod, za celotno kulturo.
                     (Aufklärung heute, Der innere Widerspruch, R. Spaemann, str. 231) Če bomo
                     hodili za vprašanji, ki jih postavlja premagani, se ne bomo vdajali utvaram,
                     ampak bomo ostajali v strugi resničnosti in resnice.</p>
                  <p>Slovenska duhovna pokrajina, ki smo jo v nekaj potezah hoteli skicirati, ni
                     vzpodbudna. Postopek, s katerim smo se lotili dela, se je sam od sebe izkazal
                     za stopnjevanje. Najprej smo opazili skromne znake, ki sami ne pomenijo veliko
                     in šele skupaj ustvarjajo atmosfero, potem pa nam je izbrana smer razmišljanja
                     priklicala pred oči pomembnejša dejstva iz kulturnega in političnega življenja,
                     ki nam ne dovoljujejo, da bi se zavedeli samega sebe v območju avtentične
                     zgodovine. Sredi te, moralno še ne raziskane preteklosti, še vedno stoji
                     Kočevki rog, ki se ga noče dotakniti spokorna misel tistih, ki so ga
                     uprizorili. Stoji tam kot znamenje moralne in intelektualne intransingentnosti
                     njegovih arhitektov. Vedo, da je Kočevski rog argument, ki ga po velikosti ne
                     dosega noben drug. Vedo, da so varni, dokler bo molčal.</p>
                  <p>Dejstvo, da tako impozantna duhovna, kulturna in politična količina, kot je
                     Kočevski rog, ostaja zunaj narodovega zanimanja, nas zadeva predvsem s svojo
                     nerazumljivostjo. Če je res, kakor si mislimo, da njegova velikost nikomur ne
                     dopušča, da ga ne bi videl, potem ne more biti drugače kot da za njim stoji
                     neka zavestna odločitev – mnogih ljudi, velike večine ljudi. Odločitev, da jih
                     kljub velikosti ne bo vznemirjal. A kaj ta odločitev pomeni? Ta odločitev
                     pomeni, da se v domovini slovenskega naroda, v državi Sloveniji, lahko zgodi
                     karkoli – dobesedno karkoli – ne da bi se našel kdo, ki bi mislil, da se mora
                     odzvati; ki bi se čutil tako prizadetega in žaljenega, da ne bo mogel živeti,
                     če bo molčal. Skratka, ta odločitev pomeni, da nobena stvar ni tako velika,
                     tako dragocena, tako nepogrešljiva, tako sveta, da bi ji bila zajamčena
                     intervencija, če bi ji kaj usodnega grozilo. Nobena stvar – dobesedno nobena
                     stvar – nima tega vrednostnega statusa, da bi jo imeli za pogoj našega
                     obstajanja.</p>
                  <p>V Sloveniji so se že godile zelo nenavadne reči, a jim razen tišine, ni sledilo
                     nič. V takih primerih smo začutili toliko osamljenost in zapuščenost, da smo si
                     rekli: Karkoli se lahko zgodi, pa ne bo nihče vstal in spregovoril: ne
                     predsednik države, ne predsednik vlade, ne predsednik skupščine, ne predsednik
                     vrhovnega sodišča, ne vrhovni državni tožilec, ne predsednik akademije znanosti
                     in umetnosti, ne predsednik pisateljskega društva, ne varuh človekovih pravic,
                     nihče ne bo vstal in spregovoril – morda tudi metropolit ne. Waste land, kakor
                     bi rekel Eliot. Pusta, zapuščena zemlja!</p>
               </div>
               <div type="div3">
                  <head>Dva filma</head>
                  <p>Da ima Kočevski rog posebno mesto na skali postboljševiške pozornosti, o tem
                     govori tudi dejstvo, da mu tudi po letu 1990 ni bila dana filmska upodobitev. V
                     agitpropovski maniri ga ni bilo mogoče več uprizoriti, normalna verzija pa bi
                     bila lahko za kontinuiteto usodna. Zato so se odločili, da ga bodo držali na
                     obrobju ali celo zunaj legitimnega zanimanja. Slovesnost 8. julija 1990 je
                     bila, če izvzamemo mašo, farsa, ki jo je slovenska Cerkev kljub svarilom NSZ
                     dovolila. Po njej je nastopil molk, ki so ga prekinjale samo vsakoletne
                     spominske slovesnosti, ki so se jih udeleževali predvsem ali zgolj neposredno
                     prizadeti. Vse to so potrjevala omalovažujoča in žaljiva poročila v medijih.
                     Odgovorni so poskrbeli, da so ustanove nacionalne kulture ostale neprizadete.
                     Prebujene duhovne elite pa tako nismo imeli ne takrat ne pozneje. Nihče si ni
                     hotel jemati osnovnega udobja.</p>
                  <p>Vse to je trajalo do letos, ko so estetski in moralni standardi že padli na
                     tisto raven, ki je dajala utemeljeno upanje, da so se že izoblikovali ljudje,
                     ki bodo znali postaviti Kočevski rog v tak filmski ambient, ki bo nevtraliziral
                     ali celo osmešil jezik njegovega izvornega sporočila. To upanje je podpiralo
                     tudi prepričanje, da je publika že toliko disciplinirana od poljubnih
                     standardov postmoderne umetnosti, da ljudje sami ne bodo stikali za globljimi
                     pomeni Kočevskega roga, tudi če ga spustijo na filmsko platno.</p>
                  <p>To upanje se je v celoti izpolnilo, kot nam je prepričljivo dokazal film
                        <emph>Pokrajina št. 2</emph>, ki ga je kot scenarist in kot režiser
                     koncipiral Vinko Möderndorfer in so ga konec oktobra in v začetku novembra
                     vrteli po kinomatografih. Kočevski rog sam je v filmu izrinjen na obrobje, na
                     nekaj scen na začetku in na koncu filma. Več pa se film ukvarja s tem, kar naj
                     bi bile njegove posledice. To so predvsem histerične reakcije nekdanjih
                     izvajalcev Kočevskega roga nad izgubo nekih dokumentov, ki naj bi razkrivali
                     njihovo vpletenost – nepotrebna nervoza nekdanjih prvoborcev. Nepotrebna, a ima
                     za posledico pravi masaker med <emph>jeunes-se dor</emph>
                     <emph>é</emph>
                     <emph>e</emph>, ki jo sicer zanima predvsem sladko življenje
                     postrevolucionarnega časa. Na to kažejo zadnje besede enega od njih, sicer
                     glavnega junaka filma, ki kleči nad enim od brezen: »Hotel sem samo
                     živeti.«</p>

                  <figure>
                     <graphic url="slike_z_71/z_71_04.png"/>
                     <head>Zimska idila <name type="author">Mirko Kambič</name></head>
                  </figure>
                  <p>Film torej ni o Kočevskem rogu, ampak o neki mladini, ki nima v sebi moči, da
                     bi živela integralno življenje, ki je vedno tudi življenje iz zgodovine: o
                     nekih asteničnih mladih ljudeh, ki ne znajo dorasti in najti odgovorno
                     umestitev v družbo in življenje in jih od vsega še najbolj zanima ljubezen, ki
                     pa s tega filmskega platna učinkuje kot pornografija.</p>
                  <p>Tisti fantje – neka druga mladina kot je ta, ki nastopa v filmu – ki so jih
                     požrla brezna v Kočevskem rogu, so samo brezimni »izdajalci«.</p>
                  <p>Za to besedo izvemo iz filma, iz priložnostnih marginalij na internetu
                     (www.kolosej.si) pa še vse ostalo, kar je kdaj stalo v standardnih
                     politkomisarskih učbenikih: da so bili »izdajalci naroda«, da so bili
                     »nacistični sodelavci«, da so bili »kvizlingi«, da jih je v »njihovem izdajstvu
                     podpirala katoliška cerkev«, da so pa poleg vsega še breme sedanjih generacij,
                     ki »s preteklostjo svojih dedov in očetov nimajo nič«.</p>
                  <p>To govorjenje, ki smo ga starejši ljudje morali poslušati skozi »dolgoletno
                     komunistično vladavino«, nas navede na misel, da je ena od Möderndorferjevih
                     didaskalij, ki pravi, da so »zamolčani grobovi velikokrat povod za različne,
                     tudi politične manipulacije«, razmeroma sprejemljiv komentar k njegovemu
                     lastnemu filmu.</p>
                  <p>Ime avtorja filma, deloma pa tudi njegov politični pristop, me je spomnil na
                     neko srečanje v koncentracijskem taborišču Medvode daljnega leta 1950. Tja smo
                     prišli nekateri preko vmesnega kočevskega Ferdrenga, nekateri pa naravnost iz
                     Strnišča, ali po naše iz Šterntala, nekako sredi aprila ali maja 1950. Tam smo
                     kmalu opazili majhno skupino treh ali štirih gospodov, ki so dajali drugačen
                     videz kot ostali taboriščniki: držali so se zase, bili so nekoliko bolje
                     oblečeni in so morda, o tem nisem popolnoma prepričan, imeli v baraki ne samo
                     poseben kot, ampak tudi svojo sobo. Kolikor se spominjam, jim tudi ni bilo
                     treba hoditi na delo. (Ostali smo gradili hidrocentralo, podnevi in ponoči.)
                     Bili so nekakšna lagerska aristokracija. Z njim se nisem družil, sem pa kmalu
                     izvedel, da so informbirojevci, kar me je nemalo presenetilo, saj jih med nami
                     sicer ni bilo, vsaj do takrat ne. Govorilo se je, da jim je bila, bogve zaradi
                     česa, morda zaradi osebnih znanstev, zaradi preteklih zaslug, morda zaradi
                     pripravljenosti na sodelovanje ali pa zaradi česa drugega, izkazana milost, da
                     dodeljeno kazen prebijejo, ne na Golem otoku, ampak v prijazni podalpski
                     Sloveniji (kar v tistih okoliščinah ni bila majhna reč). Eden od tistih
                     gospodov je bil Vinko Möderndorfer, najstarejši med njimi in, česar ni bilo
                     mogoče spregledati, posebej spoštovan. Ko sem izvedel, da je znan kulturnik,
                     sem ga tudi jaz gledal z večjim rešpektom.</p>
                  <p>Vendar me ime, ki je bilo povezano s tem filmom, ne bi povezalo s tistim
                     srečanjem v Medvodah pred več kot pol stoletja, ko ne bi njegov nosilec tako
                     gladko in takorekoč rutinsko skrunil imena ubogih ljudi, ki so pod
                     boljševiškimi kroglami padali v brezna v Kočevskem rogu. To je pripomoglo, da
                     se mi je vzpostavil asociacijski most med preteklostjo in sedanjostjo.</p>
                  <p>Potem pa je naneslo, da smo skoraj istočasno lahko videli poljski film Katin
                     režiserja Andrzeja Wajde. Aprila in maja 1940 so Sovjeti, s streli v tilnik,
                     pomorili 14.000 poljskih poklicnih in rezervnih oficirjev, ki so jeseni 1939
                     prišli v sovjetsko ujetništvo, poleg tega pa še nadaljnjih 10.000 predstavnikov
                     poljske inteligence, ki so se tudi znašli v sovjetskih taboriščih. Ker so
                     trupla najprej odkrili v Katinu pri Smolensku – že aprila 1943 so jih tam
                     izkopali Nemci – so celotni zločin poimenovali po tem kraju, čeprav so tu
                     ležali le pomorjeni oficirji iz taborišča Kozielsk, žrtve iz drugih dveh
                     taborišč, iz Starobielska in Ostaškova, pa so mnogo pozneje našli na drugih
                     krajih. Kadar torej govorimo o pomoru poljskih oficirjev, govorimo o katinskem
                     zločinu ali, preprosto, o Katinu. (Gerd Kaiser, Katyn, Berlin 2002) Katin je
                     bil velika poljska rana, ki je bila odprta več kot pol stoletja. Čeprav so vsi
                     vedeli, da je umor izvedla sovjetska tajna služba, se je javno smelo govoriti
                     samo o Nemcih kot o storilcih. Ljudje so bili v veliki stiski: izjavljati se je
                     bilo treba, za resnico pa se je odločil samo tisti, ki je vzel nase pot v
                     taborišče. Ljudje so seveda delali oboje, mnogi so se vdajali, mnogi pa so se
                     tudi uprli – za veliko, veliko ceno. (Nekaj zgodb, kako so ljudje to jemali
                     nase, smo videli v filmu.) Vladala je zlaganost. Glede tako velike reči, kot je
                     smrt ljudi, ki so jim bili blizu, so morali lagati, kar je bilo neznosno
                     ponižanje.</p>
                  <p>Poleg vsega so bili ljudje, ki so nad njimi izvajali nasilje, tudi Poljaki –
                     poljski komunisti in pripadniki poljske tajne službe. Nasilje, ki se je
                     dogajalo med vojno, se je nadaljevalo tudi po vojni – le da so ga izvajali
                     drugi ljudje.</p>
                  <p>Wajdov film Katin je dal prostor, da so ti ljudje spregovorili. Osvobajajoča
                     moč tega filma je v tem, da je resničen: od prizorov iz poljskih mest med prvo
                     in drugo okupacijo, do enkadevejevskih maric, tako imenovanih »čornyh marus«,
                     ki so vozile ujetnike iz Kozielska v Katin, do častnikov, ki so jih pred jamo
                     vezali in do žrtev, ki so od strelov v tilnik padale v jame, vsakdo s svojimi
                     besedami iz očenaša na ustnicah – z besedami, ki so komu bile posebno drage ali
                     pa se jih je tisti hip slučajno spomnil. Iz ozadja pa vseskozi glasba, ki jo je
                     že prej za Katin napisal Krzystor Penderecki.</p>

                  <figure>
                     <graphic url="slike_z_71/z_71_05.png"/>
                     <head>Po novem snegu <name type="author">Mirko Kambič</name></head>
                  </figure>
                  <p>Mati božja koželska </p>
                  <p>Jerzy Bazarewski</p>
                  <lg>
                     <l>Vsa v solzah Mati božja prišlá je do Bagdada s krvavimi nogami, z zavezano
                        je glavo, Mati božja poljska, bedna, spod Leningrada, za nami je prišlá, da
                        maršom bo v spremljavo. </l>
                     <l>Angeli takoj po širni pušči zbrali so žive in umrle, vse v tilnik
                        ustreljene. </l>
                     <l>Skromno Mati božja dvigne se na skali – razpršé meglé se, nebo se v sij
                        odene, spusti se Bog s svetniki: ti preštejó mu vojsko, Marija pa o svojih
                        iz Katyna raportira ... </l>
                     <l>Tedaj zaplákala je vsa Trpeča Poljska, namesto korov angelskih in godbe –
                        plač zasvira ...</l>
                     <l>Šli polki čez Bagdad so k žitnici bogati: na čelu Koželščani v nevidljivi
                        jati, med njimi Mati božja – blešči obstreta sij se – in čaka, da ukaže:
                        Ustreljeni - odpočij se!</l>
                  </lg>
                  <p>(Žalost zmagoslavja, Tine Debeljak, Svobodna Slovenija, Buenos Aires 1970)</p>
                  <p>Ena od razlik med Katinom in Kočevskim rogom je tudi ta, da so poljske oficirje
                     streljali oblečene, z vsemi vojaškimi insignijami, zato so že Nemci lahko 1943
                     izdelali natančen poimenski seznam. To napako so pozneje popravili in o tem
                     poučili tudi organizatorje Kočevskega roga. Slovenske domobrance so slekli,
                     preden so jih morili. Pa tudi pobijali so jih s koli, pa tudi zobe so jim s
                     kladivi izbijali, pa tudi sramotili so jih, česar vsega v filmu
                        <emph>Katin</emph> nismo videli.</p>
                  <p>Na slovenskem filmu <emph>Pokrajina št. 2</emph> je še ta posebnost, da se po
                     njem utemeljeno sprašujemo, kakšna bo videti pokrajina št. 3 in pokrajina št. 4
                     in pokrajine, ki bodo sledile. Če bodo.</p>
               </div>
               <div type="div3">
                  <head>Britanci in Kočevski rog</head>
                  <p>Britanski novinar Andrew Roberts je v oceni knjige <emph>Po čem je dobro
                        ime</emph> pisatelja Iana Mitchella zapisal, da se Britanci radi
                     opravičujejo: da so se opravičili Ircem za »krompirjevo lakoto« in za »krvavo
                     nedeljo«, in Indijcem za pokol v Amritsarju leta 1935. Zato, pravi, bi bilo
                     prav, da ustanovijo posebno komisijo, ki bi raziskala »edini britanski vojni
                     zločin« in presodila, če se morajo opravičiti tudi zanj.</p>
                  <p>Mišljena je britanska odločitev maja 1945 v Vetrinju, da vrnejo slovensko
                     domobransko vojsko komunistični Jugoslaviji v smrt. Na tako komisijo je po
                     procesu proti Tolstoju mislil tudi Nigel Nicolson, ki je bil maja 1945
                     obveščevalni častnik v britanskem 5. korpusu na Koroškem. V svojih spominih
                        <emph>Dolgo življenje</emph> (str. 132) piše: »Veriga poveljevanja je segala
                     od Churchila in Edena na Jalti do valižanskih gardistov, ki so zaklenili zadnji
                     tovorni vagon na Podrožici. Predlog za preiskovalno komisijo sem dal svojemu
                     poslancu Siru Patricku Maylewu, ki je bil takrat javni tožilec. Ta je moj
                     predlog dal obrambnemu ministru Tomu Kingu in zunanjemu ministru Douglasu
                     Hurdu. Oba sta odgovorila, da je to zdaj stvar zgodovinarjev in ne stvar vlade.
                     Zdelo se mi je, da je s tem stvar zaključena«.</p>
                  <p>Kdo je bil kriv? Nikolai Tolstoy je dolžil Tobyja Lowa, šefa štaba 5.
                     britanskega korpusa v Celovcu, poznejšega Lorda Aldingtona. Nigel Nicolson pa
                     ni izvzel vrha britanske politike in armade. Glede Harolda Macmillana,
                     tedanjega rezidenčnega ministra za Sredozemlje v Caserti, je v spominih
                     zapisal, da ni izkoristil svojega vpliva, da bi preprečil ta nedvomno odvratni
                     zločin in da je zato s svojo ravnodušnostjo, povezano z Aleksandrovo
                     ležernostjo, kriv zanj. Posebej zameri Macmillanu, da ni svetoval Churchillu,
                     »s katerim je dva dni na višku krize preživel v Chequersu«, naj prepreči pokol.
                     Feldmaršalu Alexandru pa je očital nemarnost, da se ni potrudil, da bi razumel
                     pravi pomen povelj, ki so se izdajala v njegovem imenu in da je odlašal s
                     svojim obiskom v Avstriji, dokler vračanje ni bilo končano. Nicolson hoče
                     povedati, da niso bili krivi samo vojaki in častniki, ki so, ko so se vagoni
                     zaprli in so domobranci videli, kaj se je zgodilo, morali poslušati, »kako
                     tolčejo po stenah vagonov in preklinjajo, ne partizanov, ampak nas, ki smo jih
                     izdali in jim lagali, zdaj pa jih pošiljamo v gotovo smrt. Ta prizor se je
                     ponavljal dan za dnem, dvakrat na dan. To je bilo najbolj grozno doživetje v
                     mojem življenju.«</p>
                  <p>Že po kraljičinem odhodu 23. oktobra je v <emph>Odmevih</emph> Keith Miles,
                     nekdanji britanski parlamentarec in sedanji predsednik Društva
                     britansko-slovenskega prijateljstva vehementno trdil, da se »britanski oblasti
                     in britanski vojski niti sanjalo ni – niti za trenutek ne – da se bodo zgodili
                     ti množični pomori, to masovno ubijanje, ti maščevalni pomori po končani
                     vojni«. V isti sapi, ko je Keith Miles govoril o »množični moriji in pokolih«,
                     pa je že, kot da bi padel pod vpliv slovenske postboljševiške apologetike –
                     začel govoriti o »napaki«, »da je takrat bila narejena napaka«.</p>
                  <p>Kapetan Nigel Nicolson je dan po postavitvi vetrinjskega taborišča zapisal v
                     dnevnik: »Nihče od njih ne bo vrnjen, razen v gotovo smrt s strani Tita.« Ko pa
                     se je nekaj dni prej, 7. maja, prebijal z vojsko na Koroško skozi Furlanijo, je
                     tudi zapisal v dnevnik, da je opazil, da imajo partizani zajetih štirideset
                     Italijanov in da jih bodo »skoraj gotovo postrelili«. Potem je še dodal: »Tak
                     je njihov sloves.«</p>
                  <p>Poleg tega, da je Keith Miles blefiral z »napako«, ko je v resnici šlo za
                     zločin najbolj zavržene vrste, je nespretno motovilil tudi s Churchillovim
                     nedopustnim prestopom od Mihajlovića k Titu, s čimer je ta odločilno posegel v
                     jugoslovansko državljansko vojno. Rekel je namreč, v tisti oddaji, da so bili
                     Britanci leta 1940 sami v boju z nacistično Nemčijo in da je Churchill zato
                     sklepal zavezništva s komerkoli, tudi s stalinistom Titom. Britanci so res
                     stali sami na fronti z Nemčijo leta 1940 in leta 1941. Po Pearl Harbouru 7.
                     decembra 1941 in potem ko je Hitler tri tedne za tem napovedal vojno ZDA, pa
                     Churchill ne samo da ni bil sam, ampak je vedel, da je vojna dobljena.
                     Zavezništva s Titom pa ni sklenil leta 1940 ali 1941 ali 1942, ampak jeseni
                     1943 dokončno pa 1944, ko sploh ni bil več ogrožen. To je storil zato, da je na
                     Balkanu kompenziral koncesije, ki jih je Stalin dal Britancem v Grčiji. Vse
                     skupaj je bila umazana politična igra, ki je, tudi po mednarodnem pravu, imela
                     značaj zločina.</p>
                  <p>A pustimo sedaj Angleže. Naša zamera velja predvsem Slovencem, da nas niso
                     podprli v naših naporih, da bi od Angležev dosegli obžalovanje. To
                     nerazumevanje ima tako obremenjujočo vsebino, da ga ne moremo označiti drugače
                     kot z izrazom, s katerim je nemški ustavni sodnik Ernest-Wolfgang Böckenförde
                     in za njim že omenjeni filozof Robert Spaemann označil dejstvo, da so Nemci
                     sprejeli po letu 1933 diskriminacijo Judov:</p>
                  <p>Ta beseda je <emph>Bürgerverrat</emph> – državljanska izdaja ali izdaja
                     državljanov. Hočemo, da se ve: s tem, da nas niso podprli v najbolj pravični
                     stvari, ki si jo je mogoče zamisliti, so nas izdali. Tako se temu reče in prav
                     je, da se to ve.</p>

                  <figure>
                     <graphic url="slike_z_71/z_71_06.png"/>
                     <head>Zimski pejsaž <name type="author">Mirko Kambič</name></head>
                  </figure>
                  <p>Predsedniku države dr. Danilu Türku smo, kakor bomo dokumentirali na drugem
                     mestu, pred obiskom poslali uradno vprašanje, ali je vetrinjski zaplet v agendi
                     pogovorov med kraljičnim obiskom. Odgovora nismo dobili. Potem smo podobno
                     pismo poslali Njenemu veličanstvu kraljici Elizabeti II, kopijo tega pisma pa
                     tudi nekaterim drugim slovenskim politikom, ne pa predsedniku, ker smo iz
                     njegovega molka sklepali, da mu ni za razgovor z nami. Vseeno pa smo iz Türkove
                     zdravice na večerji na Brdu razbrali reference na naše vprašanje. V nasprotju z
                     gostjo, ki vojne in državljanske vojne niti omenila ni, se je predsednik skoraj
                     v celoti zadržal ob tem času.</p>
                  <p>Naposled se moramo, čeprav je mučno, ustaviti za trenutek tudi ob tem, kaj vse
                     so ob britanskem obisku napletali slovenski novinarji:</p>
                  <p>da vlada kraljica »predvsem z moralno avtoriteto«; da našim ljudem odleže,
                     kadar je med njimi nekdo, ki mu ni treba »gledati pod prste in ugibati o
                     skritem pomenu sleherne njegove besede«, da pa je tudi naš predsednik podobno
                     »osvežujoče rojalističen, saj s puhlicami, s katerimi mu strežejo, opravi
                     skoraj kraljevsko«; </p>
                  <p>da bomo kdaj tudi mi »izvolili suverena, ki bo vladal predvsem v moralnem
                     smislu in na katerega bomo vsaj občasno, tudi ponosni; (Novinar je v galopu
                     pozabil, da je eno vrstico prej naznanil, da takega že imamo.) </p>
                  <p>da svetovljanskost Anglije prav razumemo šele takrat, če jo primerjamo »z
                     banalnostjo našega vsakdana, ki se izčrpava v majhnih političnih spletkah,
                     nesmiselnih ideoloških debatah že tisočkrat prežvečenih tem in blaziranem
                     nihilizmu – skratka v provincialnem stanju duha«; </p>
                  <p>da »ideološke razprave o dogodkih med drugo svetovno vojno nima smisla
                     pogrevati«, (čeprav linearnost slovenskega razvoja »kazi ostra cenzura leta
                     1945« – ah kako blago, kako fino, kako obzirno!).</p>
                  <p>Do tu torej sega naš moralni in politični domet, od predsednika do preprostega
                     skribenta: Angleži naj se kar opravičujejo za Amritsar, za krvavo Veliko noč v
                     Dublinu, za Dresden. Za Kočevski rog pa mi ne bomo tečnarili!</p>
               </div>
               <div type="div3">
                  <head>Enaindvajseti september</head>
                  <p>Slovenski enaindvajseti september seveda ni tako pomemben kot je ameriški
                     četrti oktober. Nihče ne more sicer tega razvoja predvideti, a če bi prišel kdo
                     in rekel, da bodo čez sto ali dvesto let Amerikanci izvolitev Obama primerjali
                     s tako epohalnimi dogodki kot je bil sprejem Virginijske deklaracije 1776, mu
                     ne bi odrekali razumnosti. Domet 21. septembra sicer ne seže čez meje
                     Slovenije, za nas pa so bile te volitve ponovna potrditev nekega stanja – v
                     okoliščinah, ko te ponovitve zares nismo več pričakovali. Stanje, ki so ga tudi
                     te volitve spet potrdile, je neznana moč, ki jo ima boljševizem nad slovenskim
                     človekom. Ta moč ali ta vpliv se je pokazal maja 1942, ko so boljševiški
                     teroristi na Streliški ulici v Ljubljani ustrelili prof. dr. Lamberta Ehrlicha
                     in je pokopovalec Ignacij Nadrah rekel, da več kot polovica Ljubljančanov ta
                     umor odobrava. Ta moč ali ta vpliv se je pokazal aprila 1990, ko je Milan Kučan
                     v drugem krogu z desetimi odstotki premagal dr. Jožeta Pučnika. Ta moč se je
                     pokazala decembra 1990, ko je Demos plediral za to, da bi bila za plebiscitarno
                     odločitev za samostojno Slovenijo dovolj že navadna večina, ker se je bal, da
                     dvotretjinska večina ne bo dosežena, potem pa je stranka demokratične prenove
                     teden pred glasovanjem izjavila, da plebiscit podpira – in je bil sprejet s
                     skoraj 90 %. Da so se Slovenci mogli tako odločati, so se v vseh treh navedenih
                     primerih morali ignorirati, prezreti, zatajiti, zanikati in iti preko dveh
                     stvari, ki zanju skoraj ne moremo misliti, da ne bi bile v njih: nekaj, čemur
                     pravimo občutje ali okus ali srce in nekaj, čemur pravimo normalna pamet – ne
                     pamet v kakem visokem moralnem ali intelektualnem pomenu, ampak navadna pamet,
                     ki pravi, naj ne hodimo ven brez dežnika, ker kaže, da se bo vsak čas ulilo;
                     pamet torej, ki nas ohranja. Maja 1942 so na cesti izvedli atentat neki ljudje,
                     za katere nihče ni vedel, od kod so se vzeli, na nekoga, ki je dvajset let
                     živel v mestu in so vsi vedeli, kdo je in kaj dela; aprila 1990 so dali
                     prednost človeku, ki je imel to v sebi, da je mogel začeti kariero v koridorjih
                     totalitarne politične citadele, pred človekom, ki je zaradi vere v človeka in
                     njegovo svobodo šel skozi zapore in tujino in to svobodo potem položil pred
                     svoje ljudi, da bi se tudi oni zanjo odločili; decembra 1990 so se Slovenci
                     podredili sugestiji sil, ki bi jo morali s prezirom in suvereno odkloniti. Kako
                     si je mogoče to razložiti? Knjige, ki bi to hotela razložiti, še ni bilo
                     napisane, tudi take razprave ali takega eseja še ni bilo napisanega. Vedeti
                     moramo, da ta kultura ne postavlja več bistvenih vprašanj, odkar se je
                     odločila, da bo zavrgla Boga. Da so se Slovenci mogli tako odločiti, so morali
                     najprej obračunati s seboj.</p>
                  <p>Preko česa pa so Slovenci morali iti 21. septembra 2008, če so hoteli ostati v
                     gravitacijskem območju ideološke zasvojenosti? Na večer pred volitvami je
                     večinskemu Slovencu moralo biti jasno, da je vlada, ki jo je vodil Janez Janša,
                     bila politična v integralnem pomenu te besede, kar pomeni, da je državo, ki jo
                     je upravljala, mislila, in to, kar je o njej domislila, tudi uresničevala – v
                     skladu z logiko vsakega prostora, za katerega vemo, da neke stvari dopušča bolj
                     kakor druge, vseh pa nikoli v celoti. Vsi so vedeli – pa naj so si to že rekli
                     ali ne – da je ta, ki je zdaj odhajala, bila vsestransko kompetentna
                     administracija. Kljub vsem naporom opozicije in medijev, da se dosežki vlade
                     relativirajo ali celo izničijo, so njene storitve nazadnje le prišle pred
                     ljudi. Nikogar ni bilo, ki jih ne bi mogel videti. Nikogar ni bilo, ki jih ne
                     bi videl. Kako to, da na volitvah tega, kar so videli, niso povedali – tako,
                     kot se to na volitvah pove? Da so to mogli, so se morali spopasti s tem, kar so
                     videli, to pa pomeni, da so se morali spopasti z razumom. Da so to storili, so
                     morali zanikati razum, nekaj, s čimer demokratična politeja stoji in pade.</p>

                  <figure>
                     <graphic url="slike_z_71/z_71_07.png"/>
                     <head>Zimska mogočnost <name type="author">Mirko Kambič</name></head>
                  </figure>
                  <p>Razum je ena stvar, druga pa je splošno občutje ali okus, ki postavlja človeka
                     v njegovi individualnosti in družbenosti. Ideološka zasvojenost je 21.
                     septembra večinskemu volilcu ukazala, da presliši nekaj tako osnovnega kot sta
                     splošno občutje in okus. Kakor so vsi vedeli za politično superiornost Janševe
                     administracije, tako so tudi vsi vedeli, da je <emph>Resnica o Patrii</emph>
                     nedovoljena predvolilna intriga, zaigrana v tujini v korist domače levice. Za
                     normalnega človeka bi to morala biti odločilna okoliščina. V njem bi se moral
                     odzvati temeljni človeški refleks, da je treba zavarovati človeka, ki se mu
                     dela krivica. A ideološka zasvojenost tudi tega vzgiba ni dovoljevala. Kaj vse
                     to pomeni? To pomeni predvsem to, da se pomladne stranke, pa naj nosijo že
                     kakršnokoli ime, ne bodo uveljavile zunaj zgodovinske tranzicijske logike. Vsi
                     liderji velikega pomladnega političnega gibanja so občasno – nekateri pa vse
                     skozi – mislili, da se bo mogoče izogniti tej nalogi, ki jo je ta logika
                     postavila in objavila. Deloma so bili v tem upravičeni, ker so morali postaviti
                     državo. Janez Janša je v intervjuju v <emph>Dnevniku</emph> (13. 9. 2008)
                     velikost tega podviga nekoliko nakazal: »Treba je bilo sprejeti odločitev za
                     plebiscit v Demosovem poslanskem klubu, potrebno je bilo usklajevanje z
                     opozicijo, da smo dosegli enotnost okoli zakona o plebiscitu, potrebno je bilo
                     trdo garanje za pripravo na osamosvojitev in uspešno obrambo v vojni za
                     Slovenijo. Opozicija je v tistih šestih mesecih od plebiscita do vojne leta
                     1991 glasovala proti vsem ključnim zakonom, ki so omogočili uspešno obrambo
                     Slovenije. Torej sta bili dve eliti. Ena je delala in tvegala za osamosvojitev,
                     druga pa je večinoma nagajala. Niso pa bili vsi takšni, tudi v takratni
                     opoziciji je bilo nekaj iskrenih zagovornikov slovenske samostojnosti.«</p>
                  <p>Postaviti državo je ena stvar. Hujša in usodnejša pa je neka druga. Hujša je
                     nezgodovinskost postavljalcev države. Niso vedeli – mogoče tudi hoteli niso
                     vedeti – iz kakšne snovi je narod, za katerega, odnosno, s katerim so
                     postavljali državo. Bili so tako zunaj zgodovine, da so si mogli sugerirati, da
                     revolucije in državljanske vojne – ker ju niso sami doživeli – ni bilo. Niso
                     vedeli, kaj je boljševizem in zato tudi niso vedeli, kaj pomeni, iz njega
                     iziti. Mislili so, da lahko brez kazni ignorirajo Kočevski rog. Volitve 21.
                     septembra so pokazale, da se brez postavke, ki se imenuje Kočevski rog,
                     slovenski računi ne bodo izšli.</p>
                  <p>Pomen Kočevskega roga v sedanji politiki je v tem, da samo njegov jezik lahko
                     reši Slovence ideološke zasvojenosti. Samo njegova presežna resnica bi to
                     zmogla, če jo bomo končno tako razumeli, da bomo zanjo iznašli prave besede.
                     Zaenkrat tega še ne znamo, ne demokratska pomladna politika ne katoliška
                     skupnost. Zato oboji izgubljamo.</p>

                  <figure>
                     <graphic url="slike_z_71/z_71_08.png"/>
                     <head>Svečnica <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Spremna besedila k obisku iz Anglije</head>
            <div type="div2">
               <head>Zgovoren molk kraljev</head>
               <p>Anton Drobnič</p>
               <div type="div3">
                  <p>Nova Slovenska zaveza je iz javnih občil zvedela, da je predsednik republike
                     dr. Danilo Türk povabil angleško kraljico, naj z možem pride v Slovenijo na
                     uraden obisk. Ob tem smo se spomnili, kako je predsednik samo nekaj dni prej ob
                     obisku množičnega grobišča v Bosni izjavil, da je obvladovanje spomina na
                     dogodke v Bosni nujno za vsako resno politično komunikacijo s to državo.
                     Menimo, da to ne velja samo za Bosno ampak tudi za Slovenijo in zato smo v
                     pismu z dne 25. septembra 2008 predsednika vprašali, za kakšna spravna dejanja
                     in zagotovila se je dogovoril z angleškimi obiskovalci glede na angleško
                     sodelovanje pri slovenskem genocidu leta 1945, ko so s Koroške s prevaro
                     poslali v smrt 12.000 slovenskih vojakov.</p>
                  <p>Predsednikovega odgovora ni bilo, zato je Nova Slovenska zaveza 13. oktobra
                     pisala naravnost na angleški dvor kraljici Elizabeti II in britansko stran
                     opozorila na neporavnane dolgove iz preteklosti, zaradi katerih bo kraljičin
                     državniški obisk za mnogo Slovencev težko sprejemljiv. Tudi z angleškega dvora
                     nismo dobili nobenega odgovora.</p>
                  <p>O obojestranski vladarski naglušnosti smo s posebnim sporočilom še pred obiskom
                     želeli obvestiti slovensko javnost. Slišnost Nove Slovenske zaveze pri
                     slovenskih javnih glasilih pa ni nič boljša kot na kraljevskih dvorih. Razen
                     Radia Ognjišče ni po našem vedenju sporočila o pismu angleški kraljici objavilo
                     nobeno slovensko javno glasilo, po angleškem obiskuje o njem pisala vsaj
                     DRUŽINA. Slišali pa so nas v tujini in tudi Angleži so zvedeli za naše
                     pismo.</p>
                  <p>O potrebnosti angleškega opravičila za pomoč pri slovenskem holokavstu leta
                     1945 so angleškemu dvoru pisali tudi nekateri angleški poslanci in ugledne
                     osebnosti. O tem so bili Angleži obveščeni tudi s člankoma v časopisih DAILY
                     TELEGRAPH in INDEPENDENT, ki ju objavljamo v nadaljevanju skupaj s pismom
                     predsedniku dr. Danilu Türku in kraljici Elizabeti II, da bo slovenska javnost
                     lahko vsaj tako zvedela, kar so zamolčali naši in angleški kralji in javni
                     mediji v Sloveniji. Ta molk pa je zelo glasen. Pove nam, da smo se nevarno
                     približali boleči resnici. Poboj slovenske vojske leta 1945 je prevelik zločin,
                     da bi si vladarja upala o njem razpravljati, čeprav sta se po izjavi dr. Danila
                     Türka pogovarjala »o vsem mogočem«.</p>
               </div>
            </div>
            <div type="div2">
               <head>Pokol, ki vznemirja Slovenijo</head>
               <div type="div3">
                  <p><emph>Po koncu vojne so britanske čete zvabile 12.000 neoboroženih Slovencev v
                        železniške vagone in jih poslale v smrt. Pokol vznemirja očividca, ki pravi,
                        da bi Britanci končno morali to odkrito priznati.</emph></p>
                  <p>Skoraj nič ne kazi lepote majhne jadranske republike Slovenije, kjer kraljica
                     in princ Filip danes pričenjata svoj prvi državniški obisk. Pred sedemnajstimi
                     leti se je skoraj brez prelivanja krvi iztrgala iz razpadajoče komunistične
                     republike Jugoslavije in postala najbolj mirna in uspešna država v jugovzhodni
                     Evropi.</p>
                  <p>In vendar, bil je čas, ko so gozdovi in gorska pobočja te slikovite države
                     skrivali eno najmračnejših skrivnosti 20. stoletja. Stotine slovenskih družin
                     so izgubile sorodnike v pokolu, ki se je dogodil pred britanskimi očmi, ko naj
                     bi bila druga svetovna vojna že končana.</p>
                  <p>Glede na uradno britansko reakcijo bi mislili, da se pokol nikoli ni zgodil,
                     toda 85-letni John Corsellis je bil tam kot 22-letni socialni delavec in je
                     videl, kako so britanski častniki z lažjo zvabili v smrt 12.000 neoboroženih
                     slovenskih domobrancev. Njegovo ogorčenje nad tem, kar je videl, se po več kot
                     šestih desetletjih ni zmanjšalo in misli, da je čas, da Britanci svoje dejanje
                     odkrito priznajo.</p>
                  <p>»Tako sem ogorčen zato, ker nihče v vladi ni nikoli priznal, da se je to
                     zgodilo,« je včeraj dejal. »Mi smo o tem dosledno lagali, tako da je najmanj,
                     kar lahko sedaj storimo, da povemo resnico in jo obžalujemo. To ni črno-bela
                     stvar. Bili so oblečeni v uniforme, ki so jih priskrbeli Nemci, vendar niso
                     bili del nemške armade in vdali so se Britancem. Zahtevali smo, da položijo
                     orožje, in upravičeni so bili do zaščite po ženevski konvenciji.</p>
                  <p>Rekli smo jim, da bodo preseljeni v boljše taborišče v Italiji, v majhnem mestu
                     severovzhodno od Benetk. Naložili smo jih na armadne tovornjake, prepeljali do
                     najbližje železniške postaje in vkrcali v živinske vagone. Vagone so zaprli in
                     Britanci so se umaknili. Ko so možje v vagonih pogledali skozi rešetke in
                     videli, da se bližajo komunisti, so začeli kričati, kajti vedeli so, da jih
                     bodo pobili, toda ničesar več niso mogli storiti.«</p>
                  <p>Slovenija je danes priljubljena turistična destinacija, močno različna od po
                     vojni opustošene dežele, kakršna je bila leta 1945. Življenjski standard je
                     višji kot v katerikoli bivši komunistični državi. Britanski ambasador, Tim
                     Simmons, je dejal, da bo dvodnevni obisk kraljice in princa Filipa praznovanje
                     obletnice sedemnajstih uspešnih let. V letih, ko je bila Slovenija del
                     komunistične Jugoslavije, se o pokolih v tednih po nemški kapitulaciji ni smelo
                     govoriti in komunistični partizani pod poveljstvom Josipa Broza – Tita so to
                     skrbno nadzorovali. Po neodvisnosti pa je bila ustanovljena posebna komisija,
                     da bi raziskala 383 množičnih grobišč.</p>
                  <p>Ko se je glas o Titovi krutosti razširil po Jugoslaviji, je bila gorska cesta
                     iz Slovenije v Avstrijo zatrpana s stotisoči beguncev, nemških vojakov, ki so
                     se skušali vrniti domov, ter velikim številom Slovencev, Hrvatov in Srbov, ki
                     so podpirali pronemške režime in so se bali komunističnih represalij. Področje
                     južne Avstrije, kjer so vsi ti hoteli dobiti zatočišče, je nadzorovalo 25.000
                     britanskih vojakov petega korpusa osme armade.</p>
                  <p>John Corsellis je delal pri kvekerski vojni bolnišnici, ki je skrbela za 6.000
                     slovenskih civilistov v Vetrinju v južni Avstriji. V sosednjem taborišču je
                     bilo 12.000 Slovencev v uniformi. Ko se je razširila vest, da se selijo v
                     Italijo, je nekaj sto žensk in otrok pod Corsellisovim varstvom prosilo, če
                     lahko gredo z njimi. Strpali so jih v vagone z možmi in poslali v smrt.</p>
                  <p>Uniformirani Slovenci so bili domobranci, ki so jih oskrbovali in oborožili
                     Nemci, vendar niso priznavali zvestobe Nemcem, ampak katoliški cerkvi in
                     neodvisni slovenski državi. Smatrali so, da se bojujejo v državljanski vojni.
                     Katoliški Slovenci so maja 1945 ustanovili kratkotrajno separatistično vlado, v
                     praznem upanju, da bo britanska vojska zasedla njihovo domovino, preden bodo
                     prišli komunisti. Toda Winston Churchill je sklenil s Stalinom zasebni dogovor,
                     po katerem se je sovjetski diktator obvezal, da ne bo podpiral grških
                     komunističnih gverilcev, Britanci pa bodo priznali Titove partizane kot
                     zaveznike v boju proti fašizmu.</p>
                  <p>Osma armada je vrnila tudi tisoče srbskih in hrvatskih kolaboracionistov, ki so
                     končali v istih množičnih grobovih kot Slovenci. Okrog 40.000 Rusov in
                     Ukrajincev, ki so se bojevali za Nemce, pa je bilo izročenih Stalinovi
                     policiji. Vprašanje o njihovi usodi je bilo sproženo na britanski desnici, toda
                     nikoli uradno po konservativni stranki, kajti preveč odličnih konservativcev je
                     bilo vpletenih v zadevo.</p>
                  <p>Kasnejši torijevski poslanec Nigel Nicholson je bil častnik v petem korpusu in
                     je kasneje priznal, da je beguncem zavestno lagal, da bi jih pripravil do
                     mirnega odhoda. Ko so ti spoznali, da so prevarani, je pravil, so »pričeli
                     tolči po stenah vagonov in preklinjati, vendar ne partizanov, ampak nas, ki smo
                     jih prevarali. Ta prizor se je ponavljal iz dneva v dan, vsak dan dvakrat. To
                     je bila najgrozljivejša izkušnja v mojem življenju.«</p>
                  <p>Drugi kasnejši torijevski poslanec Toby Low je bil brigadir v petem korpusu.
                     Napredoval je do podpredsednika konservativne stranke in je bil poplemeniten
                     kot lord Aldington. Leta 1989 je tožil grofa Nikolaja Tolstoja, ruskega
                     zgodovinarja z britanskim državljanstvom, ker je ta spisal brošuro, v kateri je
                     Aldingtona obtožil sokrivde pri množičnem pomoru. Globa, na katero je bil
                     Tolstoj obsojen, en in pol milijona funtov, je bila najvišja v britanski pravni
                     zgodovini, a jo je evropsko apelacijsko sodišče zavrnilo. Še pomembnejša
                     vodilna osebnost je bil kasnejši ministrski predsednik in lord Stockton, Harold
                     Macmillan, Churchillov odposlanec na Balkanu v letu 1945, ki je obiskal glavni
                     stan osme armade pet dni po dnevu zmage, ravno preden so se začela vračanja.
                     Malo pred svojo smrtjo pri dvaindevetdesetih, leta 1986, je lord Stockton na
                     skrajno neprijeten način kritiziral vlado Margaret Thatcher; Zveza
                     konservativnih študentov se mu je maščevala s člankom v svojem časopisu, v
                     katerem so predlagali, da bi morali lordu Stocktonu soditi kot vojnemu
                     zločincu. Zaradi tega je bila Zveza razpuščena.</p>
                  <p>Marcus Ferrar, soavtor knjige o slovenskem pokolu, je dejal: »S Tolstojem je
                     bilo narobe to, da je pretiraval. Macmillan je morda vedel, kaj se je dogajalo,
                     in tega ni preprečil, toda glavni krivec za dejanje je bila armada, ki je
                     hotela očistiti teren. Vprašanje je, zakaj so ti ljudje kolaborirali. Britanci
                     so vražje dobro vedeli, da jih bodo pobili, a jih to sploh ni brigalo.«</p>
                  <p>»Slovensko prebivalstvo je glede tega vprašanja bolj ali manj razdeljeno na
                     polovico. V Sloveniji je mnogo ljudi, ki so v teh pokolih izgubili starega
                     očeta ali strica, so pa tudi drugi, ki se strinjajo s komunisti. Slovenci so
                     danes naši prijatelji. Ne zaslužijo, da z njimi ravnamo podlo, ko ne priznamo,
                     kaj se je zgodilo. Primerni izrazi obžalovanja bi bili sodobnim Britancem v
                     čast. Kraljičin obisk v Sloveniji je priložnost, da se to uredi.«</p>
                  <p>Na vprašanje, ali so predvideni »izrazi obžalovanja«, je glasnik zunanjega
                     ministrstva odgovoril: »Kratek odgovor je: 'Ne'. Ni mi znano, da bi obstajale
                     take namere.«</p>
                  <byline>(The Independent, 21. oktober 2008)</byline>
               </div>
            </div>
            <div type="div2">
               <head>Slovencem bi se morali opravičiti</head>
               <div type="div3">
                  <p>Prihodnji teden bo kraljica obiskala Slovenijo, očarljivo majhno deželo, ki se
                     je v začetku devetdesetih let odcepila od komunistične Jugoslavije. Sedaj je
                     ponovno zavzela svoje mesto v evropski civilizaciji.</p>
                  <p>Slovenci vabijo kraljico, naj se opraviči v imenu Britanije za vojni zločin, ki
                     smo ga zagrešili leta 1945. V Slovenijo smo vrnili 12.000 protikomunistov, ki
                     so se skupaj z Nemci borili proti Titovim partizanom, ne ker bi podpirali
                     nacizem, ampak ker so mislili – vedoč, kaj se drugod dogaja – da je manj
                     strašna izbira kot stalinizem.</p>
                  <p>Kasnejši minister laburistične vlade Tony Crosland, takrat častnik v armadi, je
                     opisal vračanje kot »najbolj ogabno in hladnokrvno vojno dejanje, pri katerem
                     je kadarkoli sodeloval.«</p>
                  <p>Može so s prevaro pripravili do vrnitve – mislili so, da gredo v Italijo – in
                     skoraj vse so Titovi zločinci postrelili v nekaj tednih.</p>
                  <p>Slovenci, ki so nato živeli pod komunističnim jarmom 45 let, nam še zmeraj niso
                     odpustili. Kraljičin »obžalujemo« bi to odpuščanje dosegel.</p>
                  <byline>(Daily Telegraph, 18. 10. 08)</byline>
               </div>
            </div>
            <div type="div2">
               <head>Pismo britanski kraljici</head>
               <div type="div3">
                  <p>Nova Slovenska zaveza ljubljana, 13. 10. 2008</p>
                  <p>SLO – Ljubljana, Beethovnova 5</p>
                  <p>VAŠE VELIČANSTVO KRALJICA ELIZABETA II BRITANSKA,</p>
                  <p>Nova Slovenska zaveza je idejna in politična naslednica Slovenske zaveze, tajne
                     organizacije za koordinacijo demokratičnih političnih strank in nekomunističnih
                     vojaških formacij v Sloveniji med drugo svetovno vojno. Njeno temeljno
                     poslanstvo je varovati človeško dostojanstvo, čast in spomin na deset tisoče
                     žrtev boljševiškega nasilja, ki so jih med vojno in po vojni v slovenskem
                     genocidu umorili Titovi komunistični partizani.</p>
                  <p>Med temi žrtvami je tudi okrog 12.000 vojakov Slovenske narodne vojske, ki je
                     bila sestavni del kraljeve Jugoslovanske vojske v domovini, in tudi mnogo
                     njihovih družinskih članov. Vojaki in njihovi spremljevalci so se sredi maja
                     1945 v strahu pred zločinsko Titovo komunistično vojsko umaknili na avstrijsko
                     Koroško in se tam predali v varstvo britanske 8. armade. Konec maja pa so
                     angleški politiki in vojaški poveljniki te slovenske vojake in mnoge njihove
                     spremljevalce v nasprotju s predpisi mednarodnega prava, nemoralno, s prevaro
                     izročili njihovim preganjalcem, Titovim partizanom, ali – kot je ugotovljeno v
                     nedavni izjavi treh cerkvenih komisij »Pax et iustitia«: »<emph>prisilno
                        vrnili, čeprav so vedeli – ali pa bi lahko vedeli, – da bodo po izročitvi
                        masovno pobiti</emph>« (Zagreb, 21. maja 2008). Tako se je tudi zgodilo.</p>
                  <p>To sramotno, nemoralno in protipravno dejanje britanske vlade in armade je
                     jugoslovanskim boljševiškim teroristom omogočilo izvršitev množičnega zločina,
                     omogočilo je tisoče grozovitih smrti in povzročilo je nepopisno trpljenje več
                     sto tisoč Slovencev in stoletni narodni razdor. Velika Britanija se od te
                     pomoči pri slovenskem genocidu nikoli ni javno distancirala ali jo obsodila in
                     obžalovala. Jugoslovanskih totalitarnih oblasti nikoli ni vprašala, kaj se je
                     zgodilo z njenimi nekdanjimi varovanci, nikoli ni poslala nobenih nadzornikov,
                     kot bi jih morala. Nikoli se niti javno niti osebno prizadetim Slovencem ni
                     opravičila za svoje nečastno dejanje do malega naroda. Niti v zadnjih 19 letih,
                     ko so v Sloveniji za temi žrtvami vsako leto številne spominske slovesnosti, se
                     nobene še nikoli ni javno udeležil noben predstavnik Velike Britanije. Na naša
                     pisma pa britanska vlada ni niti odgovorila. To so žalostna dejstva in težko
                     zgodovinsko breme na zavesti in na čustvih Slovencev, ko pomislijo na Veliko
                     Britanijo. Teh čustev in takšnega stanja ne bi smel nihče prezreti, saj gre za
                     temeljna človeška razmerja, za temeljne človekove pravice.</p>
                  <p>Pred dnevi smo iz časopisov zvedeli, da je vas, vaše veličanstvo kraljica
                     Elizabeta II Britanska z vojvodo Edinburškim, slovenski predsednik republike
                     dr. Danilo Türk povabil na uradni obisk Slovenije. Zaradi zgoraj prikazane rane
                     iz še ne dokončane preteklosti smo ga vprašali, kako so pri tem povabilu
                     upoštevani občutki in stališča prizadetega dela slovenskega naroda, ali si je
                     izgovoril in zagotovil takšna spravna dejanja britanske strani, ki bodo
                     omogočila nemoteč in za vse Slovence sprejemljiv obisk britanskega suverena.
                     Odgovora nismo prejeli. To pa pomeni, da ni nobenega takšnega dogovora in ni
                     nobenega zagotovila, da bo britanski državniški obisk v Sloveniji, glede na
                     dolgove in sence iz bližnje preteklosti, zgodovinsko moralen, državniško
                     spodoben in politično opravičen.</p>
                  <p>V sedanjih političnih razmerah v Sloveniji, ko še vedno vlada delitev na prave
                     državljane s privilegiji in priznanji »za revolucionarne zasluge« v obdobju
                     komunističnega nasilja in na druge državljane z neprave strani, ki jim ne gredo
                     vse človeške in državljanske pravice, ko od več tisoč komunističnih vojnih
                     zločincev iz časa druge svetovne vojne niti eden še ni bil izročen pravosodju,
                     pač pa bodo mnogi blesteli v sprejemnicah ob vašem prihodu, bo vaš obisk v
                     postkomunistični Sloveniji, v kateri ni bilo nobene lustracije in nobene
                     obsodbe totalitarnega sistema, uporabljen in zlorabljen samo za to, da se
                     zločinska preteklost zakrije in komunistični terorizem prikaže kot prijateljski
                     sodelavec najstarejše demokracije, sedanje postkomunistično stanje pa kot
                     pravilno in normalno.</p>
                  <p>Zato vaš obisk brez predhodnih priprav, očiščenja in ureditve razmer in brez
                     nujnih spravnih dejanj ni sprejemljiv. Poglobil bi narodni razdor in povečal
                     ideološko sovraštvo med Slovenci, kateremu se doslej niti predsednik republike,
                     ki z besedo in dejanji javno zagovarja komunistično preteklost in njeno sedanjo
                     pojavnost, ni znal ali ni hotel odpovedati. Tudi vam in vaši državi obisk pri
                     takšnih gostiteljih in v takšnih razmerah ne bi bil v častno korist. Še vedno
                     nepriznanim in trpečim žrtvam boljševiškega nasilja pa bo pomenil nečloveški
                     prezir, zanikanje pravičnosti in odpora proti nasilju ter odobravanje enega
                     najhujših, še neizpetih totalitarizmov prejšnjega stoletja. Takšen razvoj še
                     lahko spremenite!</p>
                  <p>Z globokim spoštovanjem!</p>
                  <p>Nova Slovenska zaveza</p>
                  <p>Anton Drobnič, predsednik</p>
               </div>
            </div>
            <div type="div2">
               <head>Pismo predsedniku Türku</head>
               <div type="div3">
                  <p>NOVA SLOVENSKA ZAVEZA<lb/>Ljubljana, 25. 9. 2008<lb/>Ljubljana, Beethovnova
                     ulica 5</p>
                  <p>DR. DANILO TÜRK<lb/>predsednik republike </p>
                  <p>Spoštovani gospod predsednik!</p>
                  <p>Nova Slovenska zaveza – NSZ je društvo, katerega temeljna naloga je varovati
                     človeško čast in spomin na Slovensko narodno vojsko, ki je bila zverinsko
                     pomorjena v grozovitih časih boljševiškega nasilja potem, ko so spomladi leta
                     1945 angleški politiki in vojni poveljniki okrog 12.000 slovenskih vojakov s
                     številnimi družinskimi spremljevalci, ki so jih najprej na Koroškem sprejeli v
                     svoje varstvo, v nasprotju s predpisi mednarodnega prava s prevaro izročili
                     zločinski jugoslovanski oblasti, ali – kot je ugotovljeno v zagrebški izjavi
                     treh komisij Pravičnost in mir od 21. maja 2008 – »<emph>prisilno vrnili, </emph>
                     <emph>čeprav so vedeli – ali pa bi lahko vedeli –, da bodo po izročitvi masovno
                        pobiti</emph>«. To sramotno, nemoralno in protipravno dejanje britanske
                     vlade in armade, ki je totalitarni Jugoslaviji omogočilo izvršitev genocida nad
                     tisoči Slovencev in posledično povzročilo stoletni narodni razdor in nepopisno
                     trpljenje več sto tisoč slovenskih ljudi, je težko breme za zavest in čustva
                     velikega dela slovenskega naroda v razmerju do uradnih predstavnikov Velike
                     Britanije. Ti se doslej niti z besedo niso opravičili ali kakorkoli izrazili
                     obžalovanje za svoje sramotno dejanje proti malemu slovenskemu narodu.</p>
                  <p>Iz časopisov smo zvedeli, da ste na uradni obisk v Slovenijo povabili britansko
                     kraljico Elizabeto II z vojvodo Edinburškim. Ob neporavnanem britanskem dolgu
                     se zastavlja vprašanje, ali ste pri povabilu britanskega suverena kot
                     predsednik vseh Slovencev upoštevali tudi občutke in stališča prizadetega dela
                     slovenskega naroda in ste si izgovorili in zagotovili takšna dejanja britanske
                     strani, da bo nameravam obisk nemoteč in sprejemljiv za vse Slovence. Samo tako
                     bo britanski obisk zgodovinsko moralen in spodoben, s slovenske strani pa
                     nemoten in sprejet brez zadržkov.</p>
                  <p>Spoštovani gospod predsednik, pričakujemo vaš odgovor, da bomo vedeli, ali so
                     stvari ustrezno urejene.</p>
                  <p>S spoštovanjem!</p>
                  <p>Nova Slovenska zaveza</p>
                  <p>Anton Drobnič, predsednik</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Primorska v primežu dveh totalitarizmov</head>
               <docAuthor>Janko Maček</docAuthor>
               <div type="div3">
                  <p>V razmeroma kratkem času od zadnjega Kako se je začelo se je pri nas doma in v
                     svetu marsikaj zgodilo. Kolumnist našega znanega dnevnika je zapisal, da sta se
                     v volilni tekmi onkraj velike luže spopadli »dve Ameriki, na eni strani odprta,
                     svetovljanska Amerika, takšna kot smo jo vedno imeli radi, na drugi zarukana,
                     kmetavzarska.« Kaj bi lahko rekli o naši volilni kampanji? Vemo, da so se imeli
                     tisti, ki so jo najbolj podjetno vodili, vedno za svetovljanske, nasprotni
                     strani pa pripisovali same slabe lastnosti. Verjetno bo kdo pomislil, da bi
                     bilo primerno, da bi v tej številki Zaveze namesto zgodbe izpred šestdesetih
                     let našel sestavek o naših in o ameriških volitvah ali o svetovni finančni in
                     gospodarski krizi, ki se že kaže tudi pri nas. Tak pomislek je lahko celo
                     upravičen, toda nas obvezuje zaveza, da bomo v Zavezi skrbeli za verodostojen
                     zgodovinski spomin in pomagali do uveljavitve resnice o naši polpretekli
                     zgodovini. Kar ne moremo se znebiti občutka, da zadnje politične spremembe tej
                     resnici ne bodo naklonjene. Pred kratkim je pri založbi <emph>Družina</emph>
                     izšla knjiga – pravzaprav je to zbornik – Janko Kralj, utišani in pozabljeni
                     slovenski politik (1898–1944). Glavni del je napisala Lučka Kralj Jerman,
                     hčerka skozi dolgo dobo komunističnega totalitarizma zamolčanega primorskega
                     politika, ki se je celo življenje boril proti fašizmu potem pa so njegov glas
                     za več kot pol stoletja utišali tisti, ki se nam tako radi predstavljajo kot
                     del protifašistične koalicije, dodanih pa je še nekaj spominskih in
                     dokumentarnih prispevkov. Iz avtoričinega posvetila: Mojemu očetu in njegovim
                     zvestim sodelavcem – razberemo, da bomo v knjigi poleg zgodbe o Janku Kralju in
                     njegovi družini našli tudi precej natančno sliko življenja in trpljenja
                     primorskih Slovencev, zlasti v času med obema vojnama in seveda med drugo
                     svetovno vojno in revolucijo. Zdi se nam primerno, da vsaj del te slike
                     predstavimo v našem Kako se je začelo.</p>
                  <p>V želji, da bi bila ta predstavitev čimbolj zanimiva, smo dodali tudi odlomek
                     iz knjige Tatjane Rejec Partija in tigrovci, ki je leta 2006 izšla pri
                     Slovenski matici in govori o tem, kako »so partizani julija 1943 likvidirali
                     tigrovca dr. Maksa Rejca, ki je delal na Primorskem v okviru
                     narodnoosvobodilnega gibanja. Leta 2003 je minilo 60 let od njegove smrti in
                     mediji so bili polni 60-obletnic, njega se pa ni spomnil nihče.«</p>
               </div>
               <div type="div3">
                  <head>Janko Kralj – mladost in prvi posegi v javno življenje</head>
                  <p>Preden se poglobimo v zgodbo Janka Kralja in njegovega časa, ji skušajmo
                     postaviti skromen zemljepisni in zgodovinski okvir. Do prve svetovne vojne je
                     bila celotna Primorska z izjemo Benečije in Rezije vključena v avstrijski del
                     habsburške monarhije. V narodnostnem pogleduje bilo to območje slovensko, le
                     mestna jedra Trsta, Gorice in istrske obale so bila v večini italijanska.
                     Izbruh prve svetovne vojne, še bolj pa Londonski sporazum aprila 1915, s
                     katerim so Anglija, Francija in Rusija Italiji obljubile Primorsko in Istro v
                     zameno za njeno vojaško udeležbo na njihovi strani, je bil usoden. 12. novembra
                     1920 je bila v Rapallu sklenjena dokončna pogodba o razmejitvi med Jugoslavijo
                     in Italijo, ki je z manjšimi popravki potrdila določila Londonskega sporazuma.
                     Italiji so tako pripadli celotna dotedanja Goriška – Gradiščanska, Trst z
                     okolico, Istra, Postojnski in Idrijski okraj ter del občin Logatec, Planina in
                     Grčarevec. Vse to ozemlje je dobilo skupno ime Julijska krajina. Po zanesljivih
                     ocenah naj bi bilo tu več kot 500.000 Slovencev in Hrvatov. V naslednjih
                     dvajsetih letih se je okoli 100.000 primorskih Slovencev in Hrvatov zateklo v
                     Jugoslavijo, veliko pa jih je odšlo tudi v Argentino.</p>
                  <p>Italijanska uprava Julijske krajine je že v prvih letih pokazala nenaklonjenost
                     do narodnih manjšin. Začel se je fašistični teror nad slovenskimi ljudmi in
                     njihovim imetjem. Že julija 1920 je bil v Trstu požgan Narodni dom. Leta 1923
                     je bila s šolsko reformo uvedena italijanščina kot edini učni jezik na vseh
                     šolali v državi, raba slovenščine na sodiščih je bila odpravljena leta 1925, v
                     letih 1927 in 1928 so bila razpuščena slovenska društva in zadruge ter ukinjen
                     ves slovenski tisk. Začelo se je sistematično poitalijančevanje krajevnih in
                     osebnih imen ter celo nagrobnih kamnov. Leta 1926 je bilo ustanovljeno posebno
                     sodišče za obrambo države, ki je kasneje večkrat sodilo slovenskim »upornikom«
                     (Gortanov proces, I. tržaški proces 1930 in II. tržaški proces 1941).
                     Slovenščina je bila prepovedana celo v medsebojnih razgovorih na cesti ali v
                     javnih lokalih. »Edinost«, znana kot najbolj razširjen slovenski dnevnik, je
                     nehala izhajati leta 1929.</p>
                  <p>Do nastopa fašizma so bili primorski Slovenci organizirani v katoliškem taboru,
                     ki je bil močnejši na Goriškem, in liberalnem, ki je prevladoval na Tržaškem.
                     Oba je povezovalo društvo Edinost – kot nekakšna krovna organizacija Slovencev
                     v Italiji. Po uvedbi fašistične diktature so slovenske organizacije delovale
                     samo še v ilegali. Katoličani so v glavnem zagovarjali vztrajno kulturno in
                     duhovno delo pri posameznikih, medtem ko so se liberalci ogrevali za oboroženo
                     akcijo, so se pa med seboj dopolnjevali in antifašizem jih je povezoval v trdno
                     skupnost. Ko se je začela v tridesetih letih tudi na Primorskem širiti
                     komunistična ideologija, je imela na Tržaškem več uspeha kot na Goriškem.
                     Aprila 1941 je Italija napadla Jugoslavijo in pomagala razkosati Slovenijo in
                     ko se je tudi na Primorskem pojavila Osvobodilna fronta, so le redki v njej
                     prepoznali orodje komunistične partije za kasnejši prevzem oblasti. »Za večino
                     Primorcev je bila želja po osvoboditvi izpod narodnega zatiranja tako močna, da
                     je vse ostalo potisnila v ozadje.« (Lučka Kralj Jerman, <emph>Janko
                        Kralj</emph>, str. 23).</p>

                  <figure>
                     <graphic url="slike_z_71/z_71_09.png"/>
                     <head>Dr. Janko Kralj leta 1925..Iz knjige Janko Kralj – utišani in pozabljeni
                        slovenski politik, 1898–1944</head>
                  </figure>
                  <p>Janko Kralj se je rodil 18. avgusta 1898 na Saksidu pri Dornberku na Vipavskem.
                     Njegov oče Štefan je bil uslužbenec zavarovalnice. Mati Elizabeta Čargo, doma
                     iz Kanala, je vodila malo gostilno in skrbela za družino. Poleg Janka, ki je
                     bil predzadnji po vrsti, sta bila v družini še dva sinova in štiri hčere.
                     Osnovno šolo je Janko obiskoval v Dornberku, gimnazijo pa v Gorici in v
                     Ljubljani. Leta 1917 se je vpisal na pravno fakulteto v Gradcu, nadaljeval leta
                     1919 študij v Zagrebu, nato pa že prišel v Ljubljano. V Zagrebu je hkrati z
                     njim študiral pravo kasnejši slovenski politik in minister Miha Krek.</p>
                  <p>Med študijem prava v Ljubljani se je Kralj že začel uveljavljati v javnem
                     življenju. Sodeloval je v uredništvu Slovenca in postal vodilni član skupine,
                     ki si je nadela ime Socialni klub in se lotila preučevanja socialnih vprašanj.
                     Skupaj s Francem Žužkom je urejal dijaško glasilo Zora in v njem objavil nekaj
                     odmevnih člankov, na katere je postal pozoren celo dr. Aleš Ušeničnik in o tem
                     pisal v reviji Čas. Med katoliškimi dijaki je bil Kralj znan tudi po številnih
                     predavanjih. Toda prišla je bolezen in prekinila njegovo vsestransko delavnost.
                     Zdravil se je na Golniku in zdravniki so že skoraj obupali nad njim. Ko se je
                     vrnil na Primorsko, se je zanj zavzel nekdanji katehet Ivan Rejec, tedaj župnik
                     v Sv. Križu na Vipavskem. V tem času je Kralj sodeloval pri reviji Socialna
                     misel, ki sta jo v Ljubljani izdajala Andrej Gosar in Franc Terseglav, bil pa
                     je povezan tudi z Virgilom Ščekom, takratnim zastopnikom primorskih Slovencev v
                     rimskem parlamentu.</p>
                  <p>Ko je za silo ozdravel, je sklenil dokončati pravne študije in odšel v Padovo.
                     Tu je seveda vse potekalo v italijanščini, ki je tako poleg nemščine, hrvaščine
                     in slovenščine postala četrti jezik njegovega univerzitetnega študija. Leta
                     1925 je zagovarjal disertacijo z naslovom Narava in pravne značilnosti
                     Sovjetske federativne republike Rusije. O Kraljevem odnosu do krščanskega
                     socializma in križarstva navaja avtorica daljše pismo dr. Franceta Perniška iz
                     leta 1989, iz katerega povzemamo le nekaj glavnih podatkov: Dr. Janka Kralja
                     osebno nisem poznal. Kar o njem vem, je iz pripovedovanja gospodov, ki so z
                     njim delali ... Mnogo smo se razgovarjali s prof. dr. Gosarjem, z g. urednikom
                     Kremžarjem, prof. Tomcem, dr. Basajem in še z nekaterimi ... Katoliški shodi
                     1892, 1902, 1906 in 1913 so dali katoliškemu socialnemu gibanju močan zagon. Po
                     Krekovi smrti leta 1917 je nastala v katoliškem taboru globoka praznina. Novo
                     radikalno levo gledanje na socialna vprašanja se je kazalo med delom katoliške
                     študentovske in dijaške mladine. V katoliškem dijaškem listu Zora, ki je
                     ponovno začel izhajati leta 1918, so se že pojavili članki o socialnih
                     vprašanjih, posebno vidna pisca sta bila Engelbert Besednjak in Janko Kralj, ki
                     je bil v članku Do nove družbe izredno radikalen. Bil je prepričan, da bo
                     socialistična družba prišla, vprašanje je le, ali bo krščanska. V jeseni 1919
                     je Kralj zbral okoli sebe skupino študentov, ki so bili nezadovoljni z
                     akademskim klubom Danica. Lotili so se resnega študija socialnih problemov in
                     skušali pridobiti somišljenike tudi med dijaki. Skupina si je privzela ime
                     Socialni klub in k njej so spadali: jur. Kralj, jur. Franc Žužek, fil. Mirko
                     Bitenc, jur. Leopold Eiletz, jur. Janez Lazar in dva dijaka osmošolca. Ko je
                     Kralj zbolel in se Žužek poročil, se je skupina razšla. Zunaj študentovskih
                     vrst je temu prvemu krščanskemu socializmu utiral pot dr. Andrej Gosar s
                     sistematičnim obravnavanjem gospodarskih in socialnih vprašanj v publicistiki.
                     Od leta 1922 do 1927 je izhajala mesečna revija Socialna misel, kjer so Kralj
                     in drugi pisali o položaju katoliških političnih strank v Evropi, Fran Erjavec
                     o začetkih delavskega gibanja na Slovenskem, Engelbert Besednjak pa o
                     socializmu in komunizmu.</p>
                  <p>Dr. Janko Kralj se nad križarstvom in kockbekovstvom ni prav nič navduševal,
                     ker je križarstvo bilo pri nas iz Nemčije importirana roba. Iz verskega gibanja
                     je pod vplivom politikantov dr. Besednjaka, ki se je nazadnje ves predal
                     diktatorju Aleksandru Karadžordževiču in mu pomagal razbijati SLS in katoliške
                     organizacije, Aleša in Ivana Stanovnika, Tomaža Furlana in še nekaterih nastalo
                     politično gibanje in se zateklo v krščansko socialistično JZS in v Krekovo
                     mladino, ki je prva podlegla komunizmu. Tako Franc Pernišek leta 1989. (Lučka
                     Kralj Jerman, <emph>Janko Kralj</emph>, str. 32-35)</p>
               </div>
               <div type="div3">
                  <head>Kraljeva odločitev za Primorsko</head>
                  <p>Rapalska pogodba je bila za Primorce dvakratna nesreča, najprej zaradi meje, ki
                     je skoraj pol milijona Slovencev odtrgala od matične države, potem pa zato, ker
                     slovenska manjšina v pogodbi sploh ni bila omenjena. Raznarodovalnemu nasilju
                     italijanskih oblasti so se do leta 1928 upirali tudi s pomočjo lastnih
                     političnih organizacij: stranke krščanskih socialcev, stranke narodnih
                     liberalcev in stranke socialnih demokratov. Zadnji so prej imeli samostojno
                     slovensko oziroma jugoslovansko stranko, septembra 1919 pa so se priključili
                     italijanski socialistični stranki in kasneje novoustanovljeni komunistični
                     stranki Italije. Voditelj liberalne Edinosti v Trstu je bil Josip Vilfan. Leta
                     1921 in 1924 je bil izvoljen v rimski parlament. Po razpustu Edinosti je leta
                     1928 odšel na Dunaj in se ni več vrnil na Primorsko. Poleg njega so bili vidni
                     liberalci v Trstu še: dr. Lavo Čermelj, dr. Ivan Čok, dr. Just Pertot in dr.
                     Boris Furlan, ki pa so emigrirali v Jugoslavijo.</p>

                  <figure>
                     <graphic url="slike_z_71/z_71_10.png"/>
                     <head>Dr. Kralj in soproga Anica na otoku Lipari <name type="author">Iz
                           citirane knjige</name></head>
                  </figure>
                  <p>V vodstvu katoliškega tabora na Goriškem sta v letih 1921 do 1930 izstopala dr.
                     Engelbert Besednjak in duhovnik Virgil Šček, vpliven je pa bil tudi župnik Ivan
                     Rejec, ki je v socialnem pogledu sledil Kreku, v političnem pa Slovenski
                     ljudski stranki. Virgil Šček je zastopal goriške Slovence v rimskem parlamentu
                     od 1921 do 1924, dr. Besednjak pa od 1924 do 1929. Ko je fašizem onemogočil
                     vsako javno delovanje, se je Besednjak leta 1930 umaknil v Jugoslavijo. Važen
                     del katoliške organiziranosti na Goriškem je bil tudi Zbor svečenikov sv.
                     Pavla, ustanovljen leta 1899 v Trstu, leta 1920 pa obnovljen na pobudo Virgila
                     Ščeka in še nekaterih duhovnikov. Kanonik Rudolf Klinec je kasneje zapisal, da
                     »je bila obnovitev Zbora svečenikov sv. Pavla zgodovinsko dejanje nepopisne
                     važnosti za obstoj slovenske manjšine v Italiji«, saj je povezoval vse
                     slovenske duhovnike, ki so bili v dobi fašizma pomemben dejavnik proti
                     raznarodovanju.</p>
                  <p>Slovensko kulturno-prosvetno delovanje na Goriškem je prva leta po vojni
                     doživelo velik razcvet; imeli so kar 187 katoliških društev in 30 liberalnih.
                     Na tem področju je neumorno deloval Filip Terčelj, katehet v Alojzijevišču. V
                     nekaj letih se je njegova Prosvetna zveza povzpela na 12.000 članov. Vidne
                     uspehe je imela tudi Zadružna zveza. Vsepovsod so nastajale hranilnice in
                     posojilnice, stavbne zadruge, konzumna društva, vinarske zadruge itn. Njihov
                     cilj je bil, da bi se kmetje in delavci organizirali v zadružne skupine in se
                     ne bi utapljali v italijanskem morju. Januarja 1922 je pod uredništvom Poldeta
                     Kemperleta začel izhajati Gospodarski list, ki je obravnaval gospodarska in
                     socialna vprašanja. Pri Zboru svečenikov sv. Pavla je za ta vprašanja skrbel
                     odsek za narodno in socialno politiko in v njihovem Zborniku je izšla vrsta
                     člankov družboslovne vsebine. Leta 1928 je bilo v Zadružno zvezo v Gorici
                     včlanjenih 170 zadrug, v Trstu pa 140. Januarja 1928 je goriški prefekt
                     razpustil upravni odbor goriške Zadružne zveze in ji imenoval italijanskega
                     komisarja, češ da je nezakonito podpirala slovenske prosvetne in verske
                     ustanove. Leta 1930 je bila Zadružna zveza ukinjena.</p>

                  <figure>
                     <graphic url="slike_z_71/z_71_11.png"/>
                     <head>Od leve dr. Anton Kacin, dr. J. Kralj in inž. Josip Rustja..Iz citirane
                        knjige</head>
                  </figure>
                  <p>Ko se je Kralj leta 1921 zaradi bolezni vrnil na Goriško, je takoj začel
                     sodelovati pri znanstveni publikaciji Jadranski almanah. V začetku leta 1924 je
                     postal član uredništva Goriške straže, ki je izhajala dvakrat tedensko. Pisal
                     je predvsem uvodnike. V Primorskem biografskem leksikonu o tem takole piše:
                     »Globoke in težko umljive ideje je znal povedati tako, da ga je lahko razumel
                     vsak preprost človek. Kadar je pisal o pravicah Slovencev, je vedno poudaril,
                     da je božja volja, da smo Slovenci, da živimo prav na tej zemlji, da velik
                     narod majhnega ne sme ugonobiti, da država ni in ne sme biti vsemogočna.«
                        (<emph>Janko Kralj</emph>, str. 49).</p>
                  <p>Pred volitvami 1924 se je Kralj udeleževal volilne kampanje. Z drugimi
                     zastopniki je hodil na shode in večkrat tudi govoril. Z dr. Besednjakom in dr.
                     Bitežnikom se je 3. aprila udeležil shoda na Dobrovem, ki pa so ga fašisti
                     preprečili. Govorniki so bili v življenjski nevarnosti, ko je prišlo do
                     streljanja. Leta 1925 je napisal knjižico Boji malega naroda, ki opisuje boj
                     Ircev za neodvisnost in primerja njihovo težko usodo z usodo slovenskega
                     naroda. Knjižica je bila zaplenjena. Do leta 1929 je bila to edina zaplemba
                     knjige. Leta 1925 je Kralj doktoriral in že naslednje leto prevzel uredništvo
                     izdaj Goriške Mohorjeve družbe. Bilo mu je tedaj 28 let in bil je že znan kot
                     eden najbolj sposobnih voditeljev slovenske skupnosti na Goriškem. Postal je
                     član političnega odbora krščansko-socialne skupine. Njegov delokrog pa ni bil
                     omejen le na Goriško; znan je, na primer, njegov poseg v korist slovenskega
                     bogoslužja v okolici Kopra in v Slovenski Benečiji na prošnjo mons. Trinka.</p>
                  <p>12. julija 1927 je bila na zborovanju fašističnih tajnikov obmejnih provinc v
                     Trstu sprejeta posebna resolucija o raznarodovalnih ukrepih. Naštejmo le nekaj
                     njenih točk: Slovanske učitelje je treba preseliti v notranjost države; verouk
                     naj se poučuje samo v italijanščini; vlada naj razpusti vsa slovanska društva
                     in zapleni njihovo premoženje; v slovenskih cerkvah naj se uvede italijanska
                     pridiga in latinsko petje; vse slovanske časopise in publikacije naj se
                     prepove, ukinejo naj se slovenske zadruge itn. Nekaj dni zatem je Mussolini
                     resolucijo potrdil in oblast jo je začela dosledno izvajati. V letih 1927 do
                     1929 so razpustili nad 200 slovenskih zadrug, ukinjen je bil ves slovenski in
                     hrvaški tisk in ob koncu leta 1928 oziroma v začetku 1929 so zaplenili preko
                     150.000 knjig.</p>
                  <p>Ni čudno, če so postali fašisti v tako zaostrenih razmerah pozorni tudi na
                     Janka Kralja in njegovo delo. Tedaj je bil že dokončno odločen, da ostane med
                     svojimi ljudmi na Primorskem. Ni bila skrivnost, da se je celo dr. Anton
                     Korošec zanimal zanj in da bi ga v Ljubljani prav radi sprejeli. O tem govori
                     tudi zaupno poročilo italijanske policije iz začetka leta 1929: »Iz zaupnega
                     vira v Trstu: V Ljubljani se veliko govori o ukrepih goriške policije proti
                     tamkajšnjim Slovencem, zlasti proti Tuti in Kralju. O slednjem se govori, da ga
                     je nekaj dni pred konfinacijo obiskal Terseglav, urednik časopisa Slovenec iz
                     Ljubljane, ki naj bi ga nagovarjal k begu v Jugoslavijo, kar pa da je Kralj
                     zavrnil.« (<emph>Janko Kralj</emph>, str. 53)</p>
                  <p>8. maja 1928 je bil v Kojskem v Goriških Brdih pogreb župnika Alberta Lebana.
                     Zbralo se je veliko ljudi in ob odprtem grobu je spregovoril tudi Janko Kralj.
                     Pohvalil je župnikovo požrtvovalno skrb za narod, navzoče pa povabil, naj ga v
                     tem posnemajo. To je vznemirilo fašiste, ki so že itak videli v Kralju
                     nevarnega in nepoboljšljivega nasprotnika. Olja na ogenj je prililo še to, da
                     je neki frančiškan na Sveti Gori v pridigi za alpince javno obsodil Kraljev
                     govor v Kojskem. 4. decembra 1928 so Kralja aretirali in odpeljali v goriške
                     zapore. Sam je proti aretaciji napisal pritožbo, ki pa je bila zavrnjena z
                     obrazložitvijo, češ da »je Kralj predstavnik slovenske nacionalistične struje v
                     tej deželi in da je z vsemi sredstvi, zlasti še preko periodičnega tiska in
                     knjig, ki jih je sam spisal, vršil propagando z namenom, da v tujerodnem
                     ljudstvu ohrani navezanost na slovenski jezik in v njem podžiga nacionalistični
                     duh. To dejavnost je sicer skrival za verskimi in kulturnimi cilji, vendar je z
                     njo oviral delo državnih oblasti v njihovem poslanstvu razširjanja
                     italijanskega jezika v šolah in družinah in doseganju postopne asimilacije ter
                     mirnega sožitja slovanske in italijanske rase.« (<emph>Janko Kralj</emph>, str.
                     60)</p>
                  <p>Odvetnik, ki se je zavzel za Kralja, je zvedel, da ga bodo za pet let odpeljali
                     v konfinacijo na otok Lipari. V zaporu v Vidmu bo moral počakati, da se zbere
                     dovolj jetnikov. Ker je politični obtoženec bo seveda moral potovati skupaj z
                     navadnimi zločinci, tatovi, sleparji itn. Prav na sveti večer so ga prepeljali
                     iz Gorice v Videm in 5. januarja 1929 je že sporočil zaročenki Anici Simčič, da
                     je srečno prispel na oddaljeni otok. Bila je namreč odločena, da se mu
                     prostovoljno pridruži v konfinaciji in je že vložila prošnjo za dovoljenje za
                     poroko. Slovenska skupina z Goriškega in Tržaškega na otoku je po prihodu
                     Kralja štela šest članov: trije (dr. Sardoč, Tuta in Žerjav) so pripadali
                     liberalni stranki, eden (Fabiani) socialistični, eden (Kralj) katoliški in eden
                     (Turk) komunistični. Zadnji je bil preprost fant s Krasa. Janko Kralj in Anica
                     Simčič sta se na otoku poročila 4. marca 1929. Čas konfinacije je bil za Kralja
                     priprava za njegovo politično delo. Spoznal je italijansko opozicijo proti
                     fašizmu, intelektualce raznih nazorov in strank, oni pa so zvedeli za
                     preganjanje slovenske manjšine in njenih pravic. Vseh konfinirancev na otoku je
                     namreč bilo okrog petsto, med njimi Ferruccio Parri, milanski profesor in po 2.
                     svetovni vojni predsednik prve italijanske vlade.</p>
                  <p>27. maja 1929 je na otok popolnoma nepričakovano prispelo obvestilo, da je
                     Kralj pomiloščen. Zdi se, da je oni frančiškan preklical svojo obtožbo. Malo
                     prej pa je bil tudi podpisan konkordat med Vatikanom in Mussolinijem; Kraljevi
                     prijatelji so to izkoristili in dosegli pomilostitev. Vrnitev v Gorico je bila
                     za Kralja in njegovo ženo uvod v nove skrbi in preizkušnje. V dokumentih
                     goriške prefekture je bil Janko Kralj označen kot bivši politični pregnanec (ex
                     confinato politico), večkrat pa celo kot slovanski iredentist. Za dobo desetih
                     let so mu odvzeli potni list. Tako on kot njegova družina so bili odtlej pod
                     strogim fašističnim nadzorom.</p>
               </div>
               <div type="div3">
                  <head>Obdobje povečanega fašističnega pritiska</head>
                  <p>Obdobje po letu 1928 je bilo za primorske Slovence izredno težko. Slovenščina
                     je bila povsod v javnosti prepovedana. Tudi navadni ljudje, ki osebno niso
                     sodelovali pri podtalnem delu ali pri sabotažnih akcijah, so že zaradi svoje
                     narodne pripadnosti in jezika živeli pod stalnim pritiskom in grožnjo fizičnega
                     nasilja. Za nekatere je bilo nasilje tudi usodno, na primer za goriškega
                     organista in skladatelja Lojzeta Bratuža, ki so ga črnosrajčniki prisilili, da
                     je pil strojno olje in potem umrl zaradi zastrupitve. Vse več je bilo
                     konfinacij in drugih policijskih ukrepov. Pred posebnim sodiščem za obrambo
                     države se je v letih 1926 do 1943 znašlo 544 slovenskih in hrvaških obtožencev.
                     Posebno odmevna sta bila I. in II. tržaški proces. Na prvem, leta 1930, so bile
                     izrečene štiri smrtne obsodbe in ustreljeni so bili: Franc Marušič, Ferdo
                     Bidovec, Zvonimir Miloš in Alojz Valenčič.</p>
                  <p>Zaradi teh razmer se je večina slovenskih primorskih politikov odločila za
                     odhod v Jugoslavijo ali v Avstrijo, dr. Janko Kralj pa je ostal in vztrajal pri
                     svojem delu. Kmalu so ga izbrali za Besednjakovega naslednika. Zanj je bil tudi
                     Šček, čeprav se v marsičem nista ujemala. Izkazalo se je, da res zna voditi
                     organizacijo in tudi pristaši liberalnega tabora so mu priznali voditeljske
                     sposobnosti.</p>
                  <p>Fašistični prefekt Carlo Tiengo je leta 1930 ob nastopu svoje službe v Gorici
                     napovedal, da bo dosegel odstavitev nadškofa Sedeja, ki je bil zaradi
                     zavzemanja za pravice Slovencev trn v peti fašistične oblasti. Znano je
                     Sedejevo prizadevanje za pouk verouka v materinščini. Ko je šolsko ministrstvo
                     omejilo uporabo slovenščine pri verouku na prve tri razrede osnovne šole, so
                     slovenski duhovniki verouk za višje razrede prenesli v cerkve. Nadškof je ta
                     ukrep brez pridržkov podprl, nato pa skupaj s tržaškim škofom Fogarjem in
                     poreško-puljskim škofom Pederzollijem poslal Mussoliniju spomenico, naj zaščiti
                     verski pouk v cerkvah. 18. januarja 1929 je nadškof Sedej izdal pastirsko pismo
                     o krščanskem nauku v materinem jeziku. Na vsak njegov nastop v obrambo
                     manjšinskih pravic so fašisti odgovorili z novimi napadi in zahtevami po
                     odstopu. Nadškof se je sicer modro branil, toda stalna napetost je spodkopala
                     njegovo zdravje in oktobra 1931 je papežu ponudil svoj odstop. Fašist Tiengo je
                     s tem izpolnil svoje poslanstvo v Gorici in decembra 1932 odšel v Trst, kjer je
                     svojo gonjo nadaljeval proti tamkajšnjemu škofu Alojziju Fogarju. Komaj en
                     mesec po svojem odstopu je nadškof Sedej umrl. Njegovo smrt je verjetno
                     pospešila novica, da je Sveti sedež za administratorja nadškofije imenoval
                     zagrizenega italijanskega nacionalista Giovanija Sirottija.</p>

                  <figure>
                     <graphic url="slike_z_71/z_71_12.png"/>
                     <head>Polde Kemperle, časnikar, tesni sodelavec dr. J. Kralja..Iz citirane
                        knjige</head>
                  </figure>
                  <p>Janko Kralj je bil z nadškofom Sedejem močno povezan, zato je Slovencem
                     neprijazne spremembe na nadškofijskem sedežu živo občutil. Obdobje Sirottijeve
                     uprave je bilo najbolj temno v zgodovini slovenskih katoličanov na Goriškem.
                     Prepovedano je bilo slovensko petje zunaj cerkvenih prostorov, prepovedani so
                     bili celo slovenski napisi na nagrobnih kamnih. Na dnevnem redu so bili
                     policijski opomini in konfinacije slovenskih duhovnikov. Sirotti se je slepo
                     držal navodil fašističnih oblasti, poleg tega pa je prikazal slovensko in
                     furlansko duhovščino pri civilnih in pri cerkvenih oblasteh v tako negativni
                     luči, da njihove prošnje in klici na pomoč poslej v Vatikanu niso imeli
                     nobenega učinka. Slovenski verniki so doživeli pohujšanje in njihovo zaupanje v
                     cerkveno oblast je bilo omajano. Kralj in njegovi so se zelo trudili, da bi v
                     Vatikanu ublažili udarce, ki so prihajali z goriške nadškofije, toda uspehi so
                     bili pičli, saj marsikateri vatikanski uradnik za slovenske probleme ni imel
                     razumevanja. Vendar Kralj ni odnehal. V Vatikan je hodil sam ali pa je s
                     spomenicami in pismi tja pošiljal dr. Teofila Simčiča, ki je bil izobražen in
                     primerno uglajen za tako delo. V prizadevanju za italijanizacijo je šel msgr.
                     Sirotti tako daleč, da je zahteval, naj bo pogovorni jezik v goriškem semenišču
                     samo italijanščina. V to kritično situacijo je posegel tržaški škof Fogar, kar
                     pa mu je še poslabšalo že tako težak položaj. Očitali so mu, da je semenišče v
                     Gorici po njegovi zaslugi postalo »glavno poveljstvo slovenskega iredentizma«.
                     Končno so tudi v Vatikanu spoznali, da ravnanje administratorja Sirottija vodi
                     krajevno Cerkev v slepo ulico. Poklicali so ga v Rim na zagovor in 25. julija
                     1934 je bil za goriškega nadškofa imenovan msgr. Cario Margotti.</p>
                  <p>Kralj je bil dokaj povezan s slovenskimi duhovniki na Primorskem, saj je nanje
                     lahko računal, ker so živeli na terenu med ljudmi, po drugi strani pa jim je
                     kot pravnik pomagal, ko so prišli v težave s fašističnimi oblastmi. Bil je
                     njihov branilec, soudeležen v trpljenju in krivicah, ki so jih duhovniki, on
                     sam in njegovi sodelavci prenašali.</p>
                  <p>V svoji knjigi <emph>Zgodovina Goriške Mohorjeve družbe</emph> je dr. Rudolf
                     Klinec zapisal, da »gre dr. Janku Kralju, ki je svoje življenje posvetil delu
                     za versko in slovensko stvar, bistvena zasluga, da je Goriška Mohorjeva družba
                     v fašistični burji in viharju ostala pri življenju«. Čeprav bi bilo zanimivo
                     pregledati podrobnosti Kraljevega dolgoletnega dela pri tej družbi, ki je kmalu
                     prevzela vodilno vlogo med knjižnimi podjetji na Primorskem, se bomo tu omejili
                     na nekaj glavnih podatkov. Njen dejanski ustanovitelj je bil nadškof Sedej. Kot
                     cerkvena bratovščina je bila podrejena cerkveni oblasti in prav to ji je
                     omogočilo preživetje v času hudega fašističnega pritiska. Leta 1926, ko je
                     Kralj prevzel uredništvo njenih knjižnih izdaj, je štela že 18.000 članov. Ko
                     so se v Ljubljani začeli preveč glasno zgražati nad italijanskim preganjanjem
                     družbe, je odbor poslal dr. Kralja, naj opozori uredništva ljubljanskih listov
                     k previdnosti pri objavljanju poročil s Primorske, ki bi lahko škodovala
                     posameznikom in ustanovi kot taki. Seveda Kraljeva dejavnost oblastem ni ostala
                     prikrita. Goriški karabinjerji so ga v svojih poročilih označili kot
                     »faktotuma« Mohorjeve družbe. In res se Kralj ni omejeval samo na uredniške
                     posle, ampak je skrbel tudi za pravno zaščito, za povezavo s cerkveno in
                     civilno oblastjo, iskal sotrudnikov in bil v stalni zvezi s pisatelji, pesniki
                     in celo z nekaterimi tedaj znanimi likovniki. Ko so konec 1928 Kralja pregnali
                     na otok Lipari, je osrednji odbor za urednika imenoval dr. Kacina, takoj po
                     vrnitvi iz konfinacije pa je Kralj spet prevzel tvegano in odgovorno delo pri
                     Mohorjevi. Vrstili so se procesi in policijski postopki proti urednikom,
                     prepovedi in zaplembe knjig. Leta 1931 sta bila dr. Kralj in njegov sodelavec
                     obsojena na dva meseca ječe in na plačilo 200 lir globe. S smrtjo nadškofa
                     Sedeja je Mohorjeva izgubila svojega zaščitnika in pokrovitelja. Administrator
                     Sirotti ni imel nobenega razumevanja zanjo, vendar je Kralj vztrajal pri svojem
                     delu. Ko ni bilo mogoče nič drugega, so izdali kak molitvenik ali cerkveno
                     pesmarico. Kljub težkim razmeram je Goriška Mohorjeva v letih 1925 do 1940
                     poslala med ljudi kar 1.010.500 knjig in s tem opravila ogromno delo.</p>

                  <figure>
                     <graphic url="slike_z_71/z_71_13.png"/>
                     <head>Župnik Ivan Rejec – Olje Toneta Kralja <name type="author">Iz citirane
                           knjige</name></head>
                  </figure>
               </div>
               <div type="div3">
                  <head>Razkol v krščansko-socialnih vrstah</head>
                  <p>Prvo leto po odhodu dr. Besednjaka v Jugoslavijo je v krščansko-socialni
                     skupini še vladala sloga, potem pa so se začela huda trenja. Počasi sta
                     nastajali dve skupini: Kraljeva in druga, ki jo je od daleč iz Beograda vodil
                     dr. Besednjak, neposredno pa Šček. O razlogih, ki so privedli do razkola, je
                     veliko napisanega. Dr. Besednjak je kljub svoji odmaknjenosti od vsakodnevnih
                     dogajanj na Primorskem hotel pri vsem imeti prvo besedo, Kralj pa je zahteval,
                     naj bo vodstvo v rokah ljudi na terenu. Tisti, ki so se dan za dnem
                     izpostavljali nevarnosti konfinacije in zapora, so po njegovem mnenju najbolj
                     znali presoditi položaj in previdno ter konspirativno ukrepati. Uspešnost
                     posameznih akcij je bila marsikdaj odvisna od hitrih in preudarnih odločitev.
                     Virgil Šček se je s Kraljem, ki mu dr. Besednjak ni nikoli priznal vodstva
                     krščanskih socialcev, popolnoma razšel leta 1935.</p>
                  <p>Pomemben vzrok spora je seveda bilo vprašanje naslonitve manjšinske politike na
                     Vatikan. V tem pogleduje bil dr. Kralj nepopustljiv. Po njegovem mnenju je bil
                     Sveti sedež edini možni zagovornik manjšine pri rimski oblasti, Šček in
                     Besednjak pa sta se od te posredniške vloge vedno bolj odmikala, češ da je tudi
                     cerkvena hierarhija podlegla vplivu italijanskega nacionalizma. Kot močan
                     razlog spora navajajo poznavalci tako imenovani Zadružni fond ali Zafo, ki bi
                     ga na kratko takole opisali: Po prvi svetovni vojni je Zadružna zveza v Gorici,
                     ki je imela okrog 170 zadrug, zašla v finančne težave in dr. Besednjak je nekje
                     dobil večjo vsoto nepovratnega denarja, s katerim naj bi stanje saniral. Ta
                     denar je tudi po odhodu v Beograd ostal v njegovih rokah. Ko je goriški prefekt
                     na čelo Zadružne zveze postavil svojega komisarja, je ta zahteval, da zadruge
                     kot članice poravnajo primanjkljaj zveze. Zadruga, ki tega ni zmogla, je
                     propadla. Na zahteve, naj dovoli uporabo denarja za rešitev zadrug, dr.
                     Besednjak ni niti odgovoril.</p>
                  <p>Ko so nasprotniki proti Kralju sprožili še razne lažnive obtožbe in normalno
                     delo v organizaciji skoraj ni bilo več mogoče, je dr. Kralj s sodelavci
                     zaprosil dr. Antona Korošca za arbitražo, »da se obnovi enotnost skupine za
                     težke čase, ki so se bližali«. Dr. Korošec je posredništvo sprejel, razsodil pa
                     v Besednjakovo korist, češ da je Kraljevo zadržanje »lomilo slogo«. Glede
                     Zadružnega fonda je bilo zapisano dobesedno: »Ravno tako moram odobravati
                     njegovo (Besednjakovo) postopanje v zadevi Zafo.« Za Kralja in njegovo skupino
                     je bila Koroščeva odločitev nerazumljiva in krivična. Stanko Žerjal je leta
                     1993 o tem izjavil sledeče: »Arbitražo smo smatrali za sad Besednjakove
                     spretnosti, sad nepoučenosti in prenagljenosti.« (<emph>Janko Kralj</emph>,
                     str. 118) Kljub razočaranju pa so Kralj in njegova skupina sprejeli odločitev
                     in jo pisno potrdili takole: »Lojalno smo Vaš nasvet za obnovo enotnosti in
                     discipline v organizaciji sprejeli ter smo zato Glavni politični odbor v Gorici
                     razpustili. Sporočili smo ta sklep predsedniku Izvršnega odbora v Trstu obenem
                     s predlogom, naj se vodilne osebe obeh bivših skupin sestanejo in določijo
                     načrt za skupno delo.« (<emph>Janko Kralj</emph>, str. 117) Do poenotenja kljub
                     temu ni prišlo. Kraljevi nasprotniki namreč niso pristali na razgovore, ampak
                     zahtevali njegovo izključitev iz organizacije in stalno ponavljali, da itak
                     dela samo iz osebnih razlogov. Kraljev sodelavec in prijatelj Ivan Rejec je o
                     tem zapisal sledeče: »Ko se že celo desetletje stalno ločita v krščanskih
                     vrstah ti dve grupaciji, je naravno, da so pri tem tudi osebe pomembni
                     činitelji, a odločilne na naši strani niso osebe, odločali so važni občestveni
                     interesi, najbolj pa ideje, ki že sedaj vodijo duhove, a jih bodo še usodneje
                     vodile pri delu, ki ga bo zlasti duhovščini zapovedljivo nalagala taka
                     bodočnost, kakršno si obetamo.« (<emph>Janko Kralj</emph>, str. 118) Kot se je
                     zvedelo, je dr. Korošec omenjeno razsodbo kmalu obžaloval in tudi spremenil
                     svoj odnos do Besednjaka. Ni mu pa ostalo časa za kaj drugega, saj je nekaj
                     mesecev kasneje umrl. Pismo, ki ga je Kraljeva skupina 1. junija 1940 pisala
                     dr. Korošcu in v njem zavrnila vse očitke, se doslej ni našlo, čeprav je tak
                     dokument menda bil v njegovi zapuščini, kopija pa zagotovo v zakopanem in
                     izginulem Kraljevem arhivu političnega dela pod fašizmom na Primorskem.</p>

                  <figure>
                     <graphic url="slike_z_71/z_71_14.png"/>
                     <head>Dr. Filip Terčelj <name type="author">Iz knjige Palme
                        mučeništva</name></head>
                  </figure>
                  <p>Ko je leta 1937 – po sklenitvi sporazuma med Stojadinovičem in Ciano pritisk na
                     manjšino nekoliko popustil, je oživela misel na ustanovitev Primorskega
                     narodnega sveta. Čeprav so bili njuni odnosi že zrahljani, je dr. Kralj avgusta
                     1937 o tem pisal dr. Besednjaku: »Virgil želi narodni svet s štirimi
                     enakopravnimi enotami (Trst, Gorica, Ti, Čok, to je liberalna struja na terenu,
                     naša struja na terenu in oba odgovarjajoča štaba v Jugoslaviji). V vseh
                     splošnih zadevah bi imel ta svet odločati sporazumno. Imel bi statut.«
                        (<emph>Janko Kralj</emph>, str. 120) Kralj pri ustanovitvi sveta ni
                     sodeloval, ker je že prej prišlo do zaostritve spora. Kaj je privedlo do tega?
                     Vsekakor ni želel sodelovati z ljudmi, ki za podtalno delovanje niso bili
                     zreli. Previdnost, pridobivanje zvez in izpeljava pobud so bile nesporne odlike
                     njegovega dela. Največja ovira za Kraljev pristop k Narodnemu svetu je pa bilo
                     to, da so se liberalci vse bolj zbliževali s komunisti. Ko je bila namreč na
                     kongresu Komunistične internacionale sprejeta odločitev za Ljudsko fronto, je
                     tudi komunistična stranka Italije naredila korak v to smer in sklenila akcijski
                     pakt z narodno-revolucionarnim gibanjem Slovencev in Hrvatov v Julijski
                     krajini. Do tedaj komunistov na narodnem polju ni bilo in tudi leta 1935 se
                     stvari bistveno niso spremenile. Ljudska fronta je bila zamisel Komunistične
                     internacionale, nikakor pa ne jugoslovansko in še manj slovensko gibanje.
                     Kralj, ki je toliko let uspešno vodil podtalno gibanje krščanskih socialcev, se
                     ni mogel kar tako vključiti v novo organizacijo, od katere ni pričakoval nič
                     dobrega.</p>
                  <p>Podobne pomisleke je imel tudi pesnik in socialist Stanko Vuk, čigar oče je bil
                     član Narodnega sveta. Septembra 1940 je Stanko pisal dr. Besednjaku v Beograd:
                     »Akademik Pinko Tomažič je postal vodja liberalne dijaške grupe v ulici sv.
                     Frančiška, a dejansko je bil vodja slovenske komunistične stranke v Julijski
                     krajini. Njegova taktika je bila jasna: skriti celo svoje gibanje za nacionalne
                     vrste, obenem pa iskati novih somišljenikov med liberalno mladino. Ta taktika,
                     ki je bila prosojna kot voda, se mu je deloma obnesla in postala nevarna vsemu
                     slovenskemu gibanju v Trstu.« (<emph>Janko Kralj</emph>, str. 122) Zanimivo je,
                     da je sodelovanje z Ljudsko fronto podpiral tudi Ščekov somišljenik Ivo
                     Juvančič. Ko so se konec leta 1940 začele aretacije in se naslednje leto
                     končale s tržaškim procesom, je bil aretiran tudi Stanko Vuk in obsojen na 15
                     let ječe. V tržaških zaporih je tedaj pristalo več članov Narodnega sveta. Do
                     septembra 1941 je bilo zaprtih že 149 oseb; med njimi so bili liberalni
                     voditelji dr. Dorče Sardoč, dr. Avgust Sfiligoj in dr. Lavo Čermelj, od
                     komunistov pa Pinko Tomažič. Na II. tržaškem procesu je stalo pred sodiščem 60
                     obtožencev, enajstim – med njimi sta bila dr. Besednjak in dr. Čok – so pa
                     sodili v odsotnosti. Dne 14. decembra 1941 je bila razglašena sodba, s katero
                     je bilo 9 obtožencev obsojenih na smrt, 47 na različne zaporne kazni, 4 pa so
                     bili oproščeni. Še istega dne so Čermelju, Kavsu, Šardoču in Ščuki spremenili
                     smrtno kazen v dosmrtno ječo, Vadnala, Tomažiča, Bobka, Kosa in Ivančiča pa so
                     naslednji dan ustrelili na openskem strelišču.</p>
                  <p>Dr. Kralj je veliko pomagal obtožencem na procesu leta 1941 in se trudil za
                     pomilostitev obsojenih, pa vendar so mu nekateri v zvezi s tem pripisali vse
                     najslabše. Dr. Kacin je zapisal, da je Kralj organiziral obrambo, čeprav sam ni
                     opravljal odvetniških poslov. Obrambo je po njegovem posredovanju prevzel znani
                     rimski odvetnik Casinelli, ki je tudi dosegel pomilostitev štirih obtožencev,
                     kljub prizadevanju pa ni uspel, da bi bili vsi rešeni smrtne kazni. Pri
                     posredovanju za obtožence v Vatikanu in v Rimu je veliko pomagal tudi nekdanji
                     tržaški škof Fogar, ki je moral leta 1936 zaradi fašističnega pritiska
                     zapustiti Trst in je potem živel v Rimu, bil pa še vedno povezan s primorskimi
                     Slovenci in še posebno z dr. Kraljem.</p>
               </div>
               <div type="div3">
                  <head>Komunistična revolucija pod plaščem osvobodilnega boja</head>
                  <p>Za primorske Slovence se politične razmere po aprilu 1941 niso skoraj nič
                     spremenile. Rapalska meja je ostala v veljavi, nadaljeval se je raznarodovalni
                     fašistični pritisk in pripravljal se je II. tržaški proces. Ko se je leta 1942
                     tudi na Primorskem pojavila OF, je naletela na sila ugoden teren. Ljudje so
                     bili naveličani fašističnega zatiranja in so hrepeneli po svobodi. Partija je
                     poslala na Primorsko več sposobnih organizatorjev. Dr. Aleš Bebler, dr. Joža
                     Vilfan ml., profesor France Škerlj in dr. Boris Kraigher so le nekatera imena.
                     Matija Tratnik je leta 1951 v koledarju Svobodne Slovenije v Argentini takole
                     zapisal: »Začela se je silovita, zelo pretkana propaganda nove ideje, a pod
                     plaščem narodne osvoboditve. Ali je kaj čudnega, da so se svobode in življenja
                     žejni Primorci z vsem srcem oklenili nove organizacije! Saj je bilo splošno
                     razpoloženje tako, da bi se vdali komurkoli, ki bi jim obljubil, da jih reši
                     fašizma in Italije. To je psihološko dejstvo. Kdor je bil takrat na Primorskem,
                     bo ta pojav zlahka razumel. Masa nikoli ne tehta, kaj je prav ali narobe, in
                     nikoli ne misli na posledice. Množica sprejema in odloča s srcem, srce pa je
                     vpilo po svobodi in človeških pravicah. Zato je bila vsaka svarilna beseda
                     redkih ljudi, ki so za narodnimi gesli takoj spoznali rdečo nevarnost – dr.
                     Janko Kralj, Polde Kemperle, dr. Mirko Brumat, Ivo Bric itd. – kot bob ob
                     steno, ljudstvo je drlo v naročje OF in se ni hotelo strezniti.« (<emph>Janko
                        Kralj</emph>, str. 153)</p>

                  <figure>
                     <graphic url="slike_z_71/z_71_15.png"/>
                     <head>Odvetnik dr. Teofil Simčič <name type="author">Iz citirane
                        knjige</name></head>
                  </figure>
                  <p>Janko Kralj se je ob pojavu OF opredelil proti revoluciji in to tudi odločno
                     povedal. Ker je komunizem dobro poznal, je vedel da bo skušal izkoristiti vojne
                     razmere za pripravo na kasnejši prevzem oblasti. Vedel je, da Italija in
                     Nemčija kot okupatorski sili ogrožata Slovence, vendar je v skladu s
                     slovenskimi demokratičnimi strankami in jugoslovansko vlado v emigraciji menil,
                     da je treba na vsesplošni oboroženi odpor počakati. Povezal se je z Ljubljano,
                     vstopil v Slovensko ljudsko stranko, ki je bila njegovemu prepričanju najbližja
                     in postal voditelj pokrajinske SLS za Primorsko. Poleg njega so bili v odboru
                     še dr. Anton Kacin, Polde Kemperle in Peter Šorli. Kralj je bil prepričan, da
                     bi vsi Slovenci morali obsoditi politične umore, kot je bil na primer umor dr.
                     Ehrlicha in dr. Natlačena. Znano je, da je Kralj kmalu po ustanovitvi OF srečal
                     v Ljubljani na Tromostovju Edvarda Kocbeka, ki mu je navdušeno govoril o novi
                     osvobodilni organizaciji. Kralj mu je skušal dopovedati, da to gibanje ni
                     narodno ampak revolucionarno, komunistično in internacionalno in ga opozoril na
                     posledice. Po vrnitvi v Gorico je Kralj pripovedoval, da Kocbek ni doumel
                     bistva komunistične revolucije, in se spraševal, koliko ljudi bo potegnil za
                     seboj. (<emph>Janko Kralj</emph>, str. 155)</p>
                  <p>Kralj in njegovi sodelavci so ljudi opozarjali na usodne posledice komunizma.
                     To opozarjanje je partija kmalu razglasila za ustanavljanje bele garde, v isti
                     sapi pa trdila, da je na Primorskem še ni. Bebler je konec leta 1942 dobil od
                     Kardelja direktivo, da je treba nujno nekaj ukreniti s Kraljem in začeti močno
                     propagando proti beli gardi. (<emph>Janko Kralj</emph>, str. 156) V Zavezi smo
                     že pisali o tem, kako je Kardelj svaril Beblerja pred četniki, ko so se konec
                     leta 1942 komaj začeli zbirati na Zaplani in menda do kapitulacije Italije niti
                     niso prestopili rapalske meje. – Najbrž ni treba pojasnjevati, kaj je pomenilo
                     Kardeljevo navodilo, da je treba s Kraljem nekaj ukreniti. Zdenko Zavadlav, ki
                     je bil leta 1942 v Gorici kot skojevec od začetka povezan s komunisti in
                     kasneje tudi vključen v VOS, je povedal, da so pripravljali likvidacijo Kralja
                     in Kemperleta. To se tedaj ni zgodilo. Lahko si mislimo, da je komunistično
                     vodstvo presodilo, da bi se preveč ljudi odvrnilo od njih, če bi umorili
                     človeka, ki je bil tako velik Slovenec in protifašist. Vendar je bilo pred
                     septembrom 1943 na Primorskem kar nekaj žrtev komunističnega terorja. Bralcem
                     Zaveze je znan Ivo Bric iz Dornberka, oče sedmih otrok. Bil je povezan s
                     Kraljem in opravljal tajniške posle pri pokrajinskem odboru SLS za Primorsko. V
                     knjigi o Janku Kralju mu je posvečenih kar nekaj strani, zato ne bo odveč, če
                     se ga tudi tu spomnimo z nekaj stavki.</p>

                  <figure>
                     <graphic url="slike_z_71/z_71_16.png"/>
                     <head>Tržaško-koprski škof msgr. Luigi Fogàr <name type="author">Iz citirane
                           knjige</name></head>
                  </figure>
                  <p>Italijanske oblasti so Iva Brica že leta 1918 zaprle kot nezanesljivega.
                     Njegovo delo pod fašizmom je bilo predvsem kulturnega značaja, zavedal se je,
                     da mora braniti narodne pravice manjšine, predvsem jezik. Imel je bogato
                     knjižnico s 500 slovenskimi knjigami, ki jih je posojal, organiziral je dramsko
                     društvo in vsako leto pripravil vsaj dve igri. Po letu 1927, ko so bila
                     slovenska društva prepovedana, je deloval ilegalno. Bil je soorganizator
                     skupnih romanj na Svete Višarje, Vitovlje in Log pri Vipavi ter izletov, na
                     katerih so se zaupniki pogovarjali in navduševali za nadaljnje delo med
                     ljudstvom. Italijanska policija je vedela, da je povezan z voditelji
                     slovenskega podtalnega gibanja, ga stalno nadzorovala in pošiljala poročila
                     notranjemu ministrstvu. Junija 1936 je bil »zaradi protidržavnega delovanja«
                     obsojen na pet let konfinacije. Njegovi prijatelji, zlasti dr. Kralj, so
                     dosegli, da mu je bila kazen znižana na tri leta, nato pa je bil leta 1937
                     pomiloščen. Vrnil se je domov, vendar so ga še vedno nadzorovali. Aprila 1941
                     so ga spet zaprli in internirali kot »slovenskega iredentista«.</p>
                  <p>Med vojno je Ivo Bric odklonil sodelovanje z OF. Po političnem prepričanju je
                     bil krščanski socialec in zgodaj je spoznal, kaj se skriva za OF. Potem pa se
                     je zgodilo, da so njega, ki je toliko let na svojih plečih nosil velik delež
                     boja proti fašizmu, umorili domači ljudje. 2. junija 1943 sta ga med delom na
                     polju ustrelila dva partizana. Bric je slutil, kaj se bo z njim zgodilo, ni pa
                     pričakoval, da bosta njegovi mladi hčeri le nekaj mesecev kasneje šli v Gorico
                     po pet krst za njegovi sestri Jožefo in Angelo, za svaka Andreja Suliča in
                     nečakinji Zorko (22 let) in Marijo Sulič (14 let), ki so jih partizani pobili v
                     noči na 18. september 1943.</p>
               </div>
               <div type="div3">
                  <head>Zaključek</head>
                  <p>Kapitulacija Italije za Primorsko ni pomenila osvoboditve, saj so jo zasedli
                     Nemci. Znašla se je v težkem položaju: na eni strani jo je stiskal nemški
                     okupator, na drugi strani pa komunistična revolucija, ki je tedaj dobila nov
                     zagon. Ni dvoma, da so bile med vojno simpatije Janka Kralja in njegovega kroga
                     na strani zahodnih zaveznikov – Angležev in Američanov. Z njihovo pomočjo naj
                     bi Primorci dosegli svoj temeljni politični cilj: priključitev vseh primorskih
                     dežel Zedinjeni Sloveniji in svobodni demokratični Jugoslaviji. Kralj, ki se je
                     bal tako Nemcev kot partizanov, se je 9. septembra na hitro umaknil v Rim. Po
                     nekaterih pričevanjih se je za to odločil tudi odbor stranke, ki je videl v tem
                     možnost, da se Kralj poveže z zavezniki in jih informira o stanju slovenske
                     manjšine pod Italijo. Preden je odšel na pot, je skupaj z župnikom Staničem iz
                     Podgore in še z nekim fantom, ki ga je župnik priporočil kot popolnoma
                     zanesljivega, zakopal v železno skrinjo spravljen arhiv političnega dela od
                     leta 193o do septembra 1943. Po vojni je ta arhiv izginil. Partizanom je zanj
                     povedal omenjeni fant, ki se jim je proti koncu vojne pridružil. Z očetom je
                     odšel v Rim tudi 13-letni sin Aleš. Pred Nemci se je Kralj v Rimu skrival.
                     Naselil se je v hiši Slovenskih šolskih sester na Via dei Colli.</p>
                  <p>O Kraljevem malo več kot enoletnem delovanju v Rimu bi lahko napisali cel
                     sestavek, vendar bomo tu omenili le nekaj dogodkov, ki se nam zdijo važni. 20.
                     januarja 1944 je bil Kralj sprejet v osebno avdienco pri papežu Piju XII. Drugi
                     udeleženec te avdience dr. Ciril Žebot piše o tem v knjigi Neminljiva
                     Slovenija: »Kot sva bila dogovorjena, je najprej dr. Kralj v nekaj močnih
                     potezah – govoril je lepo italijanščino – naslikal slovensko žaloigro v drugi
                     svetovni vojni, jaz pa sem dodal nekaj misli ... Papež je naročil, naj kmalu
                     prineseva na državno tajništvo spomenici o obeh zadevah.« (<emph>Janko </emph>
                     <emph>Kralj</emph>, str. 176) V avgustu 1944 se je sestal v Rimu s Krekom in
                     sodelavci Izidor Cankar in o tem zapisal sledeče: »12. avgust. Konferenca v
                     Rimu: Krek, Ahčin, Avsenek, pozneje Kralj z Goriškega. Njih odgovor na naše
                     predloge: Partizanstvo = komunizem, in to je primarno zlo, naš največji
                     sovražnik. Nismo krivi sedanjega stanja (Krek). Mi branimo svoje življenje; kaj
                     Primorje, kaj čast naroda, če bodo vsi ljudje pobiti (Avsenek). Vse ljudstvo je
                     proti partizanom in domobranci so po Haagu dovoljena institucija (Kralj).« Po
                     kasnejši Krekovi razlagi je bil namen Cankarjevega obiska doseči, da bi se
                     domobranci in vse druge protikomunistične organizacije brezpogojno priključili
                     partizanom. Krek naj bi nastopil kot posrednik. Na konferenci to ni bilo
                     sprejeto in Krek je dal Cankarju tudi daljšo pismeno obrazložitev: »Stanje v
                     Sloveniji je posledica revolucije in sovražne okupacije / ... / Brezpogojna
                     predaja domobrancev in drugih demokratičnih sil je nemogoča reč. Enoten nastop
                     vseh oboroženih sil, ki ostanejo vsaka v svoji formaciji, vse pa se podrede
                     zavezniškemu poveljstvu, je edina rešitev, pa tudi skrajnost, do katere moremo
                     iti v sodelovanju s komunističnimi partizani,« (<emph>Janko Kralj</emph>, str.
                     181, 182)</p>

                  <figure>
                     <graphic url="slike_z_71/z_71_17.png"/>
                     <head>Kraljevi otroci od desne Ančica, Tomek in Lučka v Gorici 1946..Iz
                        citirane knjige</head>
                  </figure>
                  <p>30. oktobra 1944 je Kralj v dogovoru z dr. Krekom pisal mons. Francu Gabrovšku
                     v ZDA: Slovensko-hrvaško prebivalstvo v Primorju je prvi čas (od spomladi 1942
                     do 8. septembra 1943) v splošnem partizanstvo ugodno sprejelo, misleč, da je to
                     slovensko narodno-vojaško gibanje proti Italiji. Slovenska duhovščina se je v
                     tej dobi razcepila: na pristaše SLS, ki so sledili dokazom iz Kranjske in
                     »sredince«, ki so zagovarjali idejo, da je mogoč sporazum s komunisti. Po 8.
                     septembru 1943, ko so partizani odkrito pokazali komunistična načela in začeli
                     pobijati pristaše SLS in pristaše sredincev (v trgu Cerkno so 16. II. 1944
                     ustrelili kaplana Piščanca in Slugo in 13 drugih sredincev) so nekateri
                     voditelji sredine nastopili proti partizanom in se izrekli za Mihailovića ...
                     Prosimo in rotimo Vas, podprite v Ameriki to tezo – pri vladi in pri vojaških
                     faktorjih – Julijska krajina pod angloameriško upravo naj dobi sosvete iz
                     krogov antifašističnih, demokratskih, antikomunističnih elementov, ki so ta
                     narod vodili v antifašistični borbi – 320 duhovnikov in 600 laiških zaupnikov
                     SLS skozi 22 let ... Šef italijanske Kom. Partije Togliatti je na seji vlade
                     zagotovil, da je že vplival na Stalina, naj da Titu nalog, da Jugoslavija
                     opusti aspiracije na Trst. Z nacionalistično Jugoslavijo ne bi mogli doseči
                     koncesij, a potom Rusije bomo Trst ohranili / ... / Churchill vodi politiko
                     skrajnega, ciničnega umikanja in žrtvovanja antikom. elementov, prijateljev in
                     borcev za demokracijo, dopušča pokol 10 tisočev prijateljev, medtem pa naš
                     narod skupaj s poljskim, baltiškimi narodi, s Slovaki, s Srbskim narodom itn.
                     tvori pravi »antemurale christianitatis«. (<emph>Janko Kralj</emph>, str. 188,
                     190)</p>
                  <p>27. decembra 1944 je dr. Kralj zaradi hude pljučnice nepričakovano umrl in na
                     Silvestrovo so ga slovesno pokopali na rimskem pokopališču Campo Verano. Žena
                     in trije otroci, ki so v jeseni 1943 kmalu za njim odšli iz Gorice in potem
                     živeli pri znancih v bergamskih hribih, so za njegovo smrt zvedeli šele po
                     koncu vojne maja 1945. Pozimi 1948 so oznovci prijeli Aleša na jugoslovanski
                     meji in ga odpeljali v ljubljanske zapore. Mati in preostali otroci se zato v
                     Gorici niso več počutili varne in so spomladi istega leta emigrirali v
                     Argentino.</p>
                  <p>V pismu, ki ga je dr. Kralj oktobra 1944 pisal mons. Gabrovšku v ZDA, omenja
                     primorske sredince, ki zagovarjajo kompromis s komunisti. Vodil jih je dr.
                     Besednjak iz Beograda. Zanimivo je, da je Besednjak prav na Silvestrovo 1944,
                     na dan Kraljevega pogreba v Rimu, pisal pismo svojim primorskim sredincem, naj
                     se pridružijo OF in partizanom in poskušajo preprečiti razvoj domobranstva,
                     obenem pa izrazil zaupanje v Tita in njegovo politiko. Da pa mu nova oblast v
                     Beogradu kljub temu ni zaupala, dokazuje Kardeljeva depeša Kidriču z dne 31.
                     avgusta 1945: »K Tebi bosta prišla Bitežnik in Besednjak. Budno pazite nanju,
                     zaposlite ju z nečim. Bilo bi bolje, da v angleško cono ne gresta, zlasti ne
                     pustite, da bi prirejala duhovniško konferenco. Organizirajte Vi duhovniško
                     konferenco, ki bo nastopila za Trst.« (<emph>Janko Kralj</emph>, str. 313)
                     Besednjak se je vrnil na Primorsko šele leta 1950, ostal pa je še naprej
                     povezan z Beogradom, kar je seveda nujno vplivalo na njegovo življenje in
                     delo.</p>

                  <figure>
                     <graphic url="slike_z_71/z_71_18.png"/>
                     <head>Ivo Bric s svojimi tremi sestrami – Angela Zorn (+ 1943), Ivo Bric,
                        Francka Bric, Jožefa Sulič (+ 1943)</head>
                  </figure>
                  <p>Koliko – če sploh – je bil dr. Kralj povezan z organizacijo Tigr? Vemo, da je
                     bil načelno proti vsakemu nasilju in da je s svojimi zvezami ter pravniškimi
                     izkušnjami pomagal vsem, ki so imeli težave s fašističnimi oblastmi. Ali je
                     torej imel kako zvezo z Maksom Rejcem, ki je bil 9 let mlajši od njega in se je
                     razmeroma zgodaj umaknil čez mejo? Maks Rejec je bil rojen leta 1907 v Zalogu
                     pri Tolminu. Njegov oče je bil kovač in družina je bila narodno zelo zavedna.
                     Maksov starejši brat Albert je študiral pravo, toda zaradi bolezni je opustil
                     študij in potem prevzel razne dolžnosti pri goriškem društvu Edinost, pri Zvezi
                     prosvetnih društev in tudi pri organizaciji Tigr. Maks je leta 1925 dokončal
                     učiteljišče v Tolminu in se pridružil starejšemu bratu pri delu v Gorici.
                     Tigrovi zaupniki so prihajali na dom Rejčevih v Zalogu po tisk in razna
                     obvestila. Februarja 1929 je Albert v najhujši zimi preko bohinjskih hribov
                     zbežal v Slovenijo. V Ljubljani so ga kmalu pritegnili v izvršni odbor Tigra:
                     Danilo Zelen je bil vojaški vodja, on pa politični in organizacijski.</p>
                  <p>Ko je spomladi istega leta tudi Maksu grozil italijanski zapor, se je še on
                     umaknil v Jugoslavijo. Potem je študiral pravo v Beogradu in v Zagrebu in po
                     diplomi leta 1937 dobil službo v Ljubljani kot pripravnik v pisarni dr. Draga
                     Marušiča. Leta 1940 je na pravni fakulteti dunajske univerze doktoriral na temo
                     Zakonodaja Reicha in novi principi oblasti. V času bivanja na Dunaju je bil po
                     nalogu Tigra povezan z angleško obveščevalno službo. Malo pred italijansko
                     okupacijo Slovenije se je dr. Rejec poročil z dr. Leljo Novak, ki jo je spoznal
                     med študijem v Zagrebu. V Ljubljani je pisal v Sodobnost in pred volitvami 1938
                     nekaj mesecev urejal tednik Tabor, glasilo Združene opozicije, kjer so
                     nastopili tudi komunisti, vendar ne pod svojim imenom. Bil je med podpisniki
                     izjave Kaj hočemo, ki jo je oktobra 1939 izdala Zveza delovnega ljudstva –
                     Slovenska ljudska fronta. Med 96 podpisniki te izjave sta bila tudi Franc
                     Leskošek in Ivan Bratko. Ni čudno, da ga je tedaj Partija snubila, naj postane
                     njen član, on pa vabila kljub svojim levičarskim simpatijam ni sprejel. Ker je
                     bil Maks Rejec na I. tržaškem procesu in na Jelinčičevem procesu obsojen kot
                     »pobegli«, je bil po okupaciji Ljubljane v nevarnosti. Umaknil se je najprej na
                     Gorenjsko, nato pa na samotno tigrovsko kmetijo družine Kenda v hribih nad
                     Knežo v Baški grapi. Domača hči Lucija Kenda je bila prijateljica Maksovih
                     sester Ivanke in Micke. Kendova kmetija se je leta 1942 med prvimi v Baški
                     grapi vključila v OF in tako je tudi Maks Rejec začel sodelovati s partizani.
                     Tatjana Rejec je v knjigi Partija in tigrovci o tem takole zapisala: »Prvi
                     znani ohranjeni dokumenti Maksa Rejca o njegovem političnem delovanju v
                     partizanih izvirajo iz januarja 1943. Njegov delokrog je obsegal okolico
                     Tolmina, Baško grapo in Šentviško planoto. To so sorazmerno dolga, na roko
                     pisana poročila o njegovem delu, namenjena Dušanu Pirjevcu – Ahacu, članu PK za
                     Primorsko. V njih poroča o sestankih, kako je pridobival ljudi za politiko OF,
                     pa tudi o dvomih ljudi in njihovem strahu pred fašisti. Poleg tega razberemo iz
                     njih, da je v tistem času že doumel, da so mu partizani sovražni, da ga
                     sumničijo, da jim je nasproten, da ne deluje oziroma premalo deluje v njihovem
                     duhu. Na vse kriplje se trudi, da bi jih pomiril.« (Tatjana Rejec,
                        <emph>Partija in tigrovci</emph>, str. 37)</p>
                  <p>Zakaj je bilo partijsko vodstvo na Primorskem, ki mu je načeloval Aleš Bebler,
                     tako nezaupljivo do Rejca? Najbližji Rejčevi sodelavci so bili malo izobraženi,
                     zato se niso dobro počutili poleg dr. Toneta, kot so ga ironično imenovali.
                     Tako se je Albin Kovač – Jaka Baški, ki je Rejca po nalogu Partije tudi
                     nadzoroval, nekoč opravičeval Pirjevcu, da je »samo delavec z enim razredom
                     osnovne šole in zato nima koncipialnih zmožnosti kot dr. Tone.«</p>
                  <p>Rejčevo ilegalno ime je namreč bilo Tone Mladen. Leta 1943 je bila vse bližja
                     »angleška nevarnost«. Angleži bi partizanom že samo s svojo navzočnostjo lahko
                     pokvarili načrte o prevzemu oblasti po končani vojni. Bebler se je bal, da bi
                     bil tigrovec Rejec v tem primeru na strani Angležev. Bilo je tudi znano, da ni
                     član Partije. V začetku februarja 1943 je dobil Rejec nalog, naj vzpostavi
                     tesnejše stike z Ilko Devetak Bignami. Prvo zvezo z njo je vzpostavil tolminski
                     čevljar Šavli, prvi sekretar KPS za Tolminsko, toda ona je za nadaljnje in
                     poglobljene stike zahtevala intelektualca. Bila je doma v meščanski družini v
                     Tolminu in leta 1923 se je poročila z italijanskim poklicnim vojakom Riccardom
                     Bignamijem, ki je v začetku druge svetovne vojne imel čin generala. Živela je v
                     Rimu, a se je med vojno večinoma zadrževala pri sorodnikih v Tolminu, otrok
                     namreč ni imela. Preko Maksa Rejca je dajala partizanom važne podatke, ki jih
                     je dobivala iz najvišjih vojaških krogov. Za vodstvo revolucije je bila ta
                     zveza silno pomembna, zato se je celo Kardelj zanimal zanjo. V Ljubljani so
                     bili že zgodaj mnenja, da Rejec za to zvezo ni primeren, vendar pokrajinski
                     voditelji niso tvegali hitre spremembe, saj bi Devetakova lahko vsak trenutek
                     odpovedala sodelovanje.</p>
                  <p>4. junija 1943 sta Tone Curk in Mirko Bračič, prvi kot načelnik Obveščevalnega
                     centra drugi pa kot komandant Pokrajinske operativne cone, v pismu
                     Pokrajinskemu komiteju KPS za Primorsko sporočila ugotovitve preiskave o
                     političnem delavcu tov. Mladenu, da vodi anglofilsko politiko, da je na terenu
                     vsiljiv in nepriljubljen pri masah, da je v vasi Praprotno zaradi nedovoljne
                     konspiracije povzročil aretacijo dveh tovarišic itn. »Vse to daje vtis, da je
                     tov. Mladen zelo nevaren, škodljiv in nezanesljiv človek, ki v sebi nekaj
                     skriva. Tembolj, ker je bil in je verjetno še sedaj član teroristične
                     organizacije dr. Čoka, pri kateri je tajnik Mladenov brat / ... / Pridržali ga
                     bomo v naši edinici do vaših nadaljnjih navodil.« (Tatjana Rejec, <emph>Partija
                        in tigrovci</emph>, str. 49) Ta obtožnica je Beblerju zadoščala, da je Maksa
                     Rejca obsodil na smrt. Po mnenju avtorice knjige Partija in tigrovci se je
                     odločil izvršiti obsodbo v času Kvedrovega in Brajnikovega obiska po razgovoru
                     z njima, torej v soglasju s CK KPS. To naj bi bilo med 2. in 15. julijem 1943.
                     Tako je moral dr. Maks Rejec umreti, star komaj 36 let. »Dobiti pečat anglofila
                     je bila takrat nevarna reč, pravi dr. France Škerl, ki v svoji (neobjavljeni)
                     zgodovini NOB Primorske sicer omenja Rejca, ne upa si pa še v sedemdesetih
                     letih povedati, da so partizani Maksa Rejca likvidirali.« (Tatjana Rejec,
                        <emph>Partija in tigrovci</emph>, str. 59)</p>

                  <figure>
                     <graphic url="slike_z_71/z_71_19.png"/>
                     <head>Maks Rejec v Beogradu 1934 <name type="author">Iz citirane
                        knjige</name></head>
                  </figure>
                  <p>Čisto za konec pa samo še dve vprašanji: Zakaj je dr. Janko Kralj na Primorskem
                     še danes zamolčan? O dr. Filipu Terčelju smo v naši zgodbi povedali, kako je v
                     času po prvi svetovni vojni na Goriškem organiziral slovenska prosvetna
                     društva. 7. januarja 1946 so ga v bližini Davče ubili oznovci. Zakaj niti
                     letos, osemnajst let po uradnem padcu totalitarizma, nima domovinske pravice
                     med svojimi rojaki?</p>
               </div>
            </div>
            <div type="div2" subtype="poem">
               <head>Mejni kamen</head>
               <docAuthor>Brane Senegačnik</docAuthor>
               <div type="div3">
                  <lg>
                     <l>1920</l>
                     <l>To še razločno udarja </l>
                     <l>izpod obtolčene povrhnjice.</l>
                  </lg>
                  <lg>
                     <l>Kot črviva kost štrli </l>
                     <l>iz kamnitega mesa</l>
                     <l>zarjavel, na koncu skrivljen železen drog.</l>
                  </lg>
                  <lg>
                     <l>Čigava straža? </l>
                     <l>Čigav strah? </l>
                     <l>Čigav spomin?</l>
                  </lg>
                  <lg>
                     <l>Zlovešča štela,</l>
                     <l>otrdeli krik Tifona</l>
                     <l>z imenom človeške slave.</l>
                  </lg>
                  <lg>
                     <l>Ki ni bila nikoli to, kar je kričala. </l>
                     <l>Ki ni bila nikoli to, kar je kričalo v njej.</l>
                  </lg>
                  <lg>
                     <l>V imenu katere </l>
                     <l>so vihrale zastave</l>
                     <l>in se je tresel svet od himn in pretenj, </l>
                     <l>tu in tam,</l>
                     <l>in je morala, kot bi rekli svečeniki naše dobe,</l>
                     <l>individualna podjetnost iskati svoje poti; </l>
                     <l>in jih je našla, a za ceno amputacij identitete,</l>
                     <l>za ceno rezov po velikem priročniku plastične kirurgije biti, </l>
                     <l>ki ga je spisala roka tiste slave </l>
                     <l>in roka v njej, ki jo je vodila.</l>
                     <l>V imenu katere</l>
                     <l>se je iz še toplih rjuh trgalo kožo s kože </l>
                     <l>in tisto, kar je bilo zraščeno globoko pod njo, </l>
                     <l>v imenu katere</l>
                     <l>je pritekla kri pod zaprtimi vrati v dnevno sobo</l>
                     <l>in so bili potem tudi sorodniki ustreljeni v zaukazanim molkom</l>
                     <l>in dnevno pretepani s slavospevi morilcem in znanstvenim optimizmom,</l>
                  </lg>
                  <lg>
                     <l>monkromantična prihodnost, ki se je za zmeraj vsesala v otroške oči</l>
                     <l>katere betonske besede so potrle toliko kosti,</l>
                     <l>na katere spomenike je primrznilo toliko metuljev,</l>
                  </lg>
                  <lg>
                     <l>1920 in v njem odtisnjena prihodnja leta groze,</l>
                     <l>spaček, ki prebada gorski mir, </l>
                     <l>nagrobnik nevidnih pošasti, </l>
                     <l>ki še mrtve segajo v ta in v vsak čas, </l>
                     <l>ki nas ne izpustijo,</l>
                     <l>čeprav je danes vse polno drugih znamenj: </l>
                     <l>veter, ki nad nami vrtinci svetleče vrtnice, </l>
                     <l>in toliko azurne tišine, ki ji hočemo pripadati,</l>
                     <l>in toliko prijaznih tujcev, ki iščejo na obzorju morje</l>
                     <l>(včasih celo v napačni smeri)</l>
                     <l>in se sploh ne zmenijo</l>
                     <l>za ta mrzli krempelj iz htoničnih globin.</l>
                  </lg>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Bili smo kot plevel</head>
               <docAuthor>Marija Mandelj</docAuthor>
               <div type="div3">
                  <p>Sem Marija Mandelj (1930) iz Ivančne Gorice in zelo rada berem Zavezo. Med
                     vojno je naša družina živela v Marinči vasi, občina Zagradec, sedaj občina
                     Ivančna Gorica. Po domače se je pri nas reklo pri Bašetovih. Zahvaljujem se vam
                     za trud, ko pišete o zamolčanih, a resničnih dogodkih. Hvala Bogu, da je prišla
                     demokracija in o resnici lahko pišete. Zvedela se bo še druga stran zgodovine.
                     Srčno želim, da bi ostali zdravi in še dolgo pisali.</p>
                  <p>Na ves glas bi zavpila, da so partizanski voditelji prvi sodelovali z
                     okupatorjem, najprej z Italijani, potem z Nemci, še prej pa so se povezali z
                     ruskimi komunisti. Vaški stražarji, legisti in kasneje domobranci so samo
                     branili življenja, premoženje in domove. Pred partizansko morijo se bo človek
                     branil, čeprav bo dobil palico od sovražnika. Tudi v Suhi krajini so bili
                     skoraj vsi pri vaških stražarjih, legiji in postali potem domobranci. Za
                     Dolenjsko in Suho krajino so značilni t. i. skrivači, ki niso hoteli k
                     partizanom. Kogar so partizani izsledili, so ga vzeli s sabo v gozd, in veliko
                     jih je bilo pobitih v partizanskih 'borbah'. Vsaka vas je imela le enega ali
                     dva partizana. Hitro smo jih prepoznali, tudi po obleki. Niso imeli enakih
                     uniform kot italijanski in nemški vojaki. Največkrat so bili oblečeni v
                     uniformo stare jugoslovanske vojske: samo hlače in običajen suknjič ali pa samo
                     suknjič uniforme in navadne hlače. Vseh vojakov sem se bala, najbolj
                     partizanov.</p>
                  <p>Po naravi sem bila odločna in neustrašna deklica. Ko mi je bilo dvanajst ali
                     trinajst let, sem morala dvema partizanoma sama peljati voz z dvema konjema do
                     Kuželjevca. Eden od partizanov je bil z mano nesramen. Pa sem mu kar zabrusila:
                     »Mir, če ne bom voz prevrnila!« – »Pankrt! Zate se borim, pa boš takole z
                     mano!« – »Jaz bi bila tudi rada doma, pa moram za vas delati!« Ko smo prišli do
                     Kuželjevca, je bila že tema. Tam so na voz naložili municijo. Zdaj se je
                     najhujše šele začelo. Bila je že tema in pot iz Kuželjevca je peljala po klancu
                     navzdol. Z muko sem držala oba konja za uzdo, eden od partizanov je hodil
                     spredaj, drugi zadaj in zaviral težki voz. V Zagradcu so znosili težke zaboje
                     in sama sem se pozno ponoči vrnila domov. To ni bila moja edina pot. Tudi
                     starejši brat je velikokrat fural za partizane.</p>
                  <p>Partizanom so najbolj pomagali terenci. Iz Ljubljane so hodili razni vohuni in
                     se skrivali. Zdenka Kidrič je popisovala, katere družine je treba izgnati v
                     Kočevje in koliko otrok ima vsaka družina. Enkrat je bila v Ratejcu blizu
                     Ambrusa. Bili sta dve hiši na samem, skoraj v gozdu. Terenka iz Zagradca M. H.
                     ji je narekovala imena družin in njihovih otrok. Terenci so dobro poznali vse
                     vasi in družine. Ratenčeva mama je bila ravno takrat v hiši in slišala za
                     družine, ki jih je terenka narekovala Zdenki Kidričevi. Ni si mogla kaj in se
                     je vmešala: »Teh družin pa ne smete izgnat! Pa zdaj ko bo zima! Pustiti otroke,
                     dekleta in mame doma!« Ratenčevo mamo sta Kidričeva in terenka spodili iz hiše.
                     Mama je pa sina poslala v hišo. Bil je star deset let. Igra naj se pri peči in
                     posluša, mu je naročila Njega so pustili notri. On je meni to povedal, danes je
                     že pokojni.</p>
                  <p>Tudi Boris Kidrič je hodil po Suhi krajini in naprej proti kočevskim gozdovom
                     predavat partizanom in terencem. Za vse skrivne poti je vedel in za zanesljive
                     terence, ki so ga vodili. Nič čudnega, da so Italijani in potem Nemci
                     bombardirali in požigali vasi, po katerih so se klatili partizani in terenci.
                     Hinje in Žvirče pa so požgali partizani sami, potem ko so iz njihovih domov
                     segnali domačine.</p>
                  <p>Niso pa bili vsi partizani in terenci slabi. Eden je našemu atu svetoval, naj
                     se za kake dva dni umakne od doma. »Ti si meni vole pozdravil, zdaj ti jaz
                     rešujem življenje. Glej, da me ne boš kdaj izdal. Prišla bo nemška ofenziva. Ti
                     imaš dva sinova pri belih in partizani te nameravajo ubiti.« To je bil moj
                     starejši brat Francelj (1924) in polbrat, mamin nezakonski sin, Lojze Žitnik.
                     Ata je takoj zbežal k bratrancu skupaj s šestnajstletnim bratom Minčetom
                     (1927). Čez dva dni sta se vrnila domov. Starejša sestra je ata, skritega na
                     vozu slame, odpeljala do Litije in od tam se je z vlakom odpeljal v Ljubljano.
                     Čez nekaj časa se je zaposlil kot delavec na železniški postaji. Sestra je
                     komajda odpeljala voz s skritim atom čez vrt, že so prišli partizani in
                     spraševali po njem. Mama jim je povedala napačno smer. Preiskali so hišo, hlev
                     in gospodarsko poslopje in vso nač stražili. Če ne bi bil ata takoj bežal, bi
                     ga partizani vzeli in ubili, pa nemško ofenzivo krivili. To je bilo 31. oktobra
                     1943. Prvega novembra so že prišli Nemci in nam niso nič hudega naredili. Malo
                     so se ustavili in šli naprej.</p>

                  <figure>
                     <graphic url="slike_z_71/z_71_20.png"/>
                     <head>Marija Mandelj</head>
                  </figure>
                  <p>Minče se je moral še naprej skrivati pred partizani. Veliko je pomagal
                     pogorelcem, ki so za silo obnavljali domove, kasneje se je do konca vojne za
                     nekaj mesecev pridružil domobrancem. Brat Francelj je bil sprva skrivač, nato
                     legist in končno domobranec. Ata mu je odsvetovel, da bi šel z ostalimi na
                     Turjak, zato se je skrival doma, potem pa se pridružil domobrancem in bil v
                     Ljubljani pri prometni milici. Najstarejšega Lojza so Italijani poslali v
                     Padovo v internacijo, ker so ga ovadili partizani. V Slovenijo se je vrnil šele
                     leta 1958.</p>
                  <p>Mnogi partizani pa so še po vojni ostali zelo slabi. Naša mama so po vojni
                     prosili daljnega sorodnika, partizanskega majorja, za brata Francija, ker ga ni
                     bilo domov in so mama najprej mislili, da je kje zaprt. Pa ji je hladnokrvno
                     odgovoril: »V gozdu je še dosti prostora.«</p>
               </div>
               <div type="div3">
                  <head>»Niste vredni, da ostanete na našem osvobojenem ozemlju!«</head>
                  <p>V Zavezi ste že opisovali, kako so partizani 1944. iz Suhe krajine in Dolenjske
                     izganjali v Kočevje celotne družine z njihovih domov. Bilo jih je zelo veliko.
                     Samo iz naše okolice, kolikor vem jaz, je bilo izgnanih sedemnajst družin z
                     dojenčki in starčki vred.</p>
                  <p>Potem, ko je ata zbežal v Ljubljano, smo ga zelo pogrešali. Naš ata Jože
                     Mandelj (1895) in mama Terezija roj. Žitnik (1888) sta bila zelo delavna in sta
                     nas že majhne otroke učila delati. Starši so nam privzgojili pridnost in
                     poštenost. Pri nas se ni lagalo, ni se kradlo. Ata je bil moder in podjeten
                     gospodar. Imeli smo dva konja in prevažal je les, daleč naokoli pa je slovel
                     kot zdravilec živine, ker je to znanje dobil od svojega očeta. Imeli smo
                     srednje veliko kmetijo in poleg dveh konj še junce, krave, pujske, pa zajce in
                     kokoši. Težko si predstavljate, kakšno breme je bilo delo na taki kmetiji brez
                     očeta in treh bratov. Doma smo ostali le mama, starejša sestra Rezka (1921),
                     jaz in dvanajstletni brat Ciril (1932). Zadnje leto vojne smo imeli v kašči 90
                     mernikov pšenice. Ta, ki nam je moral voziti v mlin v Žužemberk, je rekel mami,
                     da še nikoli ni videl v kašči toliko pšenice in tako lepe. Imeli smo dobre
                     njive in pomladi smo bogato pognojili. Pšenico smo želi in otepali ročno, vsak
                     snop posebej in otroci smo morali na požeti njivi pobrati vsak klas. Tako so
                     mama rekli, da bomo imeli kaj jesti mi, ata in bratje, ko se bodo vrnili domov.
                     Toda večino moke so zvozili v Bazo 20 v kočevske gozdove za partizane. Doma pa
                     lačni in brez vsega.</p>
                  <p>6. septembra 1944 leta smo izkopavali krompir na njivi: mama, najstarejša
                     sestra, triindvajsetletna Rezka, jaz in najmlajši brat, dvanajstletni Ciril. Ob
                     pol enih se na robu njive pojavi partizan. Zavpije: »Domov!« Mama so nam rekli:
                     »Kar delajte naprej! Grem sama. Morda jim bo treba kaj skuhati ali kaj dati.
                     Bom že prišla nazaj." Partizan še enkrat zavpije: »Vsi domov!« In že je puško
                     držal za strel. Odšli smo še mi trije, partizan pa za nami s puško v roki. Nek
                     drug partizan je stražil z mitraljezom na sosednji njivi. Ali so se bali, da
                     bomo zbežali? Mama, dve dekleti in otrok? Ko pridemo domov, je nekaj partizanov
                     že vdrlo v našo hišo in so kradli. Eden je na ognjišču cvrl jajca, naša seveda.
                     Partizan, ki nas je prišel iskat na njivo, reče mami: »Deset minut časa vam
                     dam, da vzamete kakšno stvar s seboj, potem morate vsi z nami!« Mama so rekli:
                     »Mi nismo nikomur nič naredili, kar je bilo treba dajati, smo dali, še več kot
                     drugi v vasi. To je moja rojstna hiša in ne gremo nikamor!« In se usedejo za
                     mizo in pričnejo jokati. Mi trije otroci smo stali zraven mame in vsi jokali.
                     Kam nas bodo odpeljali, niso hoteli povedati.</p>
                  <p>Partizani nas naženejo ven in nič nismo vzeli s seboj, ker smo tisti čas
                     jokali. Iz naše vasi so izgnali še eno družino s šetimi otroki, najmlajši je
                     imeli dve leti, stara mama šestinsedemdeset let. Potem nas ženejo čez most na
                     Krki v Veliko Globoko. Tam se nam pridružta še Damjanova mama in hčerka.</p>

                  <figure>
                     <graphic url="slike_z_71/z_71_21.png"/>
                     <head>Ata Jože in mama Terezija Mandelj</head>
                  </figure>
                  <p>Hodili smo do večera in prišli do Ratejca. Vas je bila v gozdu. Nagnali so nas
                     na senik. Napravili smo si prostor med snopi prosa in polegli na gola tla.
                     Partizani so zaukazali: »Vsi tiho! Samo otroci lahko jokajo.« Potem so se
                     zanimali:» Kje so punce?« Mama mu je odgovorila: »Tu so sami otroci,« in skrbno
                     prekrila s senom postavno sestro Francko. Zunaj so partizani kurili ogenj in se
                     zabavali. Večkrat nas je kdo prišel nadzorovat in svetil po nas z baterijo.</p>
                  <p>Naslednji dan zjutraj so prignali še druge izgnance, ki so jih vzeli zvečer. Ti
                     reveži so hodili celo noč, bile so skoraj same žene, otroci in starček, ki je
                     bil tudi vojak v prvi svetovni vojni kot moj oče.</p>
                  <p>Iz Ratejca so nas vse skupaj gnali oboroženi partizani kar po celem skozi hosto
                     do ceste, ki pelje do Poloma in dalje v Kočevje. Tam so se od nas 'poslovili'
                     in politkomisar nam je naredil 'govor'. Pravzaprav je bilo zmerjanje po
                     partizansko, z vsemi psovkami in klevetami, pa ne bom tega pisala. Pozabila pa
                     tudi ne. Rekli so nam, da moramo v Kočevje: »Niste vredni, da bi bili na
                     osvobojenem ozemlju. Pojdite v Kočevje k svojim belčkom. Če priženete k nam
                     svoje može, očete, brate, se lahko vrnete domov. Če pa se vrne kdo od vas sam,
                     bo ustreljen.«</p>
                  <p>Kakšen strah smo imeli, da bodo za nami streljali! Kaj pa, če nas partizani
                     pričakajo v kočevskih gozdovih in vse pobijejo? Oba dneva smo samo molili. Še
                     danes slišim starčka, ki je rekel ženi: »Mici, moli, morda smo samo še pol ure
                     živi!« Vso pot smo molili ali molčali. Nič pogovarjali. Med potjo je bilo treba
                     otroke nositi. Bili smo lačni, žejni, žalostni, v strahu, ožuljenih nog, žulji
                     so se predrli, skoraj vsi smo šepali, na koncu smo samo še počasi lezli. Bili
                     smo brez nogavic, obuti v stare šolne. Spominjam se desetletnega dečka, ki je
                     na ramah nosil dve in pol letno punčko. Omagal je in jo stresel z ramen.
                     Obsedela je na tleh, ni še sama hodila, pa sem si jo naložila na rame, čeprav
                     sem na obe nogi šepala in mi je vsak korak povzročil novo bolečino. Neka mama
                     je hodila s culo prek ramen in mislila sem, da ima v njej hrano in cunje. Na
                     vsaki strani sta seji za krilo držala majhna otroka. Šele v Kočevju sem videla,
                     da je v culi nosila dojenčka, pa se vso pot ni oglasil.</p>
                  <p>Starček je rekel: »Ne vemo, kako daleč je še do Kočevja, morda bo že prej noč.
                     Tam bodo pa še oni streljali na nas, ker ne bodo vedeli, kdo smo.« V Kočevju so
                     bili Nemci in domobranci. Zato sta šla starček in še neka ženska naprej, da
                     bosta prišla v Kočevje še pred nočjo. Povedala bosta, da pridemo še mi. Odlomil
                     je palico in neka ženska je dala ruto, ki je bila najbolj bela, da bo tam mahal
                     pred stražarjem. Starček nam je še naročil: »Pazite, da koga ne izgubite!«
                     Otroci in matere smo ostali sami sredi kočevskih gozdov.</p>
                  <p>V poznih večernih urah smo prišepali do bodeče žične ograje pred Kočevjem. Tam
                     so nas pričakali s konjsko vprego in nas odpeljali v Kočevje. Pripeljali so nas
                     do neke hiše blizu cerkve. Domobranci so nam prinesli riž in žlice. Čeprav dva
                     dni nismo nič jedli in pili, smo le malo pojedli, več kot polovica hrane je
                     ostala. Preveč smo bili utrujeni in prestrašeni. Otroci smo polegli kar po
                     tleh, eden zraven drugega in zaspali kot ubiti.</p>
                  <p>Ob petih zjutraj je pričelo zvoniti v cerkvi, ker je bila ob šestih maša. Bil
                     je osmi september, mala maša. Mama so nas otroke zbudili, da gremo k sveti
                     maši, v zahvalo, da smo še živi. Bili smo oblečeni v delavne obleke, kot smo
                     jih imeli na njivi. Zakmašna obleka je ostala doma. Cerkev je bila še prazna.
                     Stisnili smo se v kot pod korom na ženski strani. Pogledovala sem mamo, sestro
                     in druge ljudi. Mama je bila tako žalostna, da se mi je ves čas smilila. Kmalu
                     so ljudje napolnili cerkev. Tudi Nemci in domobranci so prišli, vsi odkriti in
                     brez pušk. To se mi je zdelo nenavadno. Nobenih razlik ni bilo več med nami!
                     Med povzdigovanjem smo vsi pokleknili. V tišini se je zaslišal zvonček. Takrat
                     me je malo popustil strah: vojaki klečijo, vsa cerkev kleči in se je slišal
                     samo zvonček. Vedela sem, da se mi ta trenutek ni treba bati ničesar. Ker smo
                     bili slabo oblečeni, smo počakali, da so vsi odšli ven, mi smo odšli iz cerkve
                     zadnji. Spet smo bili prestrašeni. Pred cerkvijo smo morali vsi počakati. Potem
                     je imel župan Kočevja govor. Bil je Slovenec. Povedal je, da smo mi novi
                     izgnanci, ki smo prišli pozno prejšnji večer in da je med nami trimesečni
                     dojenček, tisti, ki je bil vso pot v culi, in šestinsedemdestletni starček.
                     Tukaj smo zato, ker imamo brate ali očete pri domobrancih ali pa ima kdo od
                     naših očetov večjo kmetijo. »Ničesar nimajo, samo obleko na sebi,« je rekel
                     okrog stoječim ljudem. »Zato prosim, da jim pomagate, kolikor kdo more. Tukaj
                     med nami so.« Vsi so nas pogledali, spet me je bilo strah, ker nismo imeli
                     zakmašne obleke. Starejša gospa pristopi k meni in mi da dve liri, imela je
                     solzne oči. Morda sta bili tisti dve liri vse, kar je imela. Takrat je škatlica
                     vžigalic stala pol lire.</p>

                  <figure>
                     <graphic url="slike_z_71/z_71_22.png"/>
                     <head>Domobranci – Prvi z leve stoji Minče</head>
                  </figure>
                  <p>Odšli smo v hišo, kjer smo ponoči spali. Malo pred poldnem je prišlo nekaj
                     ljudi. Eden je rekel: »Z menoj naj gresta jest dva.« Drugi je rekel, naj gredo
                     z njim trije ali štirje. Potem je mlad fant rekel: »Z menoj naj gre sedem
                     ljudi.« V družinah smo se držali skupaj in z njim nas je odšlo kar deset, mi
                     štirje in še ena družina.</p>
                  <p>Na dolgi mizi je bila velika skleda in sedem žlic. Zmolili smo očenaš in vsi so
                     pograbili žlice. Za nas tri ni bilo žlic, le gledali smo, kako hitijo drugi
                     jesti. Samo še pol sklede hrane je bilo: v kropu je plaval kakšen fižol in
                     košček krompirja. Pa pride gospodinja, vidi da trije otroci samo gledamo, nekaj
                     glasno zajamra in gre ven. Verjetno je mislila, da jih pride jest samo sedem.
                     Vrne se nazaj in prinese še tri žlice. Ena je bila tako velika kot majhna
                     zajemalka. Da jo ženski, ki je sedela zraven mene, ona pa naj mi da svojo
                     žlico. Toda, skleda je bila že prazna! Le še za nekaj žlic vode je bilo na dnu,
                     nobenega fižola ali koščka krompirja. Pa še tiste vode nam niso pustili, z nami
                     vred so hiteli zajemati. Takrat sem videla, da tudi med izgnanci ni prave
                     solidarnosti.</p>
                  <p>V Kočevju smo šli k nemškemu zdravniku, jaz zaradi ožuljenih, krvavih nog. Čez
                     nekaj časa smo odšli v Grosuplje. Ceste so bile prekopane in vozili smo se dva
                     dni. Sedela sem ob Nemcu, ki je imel ob sebi mitraljez, tudi domobranci so bili
                     vsi oboroženi. Počutila sem se varna, čeprav me je bilo pušk in streljanja zelo
                     strah. Prenočili smo v Pijavi Gorici. V Grosupljem so nas dali v gasilski dom,
                     spet smo spali kar po tleh, brez vsega. Čez nekaj dni so rekli, da moramo iz
                     doma ven. Če bo kje kakšen požar, bomo gasilcem samo v napoto.</p>
                  <p>Šli smo prenočevat v Koščakovo štalo. Tam smo bili kakšen mesec. Ker so iz
                     župnišča Nemci odšli, je bila ena soba prazna. Naj gremo mi tja, so rekli, da
                     ne bomo v štali. V sobi je bil pograd in nekaj slame. Šli smo spat na tisto
                     slamo in dobili uši. Kako smo bili obupani, lahko ve samo tisti, ki je to
                     doživel. Kako naj odpravimo uši, če pa nismo imeli nobenega sredstva za to.
                     Edina stvar je bil petrolej. Brata so ostrigli, medve s sestro in mama pa smo
                     imele dolge kite. Obleko in kombineže smo prekuhali.</p>
                  <p>Čez tri mesece so se Nemci vrnili v župnišče in pozimi 1945 smo morali iz
                     župnišča ven. Potem smo dobili prostorček v Finkovem mlinu. Bilo je tako mrzlo
                     in od vlage vlažno, da so bila cementna tla poledenela. Brat se je po njih
                     drsal.</p>
                  <p>Ko smo še živeli v Koščakovi stali, sva s sestro hodili pomagat ljudem pobirat
                     krompir z njive. Ko sva pobirali pri Rusovih, so na njivo pripeljali malico s
                     kočijo. Bilo nas je okrog trideset delavk in Rusovi hlapci. Spet je zame
                     zmanjkal kos kruha, ne enkrat, večkrat. Morda je katera od dninaric vzela dva
                     kosa. Krompir so izkopali strojno, domov so ga vozili več dni. Me smo ga
                     pobirale z rokami in greble po zemlji in kamenju, zato sem večkrat imela krvave
                     roke.</p>
                  <p>V Grosupljem sva z bratom Cirilom hodila v šolo. Eno uro na teden smo imeli še
                     nemščino. Za božič 1944 so slovenske učiteljice z učenci pripravljale božično
                     igrico. Učili so se cel mesec. Zadnji dan mi reče učiteljica: »Ti pa tudi pridi
                     gledat igrico.« – »Bom prišla, pa mama tudi in ata in sestra in brat,« sem ji
                     navdušeno povedala. »Ti pridi pol ure prej, boš nekaj pomagala,« mi še reče
                     učiteljica. Rekla sem ji: »Saj ne bom nič znala.« Vedela sem, da so se sošolci
                     učili cel mesec. Pa mi reče: »Saj ne bo treba nič govoriti.« – »Potem pa
                     pridem.«</p>
                  <p>Kako veliko presenečenje me je čakalo! Med vsemi učenkami na šoli so me
                     učiteljice izbrale za Marijo pri sveti družini. Bila sem zelo lepa. Oblekle so
                     me v belo obleko, razpustile kite in počesale razpuščene lase. Pa so se
                     pokazala ušesa, krastova od petroleja zaradi uši v laseh. Čez glavo so mi dale
                     modro ogrinjalo, v roke pa dojenčka, tržaško celuloidno punčko, ki gleda. Na
                     odru je bilo malo slame in klečala sem zraven. Začela so me boleti kolena, da
                     sem vsa drgetala, tudi od strahu, ali bom vzdržala do konca predstave, ali bom
                     morda storila kaj narobe? Učiteljica pa je tako dolgo urejevala mene in
                     Jezuščka! Potem pa reče: »Takole bodi, dokler ne pridem k tebi.« Sprostila sem
                     se ob pogledu na dekle, ki je igralo sv. Jožefa in so ji privezovali brado.
                     Tako je bila smešna, da sem se morala nasmehniti. Po predstavi mi je učiteljica
                     rekla, da me je takrat sploh prvikrat videla nasmejati. Ko so prižgali
                     reflektorje, so me naenkrat nehala boleti kolena, lahko bi klečala še celo noč.
                     Strah je naenkrat minil.</p>

                  <figure>
                     <graphic url="slike_z_71/z_71_23.png"/>
                     <head>Domobranec Francelj Mandelj</head>
                  </figure>
                  <p>Ljudje v dvorani Sokolskega doma so bili natrpani kot vžigalice v škatlici.
                     Bili so Grosupeljčani, begunci, Nemci, domobranci in tisti, ki so hodili v
                     domobransko postojanko čez noč, ker je bilo doma prenevarno. Moj oče so tudi
                     prišli, ker so takrat večkrat prišli iz Ljubljane in nam pomagali pri kmečkem
                     delu. Povedal nam je, da je imel med predstavo nemški vojak solzne oči.
                     Domnevali so, da je morda doma imel družino, on pa je bil daleč od doma na
                     božični večer. Mama so po igri ves čas molčali.</p>

                  <figure>
                     <graphic url="slike_z_71/z_71_24.png"/>
                     <head>Sestri Marija (levo) in Rezka</head>
                  </figure>
                  <p>Naš ata so nas vedno bodrili: »Molimo, ker smo vsaj živi.« Rekli so: »Oče Job,
                     svetopisemski mož, je bil ob vse: ob lepe hčere, sinove in ob vse premoženje.
                     In je vztrajal kljub satanovim skušnjavam; ni zatajil Boga, ampak je govoril:
                     Bog je dal, Bog je vzel, češčeno bodi njegovo ime.« V ata smo imeli zaupanje.
                     Verjeli smo mu, kar je rekel.</p>
                  <p>V Grosupljem so nam kasneje dali karte za živež. Pa ga je bilo tako malo, da ga
                     je čez pol meseca zmanjkalo, kljub temu da so starši z njim zelo varčevali.</p>
                  <p>Spomladi 1945 nam je mamina sestrična odstopila hišico na Muljavi. Zdaj smo
                     bili blizu našega doma, le nekaj kilometrov proč. Večkrat smo šli peš domov po
                     kako kmečko orodje. Konec maja 1945 nam je ena od terenk ali afežejevk rekla,
                     da se smemo vrniti domov. Šli smo. Toda doma je bilo vse pokradeno, šipe v
                     oknih razbite, vrata polomljena. Kmečko orodje so vse pokradli. Česar niso
                     vzeli partizani, so vzeli največ sosedje in terenci. Vsejali smo koruzo, pa je
                     nismo imeli s čim okopati. Mama so mi rekli: »Pojdi prosit k sosedovim, če
                     posodijo motiko. Soseda je bila terenka. Rekla je sinu, mojemu nekdanjemu
                     sošolcu Ivanu, naj mi prinese motiko. Prinesel jo je, pa mu reče: »Ne te, pojdi
                     po drugo.« Ni hotel iti. Pa reče meni: »Zvečer jo moraš prinesti nazaj!« –
                     »Bom,« sem ji rekla in sem šla. Moja mama so vzeli v roke motiko in rekli: »To
                     je moja motika!« A zvečer sem jo nesla nazaj, tako smo se jih bali.</p>
                  <p>Drugi dan mi mama rečejo: »Pojdi še enkrat prosit in reci, da nismo vsega
                     okopali. « Zdaj je šla soseda sama po motiko in prinesla njihovo, tako
                     izrabljeno kot plevka. Še večkrat sem šla prosit, ali motike naše mame niso
                     nikoli več posodili. Danes sosedovih ni več na svetu.</p>
                  <p>Kaj je z brati, nismo vedeli. Po vojni so očeta zaprli v Novo mesto. Po nekaj
                     tednih so ga spustili skupaj s sosedom, ki je imel sina domobranca. Komaj sta
                     se privlekla peš domov, trideset kilometrov daleč. Hodila sta po skritih poteh,
                     ker bi ju lahko ubili, kot se je to zgodilo mnogim, ki so jih spustili. Ata so
                     razlastili in mu odvzeli volilno pravico. Leta 1946 so naredili prošnjo, da bi
                     dobili posestvo nazaj. Prepisali so na nas otroke, gozda pa ne. Ata ni nič
                     dobil.</p>
                  <p>Francelj je končal v Kočevskem rogu, Lojza je šel ata leta 1955 iskat v Padovo,
                     ker je bil zaradi posledic Gonarsa tako bolan, da ni mogel sam na pot in je po
                     nekaj letih umrl. Mama in ata nista mogla preboleti, da ne bosta mogla nikoli
                     pokopati svojega sina Francija. Spominjam se, kolikokrat je ata jokal na grobu
                     najstarejšega sina, ki je 1938 petnajstleten umrl zaradi pljučnice. 'Za njega
                     vsaj vem, da je tukaj pokopan, za Francija pa ne bom nikoli vedel.' Tudi jaz
                     sem jokala, pa sem se obračala vstran, da ne bi ata videl mojih solza in bil še
                     bolj žalosten.</p>
                  <p>Do nas se je slišalo bobnenje, ko so minirali v Kočevskem rogu jame s trupli.
                     Ljudje so sprva mislili: 'Najbrž delajo ceste.' Toda takoj zatem se je pričelo
                     skrivaj šepetati, da pobijajo domobrance. Nekaj jih je namreč ušlo z vlaka, ko
                     je v klanec proti Čušperku vlakovodja zaprl paro in upočasnil vlak. Eden od
                     njih je bil Tone Tekavc, doma blizu Muljave. Domačijo so imeli na samem in se
                     je osem let skrival doma, ne ga bi ga kdo izdal. Nekaj pa se jih je rešilo celo
                     iz jame, kot npr. Milan Zajec iz Velikega Gabra, pet njegovih bratov pa je
                     končalo v jami. Rešil se je tudi Franc Kozina, doma blizu Ribnice. Taki so
                     povedali in kot blisk se je po vsej Dolenjski in Suhi krajini razvedelo, kaj se
                     dogaja v kočevskih gozdovih.</p>
                  <p>Minče se je čez čas po skrivnih poteh vrnil iz Teharij, ker je bil kot
                     mladoleten izpuščen. Zvedel je, da med potjo pobijajo. Nazadnje se je skrival
                     pri sorodnikih na senu in mama je zvedela zanj. Šla je ponj in že na dvorišču
                     glasno spraševala: »Kje je moj sin?« Minče mi je kasneje povedal, da so bile to
                     najlepše besede, ki jih je v življenju slišal. Čez leta mi je povedal kakšno
                     malenkost o svojem prestanem trpljenju in mučenju vodilnih domobrancev na
                     Teharjah. Takrat se mu je obraz tako grozno spremenil, postal je čisto
                     drugačen, da si ga sama nikoli nisem upala ničesar spraševati.</p>
                  <p>Nekaj pa je bilo dobrih ljudi. Atova sestra nam je dala majhno kravo, da smo
                     imeli vsaj mleko doma. Po vojni nam niso dali kart za živež. Bili smo kot
                     plevel, ki ga je treba uničiti. Popisali so vojno škodo, a dobili nismo nič.
                     Prvo službo sem dobila šele 1958 leta v mlekarni v Ivančni Gorici.</p>

                  <figure>
                     <graphic url="slike_z_71/z_71_25.png"/>
                     <head>Leto 1947 – Z desne Minče, Marija, ata, mama, Ciril z ženo</head>
                  </figure>
                  <p>Vse to sem napisala, kot se spominjam iz otroških let pred 64 leti. Zame so ti
                     spomini še danes zelo živi. Če bi živele še tiste matere, s katerimi smo bili
                     skupaj izgnani, bi vedele povedati več. Hvala Bogu in vam vsem, da pišete o
                     zamolčani resnici.</p>
                  <p>Pa še nekaj bom povedala. Naša družina se je leta 1925 ali 1926 posvetila Srcu
                     Jezusovemu kot vsa fara. Ata je kupil sliki Marijinega in Jezusovega Srca. Mama
                     so takrat zelo zboleli in zaobljubili so se, da bodo postavili znamenje s kipom
                     Marijinega Srca, če bodo ozdraveli. Tako se je tudi zgodilo. Ko smo se vrnili
                     iz izgnanstva v Kočevju in je bilo vse pokradeno in razbito, je v kotu hiše
                     visel le križ in ob njem sliki Jezusovega in Marijinega Srca. Vedeli smo: njuna
                     ljubezen nas je pripeljala domov. Pričeli smo živeti na novo, čeprav je bilo
                     vse drugače kot pred vojno. Drugačni smo bili tudi mi.</p>

                  <figure>
                     <graphic url="slike_z_71/z_71_26.png"/>
                     <head>Oče v pogovora z nekim turistom</head>
                  </figure>
               </div>
            </div>
            <div type="div2">
               <head>Prvo srečanje s tujstvom tujine</head>
               <docAuthor>Tone Podržaj</docAuthor>
               <div type="div3">
                  <p>Naša družina je bežala pred partizani z doma na Čušperku pri Grosupljem v
                     soboto, 5. maja leta 1945. Bežali smo brez posebnega pripravljanja. Na sam ta
                     dan smo še delali na polju, na njivah, imenovanih V policah. Ko sva prišla
                     okrog četrte ure s sestro Micko domov, sva razložila voz. Na njem sva imela
                     nekaj orodja – to je brano in motike. To orodje sva takoj zložila in spravila
                     pod streho. Takoj po tem pride ata iz hiše in pove, da naj hitro pripravimo
                     voz, ker moramo iti od doma – bežati. Bližal se je konec druge svetovne vojne
                     in vse vojaštvo je začelo odhajati. Nemška in tudi domobranska vojska. Bližala
                     se je naglo partizanska Titova vojska in zaradi tega je sledila ta nagla
                     odločitev – iti od doma v tujino preko naše slovenske meje.</p>
                  <p>Bežala je cela družina. To je naš ata, rojen 1895, naša bolna mama, rojena
                     1888, sestre Micka, rojena 1920, Ančka, rojena 1921, in Angelca, rojena 1934,
                     in jaz, Tone, ki sem bil rojen leta 1930. Z nami so bežali še gospa Angela
                     Mohar, žena mojega bratranca, in gospod Anton Potokar, zraven pa še gospod
                     Drobnič iz Slivnice. Ti trije so se nam pridružili že na poti v Grosuplje.</p>
                  <p>Naša vprežna živina je bila bolj skromna. Imeli smo le enega vola in enega
                     mladega konja, ki nam ga je posodil neki kmet s Krke. Ta vprežna živina nam je
                     služila za domača dela in končno je tudi šla z nami na dolgo pot preko Ljubelja
                     na Koroško v Celovec.</p>
                  <p>Največja skrb nas je obšla, ko smo morali vzeti s seboj na pot našo bolno mamo.
                     Pripravili smo skromno ležišče na lojtrnem vozu in jo naložili. S seboj pa smo
                     vzeli le nekaj malega, najbolj potrebnega. Vseh stvari se nismo mogli spomniti
                     in ocenili bi lahko, da smo šli praznih rok. Glavna naša skrb je bila, da si
                     rešimo življenje.</p>
                  <p>Ko je bila ura že preko šestih popoldan, smo imeli na vozu našo mamo in nekaj
                     malenkosti za na pot. Preden smo pognali živino in krenili z vozom, je stopil
                     ata pred vprežno živino, naredil z bičem (gajžlo) na tleh znamenje križa in
                     izgovoril besede: »Sveti križ božji!«.</p>
                  <p>Tako smo odrinili od doma. Med potjo so nas nekateri ljudje gledali in
                     opazovali. Kakšne so bile misli teh ljudi, sovaščanov, in kaj so nam želeli za
                     na pot, ne vem. Prepričan pa sem bil, da so bili zelo različnega mnenja. Vse to
                     sem opazoval, ko sem šel spredaj z volom in konjem že skozi vas Račno. Tako smo
                     se ata, Micka, Ančka, Angelca in jaz poslavljali od rojstnega kraja. Mimogrede
                     smo gledali na griček Kopanj in se v duhu priporočali kopanjski Materi božji za
                     srečno pot. Ne bom pozabil trenutka, ko smo šli mimo Kopinove (Palčarjeve) hiše
                     v Veliki Račni. Kopinov ata nas je videl in je vprašal mojega ata: »Lojze, ali
                     bežiš?« Ata je odgovoril: »Tako je, bežim, saj je tudi sveti Jožef bežal s
                     svojo družino!« Potem smo nadaljevali pot do Grosuplja. Tam smo se ustavili pri
                     Bedenčičevih in bili tam čez noč. Drugi dan zjutraj, 6. maja, smo nadaljevali
                     pot do Ljubljane. Ko smo prišli v Ljubljano, smo ustavili na dvorišču neke
                     gostilne na Dolenjski cesti. Ne vem več, kako se je imenovala. Tam smo se
                     ustavili predvsem iz razloga, kaj bo z našo bolno mamo. Ata je dobil nekega
                     zdravnika, ki je bolno mamo pregledal. Rekel je in nam svetoval: »Ne vozite je
                     nikamor, ker je težko bolna in vam lahko vsak trenutek umre!« Zaradi tega smo
                     morali pustiti drago mamo v Ljubljani pri sorodnikih. To slovo je bilo težko in
                     nepozabno. Ko smo to opravili, smo nadaljevali pot skozi Ljubljano proti
                     Šentvidu in Gorenjski. Omeniti moram, da so bili ti dnevi, ko smo bili na poti
                     v begunstvo, neznosni. To je izgledalo kot sodni dan. Na cestah je bilo vse
                     polno ljudi vseh vrst – civilistov in vojaštva. Obrazi teh ljudi so bili
                     žalostni in zaskrbljeni.</p>
                  <p>Ko smo prišli v Šentvid nad Ljubljano, smo opazili, kako se begunci vračajo
                     nazaj. Na meji na bloku je bila nemška straža in vsakega, ki je prišel do
                     straže, je ta enostavno zavrnila in moral je iti nazaj proti Ljubljani. Ko smo
                     to videli, smo jih vprašali, zakaj gredo nazaj in odgovorili so nam, da Nemci
                     ne pustijo naprej. Neki begunec – po njegovi govorici sem ugotovil, da je moral
                     biti Ribničan, je rekel: »Ne hodite gori, boste že videli, kaj je tam!« Naš ata
                     pa je rekel: »Naj bo, kar hoče! Mi gremo naprej!«</p>
                  <p>Ko smo končno tudi mi prišli do bloka na meji in nemške straže, je stražar
                     zavpil: »Halt, Ausweis bitte!« Ata se je hitro znašel – segel je v žep po
                     denarnico in vzel ven neki papir. Stražar pogleda tisti papir, ki naj bi bil
                     dovoljenje za prekoračitev meje in reče: »Gut«, odprl je ograjo z bodečo žico
                     in smo tako nadaljevali pot proti Gorenjski sami, saj je stražar za nami spet
                     zaprl tisto ograjo in so se vsi drugi morali vračati nazaj proti Ljubljani,
                     kakor smo videli. Koliko časa je še bila zaprta meja, ne vem, vsekakor je pa
                     zanimivo, kaj je bil tisti papir, ki ga je ata pokazal in nemški stražar
                     pogledal. Kot smo ugotovili, je bilo le dovoljenje, da se pelješ z vlakom iz
                     Ljubljane v Čušperk. Papir pa je imel žig s kljukastim križem in to je imelo
                     veljavo. Verjetno tisti stražar ni bil pravi Nemec – moral je biti kake druge
                     narodnosti – in je slabo znal nemško. Zanj je vse pomenil pravi nemški žig s
                     kljukastim križem.</p>
                  <p>Nadaljevali smo pot proti Gorenjski. Prišli smo do vasi Mavčiče. Ustavili smo
                     se na Drakslerjevi domačiji in tam prenočili. Drakslerjevi so bili zelo
                     prijazni, istočasno pa so bili tudi zelo zaskrbljeni in niso vedeli, kako bo
                     tudi z njimi. To je bilo dne 7. maja, ko smo odšli iz vasi Mavčiče in
                     nadaljevali pot skozi mesto Kranj do Tržiča. Tistega 7. maja je imel naš ata 50
                     let. Prenočili smo pod nekim skromnim nastrešjem. Zgodaj zjutraj 8. maja smo
                     nadaljevali težko pot po hudem klancu do Ljubelja in nato skozi predor na
                     koroško stran. Ta pot od Tržiča do predora je bila zelo težka zaradi hudega
                     klanca. Vol in konj sta bila zelo utrujena. Pomagali smo vleči voz: imeli smo s
                     seboj dolgo vrv, s katero smo pomagali vleči voz v klanec. Tudi drugi ljudje so
                     večkrat priskočili na pomoč, da smo tako prispeli do predora. Naš voz je bil
                     vedno počasnejši kot drugi, saj so drugi imeli boljšo vprežno živino, to je
                     konje. Prehitevali so nas in še posebej tovornjaki z vojaštvom. Vedno smo
                     morali voziti po skrajni desni strani, čisto pri kraju ceste. Še posebej je
                     bila težavna pot skozi predor. Cesta ni bila tlakovana, pač pa blatna in mokra
                     z velikimi lužami skozi cel predor. V predoru je bilo zelo temno – bilo je le
                     nekaj majhnih žarnic, ki pa niso dajale veliko svetlobe. V glavnem smo videli,
                     kakšna je notranjost predora le, ko so nas prehitevali tovornjaki in nam s
                     svojimi žarometi osvetlili predor. Končno smo prišli skozenj na koroško stran.
                     Po strmi poti – cesti navzdol smo previdno nadaljevali potovanje proti
                     Borovljam.</p>

                  <figure>
                     <graphic url="slike_z_71/z_71_27.png"/>
                     <head>Čušperk – Podržajeva domačija</head>
                  </figure>
                  <p>Žal nismo mogli priti daleč zaradi tako velikega prometa vojaških tovornjakov
                     in pešcev. Prenočiti smo morali ob cesti na nekem ovinku pod milim nebom do 9.
                     maja 1945.</p>
                  <p>Omeniti moram, da sta dotlej spremljala naš voz gospod Potokar in gospod
                     Drobnič s Slivnice. Zvezo z njima pa smo izgubili takoj, ko smo prišli skozi
                     predor na koroško stran. Oba sta imela namreč svoji kolesi in sta lahko šla
                     hitreje naprej. Prišla sta prej do Borovelj in mostu na Dravi, kjer so ju ujeli
                     partizani. Potem pa sta bila oba zaprta v Škofovih zavodih in sta tam veliko
                     pretrpela.</p>

                  <figure>
                     <graphic url="slike_z_71/z_71_28.png"/>
                     <head>Oče Alojzij Podržaj</head>
                  </figure>
                  <p>Ko smo nadaljevali pot proti Borovljam do dravskega mostu, je šla naša vožnja z
                     volom in konjem zelo počasi, ker ima cesta na koroški strani veliko klancev
                     navzdol in tudi navzgor. Zaradi veliko ovir na poti – vojaštva, vozil, beguncev
                     in splošnega nereda – ni bilo mogoče priti do dravskega mostu. Večerilo se je
                     že in spet smo šli z glavne ceste kakih 500 metrov vstran. Prišli smo do nekega
                     kmeta – vrtnarja. Bil je gospodar in koroški Nemec in nam je rade volje dal
                     streho za prenočitev v poslopju, kjer je imel poljedelske stroje, saj je videl,
                     da smo izgnanci. Bil je uvideven, a z njim govoriti kaj prida nismo mogli, saj
                     nismo znali jezika. Pri njem smo prenočevali do 11. maja zjutraj. Ta noč pa v
                     tem kraju ni bila nič kaj varna, saj se je kmalu potem začela borba med
                     partizani in domobranci. S partizani, ki so bili že na Koroškem, se je spopadel
                     Rupnikov bataljon. Domobranci so razbili partizansko zasedo.</p>
                  <p>Tako smo se 11. maja spet napotili proti dravskemu mostu. Po prihodu nazaj na
                     glavno cesto smo že srečali domobrance, ko pa smo z velikimi težavami zaradi
                     velikega prometa le prišli blizu dravskega mostu, smo pri tisti gostilni videli
                     veliko ljudi, pobitih od partizanov. Nas je skrbelo, kje sta gospod Anton
                     Potokar in gospod Drobnič, ki sta šla skupaj s kolesi naprej. Na tistem vrtu je
                     bilo več grobov. V njih so bili navadno po trije v eni jami. Zakopani so bili
                     čisto plitvo – mrtve je pokrivala le ped zemlje. Odkopali in pregledali smo več
                     grobov, a ugotovili smo, da tam ni bilo nobenega od teh dveh.</p>
                  <p>Dravski most so stražili Angleži. Prekoračili smo ga še isti dan in nadaljevali
                     pot proti Žihpolju. Tam smo naleteli na veliko angleške vojske, oborožene z
                     oklepnimi vozili. Razoroževali so vse: Nemce, domobrance, Hrvate in Srbe. Bil
                     je to žalosten trenutek. Angleže smo imeli za zaveznike, pa smo bili izdani.
                     Resnica je bila, da se je vse dogajalo, kakor so sklenili leta 1944 v Jalti
                     predsedniki treh velesil: Roosevelt, Churchill in Stalin. Po mojem so trgovali
                     s krvjo poštenih narodov.</p>
                  <p>Naše potovanje proti Vetrinju in Celovcu je bilo vse težje. Nič nismo vedeli in
                     šli smo mimo križišča, kjer je pot zavila proti Vetrinju, kjer so se zbirali
                     begunci. Na tistem križišču je stala angleška policija in usmerjala promet. Vse
                     gibanje na cesti v križišču je osvetljevala velika električna žarnica. Za
                     vetrinjsko taborišče bi bilo treba zaviti na levo, mi pa smo vozili vedno čisto
                     pri kraju desne strani ceste in tako smo zgrešili vetrinjsko taborišče. Šli smo
                     še kakšen kilometer naprej od tega križišča in nazadnje ustavili pred neko
                     hišo. Ata je rekel, da moramo zdaj nekaj ukreniti – bilo je 11. maja ob pol
                     polnoči. Ata je pozvonil pri tisti hiši, gospodar je vstal in vprašal, kaj
                     hočemo. Ata je najprej vprašal: »Können Sie slowenisch?« A je bil tam koroški
                     Slovenec in odgovoril je po slovensko. Bil je zelo prijazen. Povedali smo mu,
                     kakšen problem imamo: da imamo voz in družino in da rabimo prostor za
                     prenočitev do jutri. Takoj je ta gospodar odprl velika vrata na dvorišče in nam
                     dal prostor v poslopju za poljedelske stroje. Tudi ta gospodar je bil vrtnar.
                     Pri njem smo prespali do jutra 12. maja 1945. Zjutraj pa smo dobili nasvet od
                     dobrega koroškega Slovenca, kam naj se zatečemo. Dal nam je dve možnosti: ena
                     je bila v mestu Celovec – v Elizabetinem kloštru na Velikovški cesti št. 17.
                     Rekel nam je: »Ta samostan ima svojo bolnico in veliko kmetijo. Tam boste
                     gotovo dobili delo za toliko časa, da se stvari uredijo.« Druga možnost pa je
                     bila, da gremo naprej, izven Celovca. Ta gospod nam je razložil, kako pridemo
                     iz mesta po glavni cesti proti Šentvidu ob Glini. Na kilometru 5 te ceste je
                     treba zaviti levo z glavne ceste na manjšo pot, ki pelje v vas, kjer so večji
                     kmetje, in tam boste gotovo lahko dobili delo. Tako smo tudi storili in takoj
                     tam kakih 200 m stran je bil hrastov gozdiček z dobro senco. Tam smo se
                     ustavili, da smo se odpočili in napojili vola in konja. Ob tej poti je tekel
                     potoček z lepo, čisto in hladno vodo. Tisti dan, 12. maja 1945, je bil najbolj
                     vroč od vseh dni našega potovanja. Z roba gozdička, kjer smo se ustavili, se je
                     videla kak kilometer oddaljena vas. Ata je rekel: »Vi počakajte tukaj, jaz grem
                     naprej s kolesom v vas, da si malo ogledam, kako je v tisti vasi.«</p>
                  <p>Res je šel s kolesom v vas, si ogledal, kakšne so hiše, in tudi na splošno, da
                     bomo vedeli, kako se bo treba tam predstaviti. Mi, ki smo tam počivali, smo
                     gledali proti vasi. Ko smo videli, da se ata s kolesom vrača, smo bili veseli.
                     Pa žal, se ni bilo kaj veseliti. Gospa Angela Mohar, ki je hodila z nami, je
                     rekla: »Kar pojdimo naprej, atu naproti!« Ko pa smo ravnokar odpeljali iz
                     tistega gozdiča, se kar naenkrat pripeljejo trije partizani s prikolico. Takoj
                     so nas spoznali in vedeli, da smo begunci. Ustavili so se in rekli: »Aha, vi
                     ste pa 'ta beli'! Takoj obrnite, gremo na komando!« Partizani so imeli stražo
                     nekje na robu tiste vasi in so nas videli z daljnogledom. Bili so tako hitri,
                     da so ata, ki se je na kolesu vračal iz vasi, med potjo prehiteli in nas že
                     peljali od gozdička proti glavni cesti. Takrat se je pripeljal ata in se je
                     peljal kar mimo nas. Prepričan sem, da je bila v tem trenutku božja previdnost
                     in Marijino varstvo z nami. Ko smo čakali in vedeli, da se bo ata vsak hip
                     pripeljal do nas, smo bili vsi tiho. Nihče od nas se ni oglasil in spregovoril
                     z atom. Ata se je pripeljal do križišča in stopil v senco pod neki hrast,
                     obrnil je kolo navzgor, kot bi ga popravljal. Bil je previden in vedel je, če
                     se izda, ga bodo prijeli. Počakal je tam toliko časa, da je videl, kam nas
                     bosta partizana, oborožena z brzostrelkama, peljala. Ko pa je videl, da smo šli
                     proti Šentvidu ob Glini, je pa šel nazaj v Celovec. Ko se je pripeljal tja, je
                     potem povedal, je šel tja, kjer je bila največja cerkev. To pa je bila ravno
                     škofijska cerkev. Pozvonil je. Na vrata je prišel pater Odilo Gajšek. Ata je
                     tega gospoda poznal še iz Ljubljane. Ta ga je vprašal: »Gospod Podržaj, kaj pa
                     vi tukaj delate?« Ata je odgovoril: »Glejte, partizani so mi zaplenili voz z
                     živino in aretirali družino! Kaj bi se dalo storiti?« Pater Odilo je samo
                     rekel: »Dobro. Se gremo pritožit na angleško komando! Povedali bomo, da vam je
                     to naredila jugoslovanska vojska.« In sta šla. Tam je pater Odilo Gajšek
                     povedal, kaj se je zgodilo. Angleški oficir je na list napisal po angleško, da
                     je tukaj britansko ozemlje in da jugoslovanske čete nimajo pravice aretirati.
                     Papir je bil podpisan in na njem žig britanske armade. Ko je ata dobil ta papir
                     od Angležev po posredovanju patra Odila Gajška, se je vrnil nazaj po isti
                     cesti, ki pelje v Šentvid ob Glini.</p>

                  <figure>
                     <graphic url="slike_z_71/z_71_29.png"/>
                     <head>Mama Ana Podržaj 1888–1945</head>
                  </figure>
                  <p>Medtem sta nas partizana, oborožena z brzostrelkama, peljala že na partizansko
                     komando. Zanimivo je, da je bila ta prav pri božjepotni cerkvi Gospe Svete. Tam
                     so nas začeli zasliševati. Spraševali so nas, od kod smo in zakaj bežimo. Na ta
                     vprašanja nismo dali nobenega odgovora, a njim je bilo vseeno jasno, da smo »ta
                     beli« in da se umikamo pred partizani. Zelo nas je skrbelo, kaj bodo z nami
                     naredili. Najprej so pregledali voz. Ker smo imeli tudi nekaj hrane za
                     domobrance, ki smo jo mimogrede naložili v Grosupljem, so nam vso hrano
                     pobrali, tako da je bil voz izpraznjen. Potem so se med seboj pogovarjali, a
                     nisem mogel slišati kaj. Zelo smo bili zaskrbljeni, kaj bo. Po izpraznjenju
                     voza in po končanem zasliševanju smo čakali, kaj bo. Bili smo v skrbeh, pa se
                     nam je približal še en partizan. Še on je začel spraševati: »Od kod ste pa vi?
                     Kje ste doma?« Povedal sem, da smo s Čušperka. Vprašal je: »Čigavi pa?« Povedal
                     sem, da smo Podržajevi. »A tako. Saj vašo hišo in vas poznam in sem že bil pri
                     vas.« Izkazalo se je, da je bil ta partizan po poklicu železničar, ki je
                     spremljal tovorne vlake na zavori. Kadar se je v Čušperku kaj več nakladalo na
                     vagone – hlode iz gozdov ali apno iz naših apnenic – so prišli ti železničarji
                     k nam na malico. Poznali so nas in so imeli o nas kar dobro mnenje. Očitno tudi
                     ta partizan, nekdanji železničar. Ko smo se še nekaj časa tako pogovarjali, je
                     potem rekel svojemu komandantu, da nas pozna in da nima smisla, da nas
                     zadržujejo. Rekel je še: »Domov pojdite, od koder ste prišli!«</p>
                  <p>Ko je to rekel, smo začutili olajšanje. Takoj za tem pa so nas izpustili in smo
                     spet šli nazaj po glavni cesti proti Celovcu. V tistem času pa se je ata že
                     vračal iz Celovca zopet po isti cesti proti Šentvidu ob Glini s tistim
                     papirjem, ki ga je dobil po posredovanju p. Gajška od Angležev. Zanimivo je
                     bilo, da smo se z atom zopet našli na istem križišču, kjer smo se razšli pri
                     kilometru 5. V tem trenutku, ko smo se spet srečali, smo se še bolj oddahnili.
                     Spet smo bili skupaj. Dolg teden je bil že za nami, poln velikih skrbi, a se je
                     hvala Bogu vse dobro končalo.</p>
                  <p>Zdaj smo tudi videli, da naše iskanje zavetišča po tej drugi možnosti, ki nam
                     jo je predlagal tisti koroški Slovenec, ni rodilo uspeha. Morali smo se vrniti
                     k tisti prvi, ki je bila v mestu Celovcu, torej Elisabethinenkloster,
                     Volktermarkter Strasse No. 17 – Velikovška c. 17, Celovec. Po vsem, kar se nam
                     je pripetilo, smo šli kar naravnost do tega samostana. Ko smo prišli tja, je
                     bilo okrog osme ure zvečer. Bil je še dan in imeli smo srečo, da so nas
                     sprejeli. Na vprašanja, ki so nam jih v samostanu postavili, je bilo treba
                     povedati, da smo pregnanci. Vse to je veljalo in je bilo res. V tem samostanu
                     smo kot begunci ostali od 12. maja 1945 do 5. februarja 1946. Dobili smo takoj
                     delo. Midva z atom sva delala na polju in na splošno vsa kmetijska dela, Ančka
                     in Angelca sta bili zaposleni v kuhinji, Micka pa je delala v pralnici. Tam se
                     je pralo perilo iz bolnice, ker je ta imela polno vojakov ranjencev. Takšno
                     delo smo opravljali ves čas našega bivanja v tem samostanu.</p>
                  <p>Približno v štirih dneh smo že dobili zvezo s taboriščem v Vetrinju, kjer so se
                     zbirali domobranci in tudi civilisti. V vetrinjskem taborišču je bilo tudi
                     težko. Vse je bilo na prostem pod milim nebom. Vsak si je moral pomagati, kakor
                     si je pač mogel. Ljudje so si napravili skromne šotore, delali so si strehe iz
                     smrekovega lubja. Bila je sreča, da so bile smreke prav takrat že muževne in so
                     se dale lupiti. Za preživetje je prišlo vse prav: stare odeje, celtne, stara
                     vojaška oprema. Ljudje so se znašli vsak po svojih zmožnostih in sposobnostih,
                     pa tudi pomagali so si med seboj. To je bilo, kar zadeva nastanitev. Bil je pa
                     tudi velik problem v zvezi s hrano. Pojedlo se je vse, kar se je moglo dobiti.
                     Tudi konje, mule ... V taborišče Vetrinj smo peljali tudi našega vola, s katerim
                     smo prišli na Koroško. V taborišču sem bil le en dan, takrat ko smo gnali
                     našega vola za begunce. Taboriščna hrana je bila zelo revna, vendar se je bilo
                     treba z njo zadovoljiti, to je predvsem s tistim, kar so nam dali Angleži.</p>
                  <p>V taborišču Vetrinj sta bila tudi moja brata kot domobranca. Z njima sem
                     govoril, njuna zgodba je bila približno enaka kot naša. Treba se je bilo
                     umakniti in oditi na tuje brez posebne priprave in načrta. Po vsem tem pa je
                     sledila še nezaslišana tragedija, ko so Angleži začeli vračati razoroženo
                     domobransko vojsko. Vsi smo mislili, da jih bodo odpeljali v Italijo in
                     preselili v taborišče tam. Tako so govorili Angleži, a vse to je bila laž,
                     odpeljali so jih nazaj v Slovenijo, v Titovino.</p>
                  <p>Sam sem prišel na obisk v Vetrinj na Svetega rešnjega telesa dan, ko so
                     odhajali zadnji transporti domobrancev. Moj brat Lojze je šel ravno na ta dan
                     in sva se poslovila. Rekel mi je, da jim ni jasno, če jih peljejo v Italijo,
                     vseeno pa se bo držal svoje čete in gre z njimi. Potem pa se je znašel na
                     Teharjah. Tam so domobranci morali prestati in pretrpeti nečloveško
                     poniževanje, lakoto, mučenje in smrt. Ko so odpeljali domobrance, so ostali
                     samo še civilisti z družinami. Tudi ti so bili v nevarnosti, da jih vrnejo v
                     Titovino. Da pa niso bili vrnjeni še civilisti z družinami, gre zasluga
                     zdravniku dr. Meršolu. Znal je angleško, ker je v Severni Ameriki študiral in
                     se je tako lahko pogovarjal s taboriščno oblastjo. Dr. Meršol je naredil vse,
                     kar je mogel, da niso bili vrnjeni v Titovino še civilisti.</p>
                  <p>Po vsem tem pa so začeli Angleži preseljevati še civilne begunce. Naselili so
                     jih po različnih krajih na Koroškem in Tirolskem. To so bili Spittal ob Dravi,
                     Šentvid ob Glini, Kellerberg, Peggez. Vsepovsod je bilo mogoče najti slovenske
                     begunce. Sam sem prišel v taborišče v Špitalu. Tam smo živeli v barakah. Bilo
                     je staro taborišče, zgrajeno med vojno in namenjeno za vojne ujetnike. Naša
                     družina je dobila stanovanje v baraki štev. 16, soba 1. Stanovali smo skupaj
                     ata, Micka, Ančka, Angelca in jaz. Postelje so bile trinadstropne, lesene,
                     zbite skupaj iz navadnih desk. Ležišče je bilo zelo preprosto – slamnjača, deke
                     in rjuhe. Ker ni bilo tudi drugih potrebnih stvari, smo laže prenašali tudi to.
                     Hrana je bila slaba in smo jo hodili iskat v skupno taboriščno kuhinjo; to se
                     je ponavljalo vsa leta našega bivanja v taborišču. Če si je kdo hotel hrano
                     kako izboljšati, si je bilo treba posebej pomagati. Midva z atom sva delala
                     košare (korbe), rete in rešeta. To se je dalo prodati ali zamenjati za hrano na
                     koroških kmetijah, npr. za moko in špeh. Tako smo si lahko večkrat skuhali
                     žgance. To pa je bil tudi ves priboljšek, ki smo si ga znali pridobiti. Kdor pa
                     ni poznal praktičnega domačega dela, se je moral zadovoljiti samo s taboriščno
                     hrano.</p>
                  <p>Ves material za košare in rete je bilo treba iskati izven taborišča, kjer je
                     rasla leščevina. Jaz sem hodil s kolesom po vitrnike. S teh leščevih palic je
                     bilo treba nadreti vitre, potem pa vsako vitro posebej očistiti in obrezah, da
                     je bila pripravljena in uporabna za pletenje. Poleg tega sem hodil v taboriščno
                     kmetijsko šolo. Napravil sem oba letnika in izdelal s prav dobro oceno. Ko je
                     bilo kmetijske šole konec, sem šel v obrtno šolo kovinarstva in tako sem ostal
                     pri kovinarstvu vse do danes. Kadar sem imel še kaj prostega časa, sem hodil
                     delat tudi na koroško kmetijo, ki je bila kakih tri kilometre stran od
                     taborišča. Tam pa se je bilo treba prilagoditi koroškim navadam. Orali smo z
                     volmi. Koroška vprega pa je taka, da voli ne vlečejo z jarmom, ampak rinejo z
                     glavo. To je tako, da lesen drog, pritrjen voloma na čelo, privezan z jermeni
                     za rogove, povezuje par volov, ki potem rineta, namesto da bi vlekla. Tako sem
                     že kar poznal koroško kmečko delo. Taboriščne oblasti so skrbele, da so bili
                     ljudje na katerikoli način zaposleni, kar je bilo dobro. Naša Angelca je tudi
                     hodila v gimnazijo in se pridno učila. Micka je dobila zaposlitev na koroških
                     kmetijah, Ančka pa je opravljala različna dela po taborišču.</p>
                  <p>Taboriščno življenje je bilo na splošno kar dobro organizirano. Med begunci je
                     bilo veliko izobražencev in sposobnih ljudi. Veliko je bilo duhovnikov,
                     profesorjev, zdravnikov in obrtnikov ter navadnih ljudi. Duhovniki so skrbeli
                     za versko življenje. Imeli smo dnevno svete maše v taboriščni kapeli ves čas
                     našega taboriščnega življenja. Za mladino so v tem verskem pogledu skrbeli
                     predvsem salezijanski duhovniki, ki so nas zbirali v taboriščnem mladinskem
                     domu. Profesorji in učitelji so skrbeli za šolstvo in so svoje delo posvetili
                     mladini. Prav tako je bilo poskrbljeno za kulturno življenje. V taboriščni
                     gledališki dvorani so se pripravljale igre in koncerti. Imeli smo tudi skavtsko
                     organizacijo in jaz sem tudi njen član. Razvito smo imeli tudi športno
                     življenje, npr. nogomet, odbojka ... a pri tem nisem mogel veliko sodelovati
                     zaradi moje leve noge, ki me je vedno bolela.</p>
                  <p>Tako sem nekako in do neke mere priklical v spomin doživetja od 5. maja 1945,
                     ko smo šli od doma kot begunci v tujino, do zadnjega dne bivanja v taborišču
                     Spittal ob Dravi na Koroškem, do 1. januarja 1949, ko smo šli iz tega taborišča
                     in nas z vlakom odpeljali do Torina v Italiji, kjer smo čakali do 17. januarja
                     1949, ko je bil ravno moj god. Iz Torina smo se odpeljali v Genovo. Tam smo se
                     vkrcali na staro vojaško ladjo Villard H. Holbrook, ki nas je odpeljala v
                     Argentino. Prišli smo prav v Buenos Aires 5. februarja 1949.</p>
                  <p>Tudi za čas našega bivanja v Argentini bi bilo dobro zbrati in napisati
                     spomine, da bi se vedelo, kako je tam potekalo naše življenje.</p>
                  <byline>11. julij 2008</byline>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Nedelja</head>
               <docAuthor>France Papež</docAuthor>
               <div type="div3">
                  <lg>
                     <l>Nedelja v tem svetu – </l>
                     <l>kako me spominjaš na čas nekdanjih</l>
                     <l>slovenskih nedelj!</l>
                     <l>Potovale so preko zrelih polj</l>
                     <l>in naših domov,</l>
                     <l>nabirale rože ob cesti</l>
                     <l>in tiho pozdravile samotno razpelo.</l>
                     <l>Nebo je žarelo</l>
                     <l>v pričakovanju neminljive svetlobe.</l>
                     <l>Grem preko tistih nedelj,</l>
                     <l>da lahko vzdržim</l>
                     <l>v tem zdanjem in zemeljskem – </l>
                     <l>vračam se</l>
                     <l>in kako mi je drag spomin miru, </l>
                     <l>ki je ostal iz onih nemirnih dni.</l>
                  </lg>

                  <figure>
                     <graphic url="slike_z_71/z_71_30.png"/>
                     <head>Čas nekdanjih slovenskih nedelj <name type="author">Fran
                        Krašovec</name></head>
                  </figure>
               </div>
            </div>
            <div type="div2">
               <head>Božična pridiga nadškofa Thomasa Becketa</head>
               <docAuthor>T. S. Eliot</docAuthor>
               <div type="div3" subtype="intro">
                  <p>V tridesetih letih preteklega stoletja je angleški nobelovec in eden
                     najpomembnejših pesniških glasov moderne Evrope Thomas Stearns Eliot za neki
                     festival napisal dramo o mučeništvu canterburyjskega nadškofa Thomasa Becketa z
                     naslovom <emph>Umor v katedrali</emph>. Becketova smrt je bila posledica
                     njegovega vztrajanja na pravicah Cerkve nasproti kralju Henriku II., ki mu je
                     nekoč služil kot kancler. Štiri dni po tej pridigi, ki jo je imel na Sveti dan
                     leta 1170, so prišli štirje plemiči in ga umorili pred oltarjem, od koder je
                     govoril. Bralcev Zaveze ni treba spominjati na to, da imajo utemeljene razloge,
                     da to besedilo dobro preberejo. Za dobro branje pa velja pravilo: enkrat ni
                     nobenkrat.</p>
                  <p>»Slava Bogu na višavah in na zemlji mir ljudem, ki so Bogu po volji.«</p>
                  <p>Štirinajsta vrstica drugega poglavja iz evangelija po sv. Luku.</p>
               </div>
               <div type="div3">
                  <p>V imenu Očeta in Sina in Svetega Duha. Amen.</p>
                  <p>Dragi otroci Božji. Moj nagovor to božično jutro bo zelo kratek. Želim le, da
                     bi v svojih srcih premišljali globok pomen in skrivnost naših božičnih maš.
                     Kadarkoli darujemo mašo, ponovimo trpljenje in smrt našega Gospoda, na božični
                     dan pa praznujemo njegovo rojstvo. Tako se veselimo njegovega prihoda v
                     odrešitev ljudi in obenem darujemo Bogu njegovo telo in kri kot žrtev v
                     zadoščenje za grehe sveta. Prav v tej minuli noči se je pastirjem v Betlehemu
                     prikazala množica nebeških trum, pojoč »Slava Bogu na višavah in na zemlji mir
                     ljudem, ki so Bogu po volji«; prav tokrat v vsem letu praznujemo rojstvo našega
                     Gospoda in njegovo trpljenje in smrt na križu. Preljubi! V očeh sveta je to
                     nekaj nenavadnega. Kdo na svetu se bo iz istega vzroka hkrati žalostil in
                     veselil? Ali bo namreč veselje podleglo žalosti ali pa se bo žalost umaknila
                     pred veseljem. Samo v tej naši krščanski skrivnosti se moremo hkrati veseliti
                     in žalostih. Premislite za trenutek pomen besede »mir«. Ali se vam ne zdi
                     čudno, da so angeli oznanili mir, ko se je svet vendar nenehoma vojskoval in
                     trepetal v strahu pred vojskami? Ali mislite, da je bil angelski glas zmoten in
                     da je bila obljuba goljufija in prevara?</p>
                  <p>Glejte, kako je naš Gospod govoril o miru. Svojim učencem je dejal: »Mir vam
                     zapustim, svoj mir vam dam.« Ali je mislil mir kakor mi: angleško kraljestvo v
                     miru s svojimi sosedi, plemiči v miru s kraljem, posestnik, ki mirno prešteva
                     svoj dohodek pri pometenem ognjišču, z najboljšim vinom na mizi za prijatelja,
                     in žena, ki prepeva z otroki? Tisti možje, njegovi učenci, niso poznali tega;
                     odšli so na daljno potovanje, trpeli na kopnem in na morju, bili mučeni,
                     zaprti, razočarani in umrli mučeniške smrti. Kaj je torej hotel reči? Če
                     vprašate to, se spomnite, da je dejal: » ... ne kakor ga daje svet, ga vam jaz
                     dam.« Svojim učencem je dal mir, a ne mir, kakor ga svet daje.</p>

                  <figure>
                     <graphic url="slike_z_71/z_71_31.png"/>
                     <head>Umor Thomasa Becketa v canterburyjski katedrali – Rokopis iz leta
                        1200</head>
                  </figure>
                  <p>Preudarite še to, na kar niste verjetno nikdar pomislili. Na božič praznujemo
                     ne samo rojstvo in smrt našega Gospoda – naslednji dan praznujemo mučeništvo
                     njegovega prvega mučenca svetega Štefana. Mislite, da rojstvu Kristusovemu
                     sledi dan prvega mučenca slučajno? Nikakor. Prav kakor se hkrati veselimo in
                     žalujemo ob rojstvu in trpljenju našega Gospoda, tako se tudi – v manjši podobi
                     – veselimo in žalujemo ob smrti mučencev. Žalujemo, ker so trpeli zaradi grehov
                     sveta, veselimo se, ker je nova duša prišteta med nebeške svetnike v slavo
                     Božjo in v odrešenje ljudi.</p>
                  <p>Ljubi! Mučenca si ne predstavljamo samo kot dobrega kristjana, ki so ga ubili,
                     ker je bil kristjan – to bi bilo vredno samo obžalovanja. Ne mislimo o njem le
                     kot o dobrem kristjanu, ki je bil sprejet v družbo svetnikov – tega bi se bilo
                     le veseliti. Naše žalovanje in naše veselje pa nista, kot ju pozna svet.
                     Krščansko mučeništvo ni nikdar slučaj, kajti svetniki se ne delajo slučajno. Še
                     manj je krščansko mučeništvo posledica človekovega namena biti svetnik, kakor
                     se človek lahko hote ali načrtno postavi za vladarja. Mučeništvo je vedno dar
                     Božji iz ljubezni do ljudi, da bi jih posvaril in jih pripeljal nazaj na svoja
                     pota.</p>
                  <p>Nikdar ni namera človekova, kajti resnični mučenec postane orodje Božje, ki se
                     s svojo voljo prepusti Božji volji in ne želi zase ničesar, niti ne slave
                     mučeništva. Tako, kot na zemlji Cerkev hkrati žaluje in se veseli na način, ki
                     ga svet ne more razumeti, so tudi v nebesih svetniki tako povišani, ker so se
                     najbolj ponižali. Niso, kot jih mi vidimo – ampak so v luči Boga, od katerega
                     prejemajo svojo bit.</p>
                  <p>Danes sem vam govoril, dragi otroci Božji, o mučencih preteklosti in vas
                     prosim, da bi se spomnili posebno našega canterburyjskega mučenca, blaženega
                     nadškofa Elphega. Primerno je, da se na dan Kristusovega rojstva spominjamo,
                     kakšen je Mir, ki ga je prinesel. In ne upam, dragi, da vam bom še kdaj
                     pridigal, kajti mogoče je, da boste v kratkem dobili novega mučenca in najbrž
                     ne zadnjega. Obdržite v srcih te besede in mislite nanje ob svojem času. V
                     imenu Očeta in Sina in Svetega Duha. Amen.</p>
                  <p>(T. S. Eliot, Umor v katedrali, prevedel France Papež.)</p>
               </div>
            </div>
            <div type="div2">
               <head>V spomin Francetu Balantiču</head>
               <docAuthor>Jure Vombergar</docAuthor>
               <div type="div3">
                  <p>San Justo, 13. avgusta 1988</p>
                  <p>Govor ob 45-letnici smrti pesnika Franceta Balantiča</p>
                  <p>Predsednik odbora staršev šole Franceta Balantiča in režiser današnje
                     prireditve sta me naprosila, da ob tej priložnosti, ko proslavljate 45-letnico
                     smrti Franceta Balantiča, nekaj povem o njem.</p>
                  <p>Najprej sem si mislil, kaj naj bi jaz, ki nisem literat, govoril o pesniku, ki
                     ga sicer dobro poznam in cenim kot enega največjih naše literature; takoj nato
                     pa sem pomislil, da mi je vendar ta pesnik, na način kot bom povedal, bolj
                     blizu kot kak drug. Blizu po svoji življenjski usodi in celo, se boste čudili,
                     zelo blizu po mojih družinskih vezeh.</p>
                  <p>Svet je majhen, to že vemo, naš mali slovenski svet še posebno.</p>
                  <p>Moj tast, dr. Tine Debeljak, je bil tisti, ki je Balantiča odkril in bil njegov
                     mentor. Prvi je izdal zbirko njegovih pesmi in potem, ko je bil Balantič
                     prepovedano ime v Sloveniji, to zbirko znova izdal v emigraciji. Prvi je
                     kritično ocenil njegovo delo in mu dal veljavo, katero danes že nihče več ne
                     zanikuje, tudi v domovini ne.</p>
                  <p>Na to družinsko vez sta mislila gospoda, ki sta me povabila, da predavam,
                     menila tudi, da bom jaz imel najlažji dostop do gradiva o pesniku in nista se
                     zmotila. Debeljak bi bil seveda najbolj primeren, da danes stoji na tem mestu,
                     a kot veste, na žalost to ni več mogoče zaradi njegovih let.</p>
                  <p>A glejte, še drugi družinski spomini me povezujejo z Balantičem. Lahko povem to
                     zanimivost, da sem po svoji mami iz družine Benkovič, sosed družine Balantič na
                     robu mesta Kamnik. Le sadovnjak je vmes. Moja mati, moji strici in tete (po
                     domače Tomanovi) in Balantiči (po domače Joškovčevi) so bili prijatelji iz
                     otroških let in sošolci. Naneslo je celo, da je bil moj oče birmanski boter
                     Francetu Balantiču. Bolje rečeno, bil je namestnik botre, tete moje mame, Minke
                     Benkovič por. Senica, iz Domžal, znane dobrotnice, ki jo imajo še mnogi, tudi
                     med nami v Argentini, v najlepšem spominu.</p>
                  <p>Tako sta v mojem družinskem albumu dve fotografiji s Francetove birme, kjer na
                     vrtu pred Balantičevo hišo sedijo moji starši (takrat še neporočeni), birmanec
                     France, njegova sestra, botra Senica in še nekateri sorodniki. Res lep
                     spomin.</p>
                  <p>Ko sem pripravljal to predavanje in prebiral razno gradivo, sem zasledil še
                     mnoge, vsaj zame zanimive podatke, ki kažejo na prijateljske vezi med družinama
                     Benkovič in Balantič. Recimo tele:</p>
                  <p>- družina Balantičeve matere je tudi bila soseda Benkovičev;</p>
                  <p>- Balantičeva mati je bila kot dekle hišna pomočnica pri teti moje mame,
                     kasnejši birmanski botri;</p>
                  <p>- ko se je družina Balantič morala na hitro izseliti iz hiše, kjer so dotlej
                     živeli, so dobili začasno bivališče v bližnji hiši, last Senicovih.</p>
                  <p>In ko sem že pri teh družinskih asociacijah, naj omenim tudi to: France
                     Balantič je rad igral na odru, in sicer v gledaliških igrah, ki jih je
                     prirejalo kamniško dijaško počitniško društvo. Tako je igral tudi v igrah
                     mojega očeta. Moj oče je bil namreč zelo aktiven član omenjenega društva. Med
                     drugim je uredil za tiste čase kar luksuzen društveni zbornik »Na bregovih
                     Bistrice«, ki sem ga rad prebiral kot otrok. Da bi razumeli to očetovo
                     navdušenje nad kamniškim kulturnim življenjem, naj pripomnim, da je imel Joža
                     Vombergar (sicer po rodu iz Cerkelj), v Kamniku nevesto, Marjanco Benkovič,
                     kasneje mojo mamo.</p>
                  <p>Pa še to: duhovni vodja kamniškega društva je bil duhovnik Vilko Fajdiga. Njemu
                     sem po vojski več let ministriral v cerkvici v Kosezah pri Ljubljani, in ko smo
                     se, zapozneli emigranti iz leta 1954, družini Debeljak in Vombergar,
                     odpravljali na pot v Argentino, je imel za nas mašo za srečno vožnjo.</p>
                  <p>To so družinski spomini in anekdote. Naj ilustrirajo to, kar sem že prej rekel,
                     kako je naš slovenski svet majhen, kako so življenjska pota Slovencev iz
                     različnih krajev, celo različnih celin in generacij, med seboj prepletena, da
                     smo Slovenci doma in po svetu ena sama velika družina, na različne načine
                     povezana, bodisi krvno ali duhovno, s prijateljskimi vezmi.</p>
                  <p>Zdi se mi primerno in pomembno, da se teh vezi zavedajo in jih pomnijo naši
                     otroci, naši potomci. To bi bil en način, kako se jaz osebno, po svojih
                     družinskih vezeh in spominih, približam pesniku Francetu Balantiču kot
                     človeku.</p>
                  <p>A še veliko skupnega je, kar me bliža in veže z Balantičem. Ne nazadnje najina
                     skupna ljubezen do Kamnika in kamniških gora, posebno Male in Velike planine,
                     kamor sva hodila na nepozabne počitnice; se vozila z istim znamenitim vlakom,
                     kamniško »račko«; hodila v isto šolo, klasično gimnazijo v Ljubljani, ko je ta
                     še bila najboljša in najresnejša gimnazija na Slovenskem, seveda z razliko
                     skoraj 20 let.</p>
                  <p>Nisem literat, literarni kritik ali izvedenec. Ne morem govoriti o Balantičevi
                     pesniški obliki, razvoju sloga in izraznosti. A s tem še ni rečeno, da ne bi
                     imel posluha za lepo, živo slovensko besedo, poezijo. Že kot mladostnik sem
                     bral Balantičeve pesmi in se jih učil na pamet, na lastno pobudo, kar verjetno
                     še danes počno starejši najstniki in zaljubljenci, ki jim slovenska beseda še
                     seže do srca.</p>
                  <p>Morem pa se mu približati po vsebini njegovih pesmi in življenjski usodi. Morem
                     podoživljati stisko mladega človeka kot kristjana, razpetega med zavestjo
                     grešnosti in božjega otroštva, in kot Slovenca, vrženega v srhljivi vojni čas
                     in v »prelom svetov«, povzročen od trojne okupacije in istočasne družbene
                     revolucije, kar je bila edinstvena situacija v vsej takratni Evropi.</p>
                  <p>France Balantič je bil po naravi tih, vase zamaknjen (introvertiran) človek,
                     izrazito občutljive, lirične in pasivne narave. Zelo intenzivno je doživljal
                     svoje notranje duhovno življenje, hkrati pa imel posluh za problematiko svoje
                     dobe, »nečistega časa«; vendar je njegova pesem daleč od socialne, revolucijske
                     in okupacijske poezije. Zaradi vojnih grozot, ki jih je doživljal, pa je bil
                     notranje zelo pretresen in strt. Če dodam še, da je bil vse svoje kratko
                     življenje bolehen za pljučnico in potem tudi za jetiko, ni čudno, da je njegov
                     osnovni pesniški ton bolj žalosten kot optimističen.</p>
                  <p>Tematika Balantičeve poezije se giblje med ljubezenskim in religioznim
                     doživetjem, med upom in obupom, spušča se v prepade in višine človeške duše z
                     osebno prizadetostjo, ki domala fizično zadeva pozornega bralca, med katere se
                     štejem. Blizu mi je njegova poezija, polna podob iz pastirsko kmečkega sveta,
                     iz narave in krajev, ki sem jih kot otrok pogosto obiskoval in doživljal.
                     Čeprav nimam globlje literarne formacije, občudujem popolnost njegove pesniške
                     oblike, rime, metrike, bogastva prispodob in svežine jezika. Nobena beseda ni
                     odveč, nobena rima ni slaba, noben verz. Težko si predstavljam, da je vso to
                     lepoto in doživetost mogel podati pesnik, ki je umrl še skoraj otrok.</p>
                  <p>Kar pa najbolj presune današnjega bralca njegovih pesmi in vzbuja srh, pa je
                     grozljivi privid neizbežne skorajšnje smrti v ognju, kar se je zgodilo, kot je
                     napovedal, ko še ni izpolnil 22 let. Tu človek onemi. Odveč je vsakršen
                     racionalen pristop. Ne da se razložiti z boleznijo ne z zgodovinsko nujnostjo.
                     Religiozen človek tu skloni glavo pred neumljivo skrivnostjo.</p>
                  <p>Slovenski politični emigranti, ki smo izšli kot taktični premaganci v
                     stalinistični revoluciji, proslavljamo Franceta Balantiča kot svojega, »našega«
                     pesnika, čeprav si ga ne lastimo. A vendar pesnika, ki simbolizira, po
                     neumljivi božji previdnosti, usodo vaških stražarjev in domobrancev. Zato je
                     razumljivo, da smo se ga vedno spominjali ob obletnicah smrti, poimenovali po
                     njem svoje ustanove, recimo vašo šolo ali društvo pisateljev, dvakrat izdali
                     zbirko njegovih pesmi. Večina naših izobražencev je obravnavala pesnika iz
                     svojega zornega kota, tako poleg Debeljaka še France Papež, sošolec Nikolaj
                     Jeločnik, Marijan Marolt, Vladimir Kos, Frido Beznik in drugi. Ostali smo mu
                     zvesti in bomo naprej, dokler Balantič ne bo vrnjen domovini v vsej svoji pravi
                     podobi.</p>
                  <p>Skušam se postaviti v Balantičev položaj, v njegov prostor in čas, čas do sedaj
                     najhujših razmer in odločitev za naš narod. Skušam razumeti njegovo odločitev,
                     da stopi med vaške stražarje, on, ki je bil po naravi plah, občutljiv, skratka,
                     nevojaški tip človeka, a vendar globok kristjan in zaveden Slovenec.</p>
                  <p>Naj sam pove, kako se je odločil; citiram njegove lastne besede: »Pravi red
                     more prinesti le krščanstvo s svojo zapovedjo ljubezni. Vsi drugi nauki nosijo
                     v sebi kal zla, zato prej ali slej rode zlo«. »Prišel sem do prepričanja, da je
                     borba proti komunizmu ne le dovoljena, ampak celo nujno potrebna.« (Kritik v
                     domovini, Mitja Mejak, tu namerno potvori Balantičeve besede, češ, da je trdil,
                     da je dovoljeno pobijati komuniste, kar je bistveno nekaj drugega). In še:
                     »Dolgo sem iskal, sedaj pa sem prišel čisto na jasno, sedaj vem, kaj je prav.«
                     Do sem njegove besede.</p>
                  <p>Vendar ne poznamo nobene Balantičeve pesmi ali verza propagandnega značaja. Ni
                     opeval mesijanskih vizij in utopij, ne sovraštva do nasprotnikov, česar so
                     polne poezije partizanskih pesnikov.</p>
                  <p>Balantičeva zavest pravilnosti mišljenja in odločitve ni imela razultata v
                     politični in vojaški zmagi. Iz njegovih pesmi je celo slutiti bližajočo se
                     tragedijo. A Balantič je izbral edino moško pot. Španski rek pravi: »Es de
                     hombres defender las causas perdidas«. Vredno moža je, zavzemati se za
                     zgubljeno pravdo, kadar je ta poštena, pravična in legitimna.</p>
                  <p>Po vsem tem je odveč govoriti o spornih vojaških strategijah in kombinacijah
                     ali o tem, kaj je bilo sklenjeno v Teheranu in Jalti. Sicer pa, zgodovina druge
                     svetovne vojne in vsega, kar je z njo v zvezi, še ni napisana.</p>
                  <p>Po več kot 40 letih so v Sloveniji končno izdali celotno zbirko pesmi Franceta
                     Balantiča. Doslej ni bil priznan, ne zato, ker bi pel izrecno protikomunistične
                     ali domobranske pesmi, ampak samo zato, ker je padel na nasprotni strani
                     sedanjih oblastnikov.</p>
                  <p>Urednik zbirke pravi v uvodu: »Ne moremo Balantičeve lirike kratkomalo
                     zamolčali ali preskočiti. Ta lirika prestavlja vrednoto v slovenskem pesniškem
                     izročilu. Če bi poskušali tajiti to dejstvo, bi ravnali predvsem zoper lastno
                     kulturno vrednot in načelo o spoštovanju slehernega resničnega umetniškega
                     dejanja.«</p>
                  <p>In vendar so to počeli skozi 40 let. Leta 1966 so zbirko že natisnili, pa potem
                     uničili.</p>
                  <p>Izdajo Balantičevih pesmi spremlja kritika, ki sicer priznava vrednost njegove
                     poezije, pa je istočasno opremljena z vsem arzenalom boljševiškega slovarja
                     zmerjanj in sramotenj. Do kdaj bodo v Sloveniji izdajali knjige naših
                     pisateljev ali sploh pisali o njih, ne da bi jih hkrati sramotili kot ljudi, ki
                     so se uprli komunizmu, ker so si predstavljali družbeno ureditev na demokratski
                     način, v skladu s krščanskimi načeli? Nobenega razumevanja do teh, kaj šele
                     prizanesljivosti in sočutja! Kritik Mitja Mejak si privošči celo to perverzno
                     travestijo, da z lastnimi Balantičevimi besedami skuša utemeljiti nujnost in
                     samoumevnost revolucije.</p>
                  <p>Človeka zgrabi sveta jeza, ko to bere. Vsi, ki so doslej pisali v domovini o
                     Balantiču, se vedno in dosledno spotaknejo ob njegovi politični odločitvi, in
                     to še danes, ko je vsem evidentno, kam je pripeljal komunizem, stalinizem,
                     realsocializem, samoupravni socializem, in kakor ga že imenujejo.</p>
                  <p>Naj si dovolim ob tem kratek ekskurz: iz otroških let se spominjam zgodbe o
                     možu in ženi, ki sta se prepirala o tem, ali se trava reže ali striže. Mož je
                     trdil, da se reže, žena pa, da se striže. Ko se tako med potjo prepirata,
                     prideta do brvi čez potok. Mož v jezi pahne ženo v vodo in zavpije: »Reže se,
                     reže!« Žena pa že skoraj utopljena, le še roko moli iz vode in striže s
                     prsti.</p>
                  <p>Oprostite, ne morem drugače, kot da tako ilustriram zadrtost ljudi, ki jih
                     slaba vest žene, da še danes opravičujejo odločitve ali institucije, ki so
                     pripeljale do položaja, ki ga sicer danes tako močno kritizirajo.</p>
                  <p>Ubogi Balantič! S svojo grozno smrtjo je plačal svojo zvestobo Bogu in
                     slovenstvu, proti brezbožnemu in breznarodnemu komunizmu v stalinski varianti,
                     edini poznani v tistem času. Kaj bi pravil o večini takratnih slovenskih
                     pesnikov in pisateljev, ki so bili na boljševiški strani, mnogi zavestno kot
                     glavni tvorci in pospeševalci revolucije, drugi nevede ali sprenevedajoči se:
                     Vsak naj opravi s svojo vestjo!</p>
                  <p>Kakšna groza tistih dni! Prijatelje, vrstnike, pesnike je »prelom časov«
                     razmetal in razporedil: Balantiča med vaške stražarje, Hribovška med
                     domobrance, Remica med četnike, Brejca (alias Javorška) med partizane, Šmita v
                     nemško vojsko. Vsi dobri pesniki, prijatelji, so si stopili v nasprotje z
                     orožjem v rokah, kot borci revolucije in protirevolucije.</p>
                  <p>Bog daj, da se to ne bi nikdar več zgodilo med Slovenci! Da ne bi nihče več
                     pisal o bratih Slovencih kot »hlapcih, ki cvilijo ponižno kakor psi in lajajo,
                     da nas je malo, da bi nas v uporu vse pobralo ... «</p>
                  <p>Samo milijon nas je Slovencev, dober milijon ... </p>
                  <p>Iskal sem (za konec) Balantičev verz, ki bi predlagal kak slovenski program za
                     sedanjost ali prihodnost, pa ga nisem našel. Je morda v tem veličina Balantiča,
                     prav v tem, da ga nihče ne more uporabiti za kakršenkoli partikularen ali
                     utilitaren namen, pa je vendarle vsem blizu? Blizu kot pesnik eksistenčne
                     tesnobe in ogroženosti v silni stiski časa, pesnik vedno nove, vsem zapovedane
                     duhovne poglobitve?</p>
                  <p>Tako si drznem približati pesniku jaz, v bojazni, da so moje besede neprimerne,
                     v zavesti, da so nedorasle njegovi veličini.</p>
                  <p>Naj se nam približa sedaj on sam s svojo poezijo, v predstavitvi naših mladih
                     recitatorjev.</p>
                  <p>Odprimo srca veličini Balantičevega pesniškega genija!</p>
               </div>
            </div>
         </div>
         <div type="div1">
            <head>Teharje 2008</head>
            <div type="div2">
               <head>Teharski pogovori</head>
               <docAuthor>Justin Stanovnik</docAuthor>
               <div type="div3" subtype="intro">
                  <p>»V življenju še nisem videla tako poštene vlade. Potem pa sem si še rekla: Te
                     volitve bodo slovensko spričevalo.«</p>
                  <p>Marija Smuk, Bukovžlak, 5. oktober 2008</p>
               </div>
               <div type="div3">
                  <p>Že veliko let hodim na Teharje, v tako Savinjsko dolino kot letos pa še nisem
                     pripeljal. Kakor da bi nas hotela za kaj poplačati ali za kaj potolažiti: modro
                     nebo brez enega samega madeža ali smeti, na obrobju pa plavi hribi, za
                     spoznanje bolj temni, in vse čisto, kakor da bi nevidna metla šla čez nebo in
                     zemljo. Da je bilo jutro hladno in je šele visoko sonce svet malo ogrelo, se je
                     nekako skladalo s to vsesplošno pospravljenostjo. Ni čudno, da je vse to
                     stopilo v nas in da smo tudi mi prišli na kraj bolj urejeni in bolj
                     pripravljeni za spomin in razmislek.</p>
                  <p>Tako tudi ni čudno, da sem po prihodu imel nekaj zanimivih, v globino segajočih
                     pogovorov in srečanj. Prišel sem pravzaprav zelo zgodaj, ni bilo dosti čez
                     deveto, in pred mano sta bili še dve uri, med katerima sem imel priložnost
                     izvedeti, kakšni ljudje so letos prišli na Teharje – se pravi, katero življenje
                     jih je prikovalo na ta kraj tako zelo, da ga ne morejo pozabiti.</p>
                  <p>V začetku nas je bilo zelo malo, komaj kdo. Zato se zapletam v pogovor s prvim,
                     ki ga dohitim na mostovžu, ki pelje proti spomeniku. Ni iz teh krajev. Doma je
                     sicer iz Ajdovščine, življenje pa je preživel v Nemčiji, v vasi Hirben pri
                     Heidenheimu v pokrajini Baden-Würtenberg. Tu si je pri koncernu Siemens-Bosch
                     našel delo, pri katerem je zaslužil toliko, da je sezidal hišo, ki jo je potem
                     pustil otrokom, sam pa je z ženo šel živet na Koroško v bližino Globasnice,
                     kjer si je tudi postavil hišo. Kaj pa Teharje? Ob tem vprašanju se mu glas
                     zatrese, zato hodiva nekaj časa molče po tisti stezi proti oltarju. Potem
                     izvem: tu sta ostala brat in sestra. Brat je bil domobranec v Hotedršici, od
                     koder je maja 1945 odšel na Koroško, z njim pa tudi sestra Pepca (1925). Nato
                     pa, konec meseca, čez Slovenj Gradec in Velenje v Celje in sem v Bukovžlak.
                     Povem mu, da brat in sestra za gotovo nista tukaj, ampak na hribu med Brnico in
                     Hrastnikom, kamor so partizani odvažali ne samo domobrance,</p>
                  <p>ampak tudi dekleta. Doma v Ajdovščini so že avgusta, ko so se vrnili nekateri
                     mladoletni domobranci, izvedeli, da ju ne bo več. Mihael je ostal doma, leta
                     1955 pa se je odločil, da gre čez mejo. Gotovo kje pri Gorici? Ne, ne čez
                     Gorenjsko v Avstrijo. Pokaže mi roki: na zapestju se mu še danes vidita dva
                     obroča. Na meji so ga ujeli, a jim je še istega dne, z zvezanimi rokami, ušel.
                     Potem spregovoriva še nekaj besedi o Bavarcih, ki so mu pomagali, da si je
                     sezidal hišo, in papežu Ratzingerju, za katerega oba meniva, da je tako, kakor
                     da bi Slovenec postal papež – da je človek iste kulture, kakor smo jo nekoč
                     imeli mi. Potem pa še neizogibni: Kaj pa 21. september? Oh, ljudje so pijani in
                     zasvojeni z ideologijo. »Od pijače se strezniš, od ideologije pa ne.« Ko še
                     pove, da je naročen za Zavezo, se domeniva, da se v kratkem, zaradi zgodbe, še
                     slišiva.</p>
                  <p>Med tem je ob spomeniku – pravzaprav ob njegovi kripti, kjer je oltar – vedno
                     več ljudi. Po lesenem mostovžu, ki pelje od vhoda sem gor, prihajajo že skoraj
                     zdržema. Ozrem se okoli sebe in obide me občutek, da sem med znanimi obrazi. Ko
                     mi prvi, ki se nanj obrnem, pove, da so s Petkovca, vidim, da se nisem zmotil.
                     Petkovec pri Rovtah, to je tako, kakor da bi bil doma. Tu so ljudje z istimi
                     izkušnjami. Na farni spominski plošči v Rovtah, na kateri so zapisana tudi
                     imena pomorjenih s Petkovca, je 265 imen po vojni pokončanih ljudi. Kaj to
                     pomeni, spoznam šele, ko mi to stanje prevedejo v neki drugi jezik: da to
                     število pomeni 80 % vseh moških od petnajstega do tridesetega leta. Moja prva
                     sogovornica je Ivanka Koprivec, rojena Hladnik. (Ime, ki me takoj prestavi v
                     Argentino, kjer je duhovnik Janez Hladnik s Petkovca, predvojni misijonar med
                     slovenskimi Argentinci, bistveno pripomogel, da je slovenska politična
                     emigracija po letu 1945 postavila svojo nadomestno domovino, svobodno Slovenijo
                     – komaj predstavljivo veliko delo, ki mu je dr. Irene Mislej v ES žrtvovala
                     štiri vrstice!) Že iz prvih besedi se vidi, iz kakšne družine prihaja. Govoriva
                     o porazu demokratskih sil 21. septembra. Kako se je to moglo zgoditi? V tem sva
                     si edina. To se je moglo zgoditi zaradi presežne moči medijev. To je zato, ker
                     slovensko dušo mojstrijo – ne vzgajajo, ampak mojstrijo mediji. To delajo prvič
                     že zaradi svoje narave, zaradi nedozorelosti svojega umevanja, zaradi načina
                     svojega nastopa torej, potem pa tudi zaradi svojega ideološkega vzgona. Poleg
                     vsega, ali bolje, nad vsem pa Slovenijo obvladuje somrak medijskega
                     ekskluzivizma ali odsotnost medijskega pluralizma, ki je že dosegel velikost
                     demokratične blokade. Polovica slovenskih volilcev ne more zjutraj v kiosku
                     kupiti svojega časopisa, kar pomeni, da so izročeni medijski karanteni. Ali da
                     so zaprti v medijski geto. Dokler se to ne bo spremenilo – in to se dolgo ne bo
                     spremenilo, ker je za spremembo take vrste potrebna ali velika kapitalska ali
                     pa presežna politična moč – ostaja odločilno vprašanje, katere so tiste duhovne
                     in politične sile, ki imajo v sebi to pripravljenost, to voljo in to
                     prisebnost, da bi slovenstvo mogle in hotele vzdržati kljub tako mogočnim
                     nasprotnikom, kot so mediji, v orbiti normalnosti. Vse se steče v eno samo
                     vprašanje: kako se zoperstaviti katastrofalni medijski pajdeji. Gre torej za
                     dvoje: za register izvornih civilizacijskih sil in za to, čemur z eno besedo
                     lahko rečemo <emph>jezik</emph>. Gre za jezik v integralnem pomenu besede. Tako
                     sva govorila s to gospo ali, bolje, v take besede sem prevajal njene temne
                     slutnje.</p>

                  <figure>
                     <graphic url="slike_z_71/z_71_32.png"/>
                     <head>Teharski pogovori <name type="author">Andrej Zgonc</name></head>
                  </figure>
                  <p>Gre za tako velike reči, da lahko tvegamo in rečemo, da gre za narodovo dušo.
                     Kako je ta boj za narodovo dušo potekal, pred tem nam je nekoliko odgrnil
                     zastor drugi teharski obiskovalec iz te vasi: Hieronim Kavčič. Ko se je njegov
                     oče leta 1945 vrnil iz Škofovih zavodov v Šentvidu, je prinesel s sabo
                        <emph>strah</emph>. Zbral je svoje otroke in jim rekel: »Otroci, teh ljudi
                     se bojte. Ti ljudje so zmožni vsega. In tiho bodite. Če boste govorili, bodo
                     prišli in nas vse pobili.« Ničesar ni povedal o tem, kako je tam bilo, samo to
                     je venomer ponavljal. Tako velik vtis je naredila nanj vserazpoložljivost
                     tistih, ki so nekaj mesecev imeli oblast nad njim. (Iz tega lahko razumemo,
                     kako je začetni veliki umor šokiral ves narod – za dobo, ki bo morda imela
                     razsežnost zgodovinskega trajanja. Iz presežnosti začetnega terorja je nastala
                     poškodovanost, ki bo imela zgodovinske dimenzije.) Kavčičeva mama pa,
                     nasprotno, ni molčala. Pripovedovala je, kako je bilo med vojno in za kaj gre
                     danes. <emph>Črnih bukev</emph> niso skrili ali sežgali in pri hiši so že kmalu
                     imeli <emph>Vetrinjsko tragedijo</emph>. Vse to so otroci brali in ko so začeli
                     hoditi v šolo, je tu že bila mati: »Otroci, ne verjemite tega, kar vas učijo v
                     šoli. Zgodovina je to, o čemer pripovedujem jaz in kar piše v teh knjigah.«
                     Tako je tekel tisti boj, ki ga je vodila neka slovenska mati, s svetom, ki se
                     je postavljal tam zunaj. Koliko takih bojev je bilo! Ali je bil kje kak
                     kronist, ki jih je videl in zapisoval? Ali imamo Slovenci kake knjige, ki bi
                     nas za zmerom spominjale, kako je potekala nevidna fronta med slovensko
                     krščansko družino in boljševiško državo, na toliki krvi, na toliki prevari in
                     toliko zločinih postavljeno? Seveda mlade zanima, kar opaža tudi Hieronim
                     Kavčič, predvsem, kako bodo živeli sedaj in v prihodnje. To je naravno in prav.
                     Toda, če ne bodo ohranili slovenske in katoliške duše, tudi živeti ne bodo
                     mogli. Če mladi ne bodo dovolili, da jih bo oblikovala zgodovina, še ne pomeni,
                     da jih nič ne bo oblikovalo. Človeka vedno kaj oblikuje. Najhuje je, če ne ve,
                     kaj ga oblikuje. Najhuje je, če ne ve, v kaj se spreminja.</p>
                  <p>Pogovori pred začetkom spominske slovesnosti so zanimivi tudi zato, ker iz njih
                     prihaja, na koliko različnih načinov so ljudje vezani na Teharje in koga vse
                     prva oktobrska nedelja vsako leto pokliče na ta kraj. Tako je tu med drugimi
                     tudi samostanski brat Frančišek Starič iz Stične. Ni bilo časa, da bi ga
                     vprašal, kaj ga je pred devetimi leti nagnilo – v tem primeru bi lahko
                     upravičeno rekel, poklicalo – da je prišel iz Argentine, pustil tam starše,
                     brata in tri sestre in izbral novo družino v stiškem samostanu. Res, bogve kaj:
                     za vsako odločitvijo te vrste stoji posebna zgodba ali posebna povest ... Ampak
                     danes se je sem pripeljal zaradi dveh stricev iz moravške Prikrnice, ki sta šla
                     tu skozi in eden od njiju tu tudi ostal. To sta bila Anton in Mavric Kopač,
                     Anton kmečki človek in pri domobrancih le nekaj mesecev – zato je tudi prišel
                     domov – Mavric pa organist in mladinski organizator, kar je bil, kot misli
                     cisterijanec Starič, razlog, da so ga obdržali in umorili. (Na nič takega niso
                     partizani tiste prve dni mislili. Hoteli so samo eno: z velikim umorom
                     postaviti tako trdne temelje boljševiške države, da se za večno ne bi mogli
                     odtrgati od njih – tudi tedaj ne, če bi se stavba, zgrajena na njih, sesula. Za
                     to pa so potrebovali le nekaj deset tisoč ljudi, to je vse; nekaj deset tisoč
                     ljudi, razdeljenih v brezdušne kategorije, to je vse.) In 21. september, ga še
                     vprašam. Ljudje bi morali iti na volišča, mi odgovori. Absentizem je, posebej
                     za katoličane, neopravičljiv.</p>
                  <p>Nato se obrnem in z očmi iščem novo žrtev. Ne traja dolgo. Ne daleč od sebe
                     zagledam deklico, ki bi utegnila biti istih let, kot sem bil sam, ko sem leta
                     1945 bil nekaj mesecev prebivalec tega kraja. Stopim do nje in odkrijem, da je
                     to Ana Marija Treven iz Smrečja. (Če ne veste, kje je Smrečje, vam lahko povem,
                     da je to najprimernejši kraj, če hočete imeti pred sabo celotno Barje med
                     Vrhniko in Ljubljano. Če se boste potrudili in ga poiskali, vam zagotavljam, da
                     boste tja še šli, ker boste hoteli še enkrat videti tiste tri cerkvice, ki kot
                     tri svečke gorijo pod krimskimi in menišijskimi gozdovi na desni, in potem
                     polja in njive do gozdov na levi, kjer se v dveh Ligojnah, v Veliki in Mali,
                     spet iz dveh cerkva trikrat na dan oglašajo zvonovi na zvonjenje na oni strani.
                     In ko boste tako gledali ta svet pod seboj, ne boste, če imate kaj zgodovinske
                     domišljije, zgrešili rimske legije, ki bo korakala od Navporta do Emone po
                     cesti, ki so jo zgradili inženirci, ki so pravkar posebej prišli iz Rima
                     (zraven pa še, okuženi z velemestnim prevratništvom, dvignili v upor obe
                     legiji, stacionirani na Vrhniki).</p>
                  <p>Preden začnem pogovor, preizkusim svojo hipotezo in ugotovim, da je deklica eno
                     leto mlajša kot sem bil takrat jaz – da sem se malo zmotil. Ko pa se potem
                     izkaže, da hodi v gimnazijo v Želimlje, jo vprašam, če je pridna učenka.
                     »Trudim se, da bi bila.« Te besede zbudijo v meni nekdanjega učitelja: da je
                     danes veliko razkošje biti mlad, če je le kdo zares živ in rad misli; to je
                     zato, ker se zdi, da so vsenaokrog same nerešene reči in da vse čaka na
                     odgovor; v resnici pa sta tako slovenska kakor tudi evropska zgodba že
                     dokončani in se ve – kar je najbolj važno – kaj iz česa nastane, tako v
                     Sloveniji kakor v Evropi; vse je torej jasno, le da obstajajo sile, tako v
                     Sloveniji kakor v Evropi, ki ne dovolijo, da bi se rezultati zapisali in javno
                     razglasili, tako, da bi zanje vedela mesto in vas; v obeh laboratorijih, v
                     slovenskem in evropskem, so poglavitne stvari izmerjene in stehtane, tako da ne
                     ostaja nobena nevednost glede tega, kako velike in kako majhne so bile stvari,
                     za katere je tekel nekoč boj, pa tudi kako veliki in majhni so bili ljudje, ki
                     so se v ta boj vpletli, bodisi kot napadalci bodisi kot branilci; za to gre
                     danes, te rezultate najti in uveljaviti. Zato je danes biti mlad in amiciozen
                     »ena zelo fina reč«. Opazovati, brati, misliti – takšne, ki imajo veselje do
                     tega, kliče danes svet.</p>
                  <p>Tu moj monolog k sreči prekine gospa, ki stoji v bližini – verjetno dekličina
                     mati. Njej se zdi, da človeka najbolj postavlja zgodovina. Zgodovina človeku
                     pove, od kod prihaja in kaj je. Nam, ki smo tu, zgodovina pove, da smo Slovenci
                     in katoličani. Zgodovina človeka tudi prebudi v to, da je zares to, kar je.
                     Vzdržim se ponovnega samogovora in si mislim pri sebi: Kako novolevičarski
                     nasledniki nekdanjih boljševikov natanko vedo, kakšno »politiko« morajo voditi.
                     Potem ko je življenje zavrglo nasilje in ideologijo kot dve počeli boljševiške
                     postavitve, so novolevičarji, izmodreni, šli v nasprotja tega, kar so bili
                     nekoč: sedaj postavljajo individualistično in destruirano družbo. Vedo, da je
                     po propadu boljševiškega monolita mogoče postaviti oblast samo v družbi, ki je
                     izgubila normalno duhovno, družbeno in politično kohezijo. Tu se vplete v
                     pogovor gospod Treven in doda misel, da današnja družba ni duhovno vodena in da
                     njena prevladujoča kultura nima oblikovalnega značaja, ker je ne vodijo
                     vrednostno vidiki; ker se ne utemeljuje na razmisleku, kaj je vredno. Ko tudi
                     sedaj vprašam, kaj si mislijo o letošnjem 21. septembru, ponudi gospa pametno
                     misel, da volitve ne bi smele biti veljavne, če se jih ne udeleži vsaj 80 %
                     volilnih upravičencev. Misli tudi, da bi Nova Slovenija morala iti med ljudi in
                     razviti svojo prenovitveno dejavnost. Zelo sem se strinjal.</p>
                  <p>Ko poslušam trezne misli in predloge, ki o njihovi koristnosti in domišljenosti
                     ne gre dvomiti, še pomislim, da Trevnovi izhajajo, po očetu, iz Rovt, iz tako
                     imenovane Doline, iz družine, ki ji je Teharje vzelo šest sinov.</p>
                  <p>Na teharsko spominsko slovesnost prihajajo tudi ljudje, ki jih ne žene spomin
                     na nobenega konkretnega človeka, ampak sočutje do vseh teh mladih ljudi, ki so
                     bili pohojeni in poteptani na travniku življenja, še preden so mogli prav
                     vzcveteti. Takšna sta tudi Egon Jemec in njegova žena Vera. »To je bolečina še
                     od takrat, ko se je vse to dogajalo.« Tedaj so živeli blizu Brezarjevega brezna
                     in videli, kako so žrtve tja vodili. To je ostalo. In 21. september? Vlada je
                     delala, pozabila pa to, da bi na to, kar je naredila, tudi opozarjala. Ni imela
                     časa za to. Tudi finska intriga je bila izumljena zato, da v predvolilnih
                     nastopih ne bi bilo časa za uspehe, ki bi jih aktualna vlada lahko postavljala
                     pred ljudi.</p>
                  <p>Zanimanje mi nato vzbudi gospod, ki se sprehaja sam med drevesi na robu
                     množice. Stopim do njega. Videti je, da ni pričakoval nikogar, a se vseeno
                     prijazno odzove. Tudi on prihaja iz krajev, ki jih razmeroma dobro poznam – iz
                     podlipske doline. Prihaja vsako leto, zaradi očeta, ki so ga tukaj še videli,
                     potem pa nihče več nikjer. Bil je še mlad, letnik 1920, kovač, ki se je v
                     Podlipo preselil iz Šentjošta. Zvem še, da je bil rodbinsko povezan s
                     Povžarjevo hišo nad Horjulom, od koder je bil doma tudi horjulski župan Ivan
                     Bastič, očetov stari oče, ki so ga boljševiški gverilci kruto umorili junija
                     1942. Sedaj pa Anton Bastarda vsako jesen hodi v Teharje, da se tam v spominu
                     snide z očetom, ki je moral tako mlad umreti. In volitve? »Državljan mora na
                     volišče.« Sam niti enih še ni zamudil.</p>
                  <p>Potem se namenim proti tlakovani potki, ki pelje proti oltarju. Tu pa me čaka
                     prenesečenje. Od vhoda v park prihaja naša zvesta prijateljica iz Litije Lojzka
                     Ovnik, v spremstvu gospe, za katero se je videlo, da je tu zato, da ji pomaga.
                     Prisrčno se pozdravimo, potem pa izvem, da je spremljevalka Marija Smuk, tudi
                     iz Litije, ki je potem povedala tista dva stavka, ki sta se mi zdela tako
                     ključna, da sem ju dal na čelo teh pogovorov. Obe sta izid volitev boleče
                     občutili. Marija je Janši v podporo napisala tudi pismo, a ne oddala. Po
                     volitvah pa sta obe nakdanjemu premierju še enkrat pisali – in to pot pismo
                     tudi oddali – in zapisali: »Ni vse, kar je slabo, tudi za Vas slabo.« Marija je
                     tudi človek, ki v dogajanju sveta vidi božjo previdnost. »Kaj bomo govorili.
                     Vlade nazadnje postavlja Bog.« Ta vera in to zaupanje me spomni na kraj, kjer
                     stojimo – na deset tisoč slovenskih mučencev. Na to se takoj odzove Marija: »Že
                     v osnovni šoli, ko sem prvič slišala, koliko žrtev je bilo v Sloveniji, sem se
                     v sebi spraševala, zakaj ravno v Sloveniji. Veliko sem morala na to misliti,
                     vprašati se pa nisem upala nikogar, ker sem bila takšna 'boječka'. Zakaj ravno
                     pri nas več kot drugod? To mi ni dalo miru.« Ob tem sem pri sebi pomislil, da
                     bi rad videl tisto podporno pismo Janši.</p>
                  <p>Priznali boste mogoče, da sem v tistih borih dveh urah kar nekaj izvedel in
                     srečal kar nekaj ljudi, ki se jih je splačalo predstaviti. Med zadnjimi je bila
                     Kačeva Vlasta, žena gospoda Kača, ki ga kot vodilnega človeka krajevne
                     skupnosti Bukovžlak poznam že vrsto let. Z gospo sva se dotaknila tega in
                     onega, kako je bilo včasih in kako je danes. »Še danes se stvari nagibajo na
                     eno stran.« Zelo pohvalno se je izrazila o županu Bojanu Šrotu, kar nisem
                     slišal brez temnega spomina. Ko smo pred nekaj leti izvedeli, da je vstopil v
                     zvezo borcev, smo si mislili: Kako more župan mesta, ki ima na svojem obrobju
                     kraj, kot je Teharje, postati član take organizacije? Še danes tega ne razumem.
                     A ona: da je veliko naredil za Celje, za univerzo, za to, da imajo ljudje delo.
                     Prav, a naši pomisleki ostajajo. Vse ima sicer svojo ceno, a na nekatere človek
                     pač ne pristane. Potem pa se ji je zdelo potrebno, da spregovori še o pokojnem
                     teharskem župniku Rozmanu: da teharskega spominskega prostora ne bi bilo
                     takšnega, kakršen je, brez tega imenitnega človeka. Ne bi se mogel bolj
                     strinjati. Spomnim se ga iz tistih let, ko smo šele začeli prihajati na
                     Teharje: njegove prijaznosti, njegove pripravljenosti, njegove zavzetosti. Bog
                     mu daj dobro, pomislim – kakor vedno, kadar nanese beseda nanj – tudi to
                     pot.</p>
                  <p>Sedaj pa se še pojavijo prvi znaki, da se bo zdaj zdaj začela maša. Kakor drugi
                     se tudi jaz zberem, da bom pri tej, ki mi je posebno draga, primerno »zraven«.
                     Po svoje sem zadovoljen. Srečal sem nekaj starih in ljubih znancev, srečal tudi
                     nekaj novih, ki jih bom rad prištel mednje. Slišal sem veliko vzpodbudnih
                     stvari, pa tudi nekaj manj spodbudnih. Na primer, da otroci mnogim ne dovolijo,
                     da bi vnukom govorili, kako je bilo takrat, ko so morili dobre ljudi. Da jim ne
                     dovolijo! Mojbog, pomislim, saj jih nosijo iz hiše, še preden umrejo! Kaj to
                     pomeni za našo prihodnost? Od nekod zaslišim stari sinajski ukaz: Spoštuj očeta
                     in mater, da ... ! A namesto konca zaslišim zvonček, ki oznani, da se bodo sedaj
                     izrekale velike obljube in opravljala odrešujoča dejanja. V njih bodo naši
                     pomisleki prešli v neko drugo stanje. Od oltarja sem pride: V imenu Očeta in
                     Sina in Svetega Duha. Amen, odgovorimo. Potem pa se začne to, za kar smo
                     pravzaprav prišli.</p>

                  <figure>
                     <graphic url="slike_z_71/z_71_33.png"/>
                     <head>Samotni grob na Križni gori – Ne samo Teharje, na tisoče in tisoče takih
                        markacij je boljševiški eksperiment zarisal v slovensko zemljo..Andrej
                        Zgonc</head>
                  </figure>
               </div>
            </div>
            <div type="div2">
               <head>Uvod v sveto mašo</head>
               <docAuthor>Anton Stres</docAuthor>
               <div type="div3">
                  <p>Drage sestre in dragi bratje!</p>
                  <p>Spet je leto naokoli in mi smo v tem lepem jesenskem dnevu tukaj zbrani na
                     Teharjah za našo spominsko mašo za vse tiste, ki so od tod odšli v smrt. Še
                     posebej lepo pozdravljam vas, ki ste prišli od daleč sem na Teharje, v bližino
                     Celja. Naša zvestoba spominom vseh naših rajnih, še posebej tistih, ki so umrli
                     v takih nenavadnih, izjemnih okoliščinah, naša zvestoba je znamenje in
                     posledica, sad naše vere. Naše vere in našega zaupanja, da rajni živijo, ker je
                     Bog Bog življenja in ljubezni, in ne smrti. S to vero v srcu bomo sedaj
                     obhajali najsvetejšo daritev in pridružili Jezusovi daritvi, Jezusovemu
                     trpljenju in njegovi smrti, pa tudi njegovemu vstajenju vse naše rajne, posebno
                     še tiste, zaradi katerih smo danes tukaj.</p>
                  <p>In da bi lahko vsi skupaj sedaj te svete skrivnosti vredno obhajali, prosimo
                     Gospoda, naj nam odpusti vse, kar v našem življenju ni bilo prav, saj vse to
                     iskreno priznavamo in obžalujemo.</p>
               </div>
            </div>
            <div type="div2">
               <head>Ker verujemo v božje usmiljenje</head>
               <docAuthor>Anton Stres</docAuthor>
               <div type="div3">
                  <p>Drage sestre in dragi bratje!</p>
                  <p>V našo deželo se je spet vrnila jesen in mi smo ponovno zbrani na to prvo
                     nedeljo v mesecu oktobru – na rožnovensko nedeljo – zbrani na enem od najbolj
                     žalostnih krajev naše domovine, od koder so bili tisoči odpeljani v smrt in
                     pomorjeni. Na smrt niso bili obsojeni zaradi ugotovljene krivde, ampak ker so
                     bili – ali pa bi samo utegnili biti – drugačnega prepričanja. Vprašanje
                     dejanske osebne krivde ali nedolžnosti tukaj ni bilo pomembno.</p>
                  <p>Kakor so bile teharske žrtve – če tako s skupnim imenom poimenujem tisoče
                     najrazličnejših življenjskih zgodb in usod – teharske žrtve tukaj oropane
                     svojega življenja in dostojanstva, so bile oropane tudi svojega dobrega imena
                     in spomina dolga desetletja vse do leta, ko jih je začetek demokracije v
                     Sloveniji priklical nazaj v naš javni spomin in naše javne molitve. Poprej je
                     pred njihovo podobo brlela lučka le v tihem in bolečem spominu njihovih mater
                     in očetov, sester in bratov, sinov in hčera, sorodnikov in prijateljev. Njihovo
                     ime se ni smelo izreči v javni besedi in molitvi, kraja njihovega trpljenja ni
                     smel obsijati plamen sveč in olepšati šopek rož, kakor lahko to danes. Danes
                     stoji tukaj mogočen spomenik in prav je tako. Mi pa se zbiramo vsako leto na
                     tem kraju, da s sveto mašo kot edinstvenim spominom na trpljenje in smrt
                     nedolžnega Božjega Sina njegovi odrešujoči smrti in vstajenju pridružimo vse,
                     katerih življenje je moralo po človeški krivdi – in sovraštvu – končati tukaj
                     oziroma na moriščih, kamor so jih od tod odvažali.</p>
                  <p>Teharje, žal, prav nič ne zaostaja za drugimi svetovno znanimi taborišči smrti,
                     ki jih je vedno preveč, ki jih ni nikoli manjkalo. Zato pa je potrebno, da se
                     tudi za Teharje in druge take kraje v naši domovini s podobnim moralnim madežem
                     izreče tudi na najvišjem mestu v državi vsa resnica o odgovornosti zanje, kakor
                     se je to zgodilo, ali pa se dogaja, v primeru drugih madežev na vesti
                     človeštva. Pomislimo samo na Srebrenico.</p>
                  <p>Največ, kar trenutno premore naše javno mnenje, je sočutje z bolečino in
                     trpljenjem žrtev in njihovih svojcev. Spomenik, ki stoji tukaj, je poklon
                     trpljenju, poklon trpečim in umirajočim, katerih smrt je povezana s tem krajem.
                     To ni zanemarljivo, a je le prvi korak. Če hočemo obveljati za moralen narod in
                     pravno državo, ne more biti več resnic o tem, ali se je tukaj zgodil zločin ali
                     ne in kdo je seveda zanj odgovoren. Ne more biti nobenega političnega ali
                     kakega drugega opravičila za moralno nesprejemljivo dejanje. Tudi ne more biti
                     – in dejansko ni – zločinov brez zločincev. Tukaj gre tudi za sodni zaostanek
                     in to za sodni zaostanek posebne vrste. Teharske in druge žrtve pobojev po
                     drugi svetovni vojni trkajo na vrata naših ustanov za varstvo pravičnosti in
                     čakajo na besedo o svoji nedolžnosti in na povrnitev dobrega imena, tako kakor
                     nemočna vdova v evangeliju, ki smo mu prisluhnili.</p>

                  <figure>
                     <graphic url="slike_z_71/z_71_34.png"/>
                     <head>Škof dr. Anton Stres <name type="author">s. Aleša Stritar</name></head>
                  </figure>
                  <p>V evangeliju, kot smo slišali, Jezus obljublja zmago pravice. Reče o Bogu:
                     »Hitro jim bo pomagal do pravice!« To je naše upanje, ki ima temelj v veri, da
                     dobri Bog vodi naše korake in tek človeške zgodovine ter bo v svoji
                     pravičnosti, usmiljenju in dobroti na koncu imel zadnjo besedo. To upanje
                     ostaja v vseh razočaranjih naša temeljna opora. Verujemo v Božje kraljestvo in
                     njegovo zmago, zato nikoli ne obupujemo, ampak vztrajamo v vseh prizadevanjih,
                     za katere iskreno in pred Bogom verjamemo, da so poštena, pravična in dobra za
                     nas in za vse ljudi. Pot v obljubljeno deželo pravice in resnice je lahko strma
                     in ima lahko tudi dolge ovinke. Tako, kakor potovanje Izraelcev skozi puščavo.
                     Toda ne bo se izgubila v puščavi laži, krivic in smrti. Njen cilj je
                     zagotovljen z Jezusovim vstajenjem, ki je temelj naše vere in našega upanja, pa
                     tudi naše vztrajnosti in življenjskega poguma.</p>
                  <p>Drage sestre in dragi bratje, zbrali smo se k molitvi, ker verujemo v Božje
                     usmiljenje in odpuščanje, prosimo tudi za odpuščanje žrtvam in njihovim
                     rabljem. In to delamo iz zavesti, da se bomo pred neskončno svetim Bogom vsi
                     razodeli in razkrili kot grešniki, a bomo deležni njegovega usmiljenja in
                     odpuščanja. Naš pogled ni obrnjen nazaj, obrnjen je naprej: v spravo in mirno
                     sožitje vseh prebivalcev naše lepe domovine. Naše vsakoletno srečanje tukaj na
                     Teharjah ima ta namen in mora vedno bolj dobivati to vsebino. Ko gledamo
                     zablodam zadnje vojne in revolucije in časa po njej v oči, se zavedamo, da so
                     grešne silnice, ki so v tistem ugodnem trenutku zase pripeljale do dejanj, ki
                     jih mora danes obžalovati ves narod, navzoče tudi v nas in bodo tako dolgo,
                     dokler bo človek grešnik in si bo hotel z nasiljem krčiti pot do svojih ciljev.
                     Tudi danes je velikokrat teptana pravica do dobrega imena, dokler resnična
                     krivda ni dokazana. Tudi danes se dogajajo krivice in poteka brezobziren boj za
                     oblast, ki se ne ustavi pred nobenim moralnim pomislekom. Tudi danes obstaja
                     nasilje vsake vrste, in telesno, fizično nasilje mogoče ni vedno najbolj kruto
                     in ne prizadene najgloblje. Tako bo, dokler ne bo Bog – Bog, in ne ljudje –
                     vzpostavil novega neba in nove zemlje, kjer bo prebivala pravičnost in bomo
                     živeli tudi mi z novim duhom in novim srcem. Tedaj bomo živeli v miru in
                     spravi. Ker to verujemo in v to trdno upamo, si že sedaj prizadevamo za vse to
                     in vse to pričujemo s svojim drugačnim ravnanjem, ko se trudimo živeti v
                     Jezusovi besedi, v medsebojnem spoštovanju, pravičnem sožitju in sodelovanju.
                     Amen.</p>

                  <figure>
                     <graphic url="slike_z_71/z_71_35.png"/>
                     <head>Teharje, 5. oktobra 2008 <name type="author">Andrej Zgonc</name></head>
                  </figure>
               </div>
            </div>
            <div type="div2">
               <head>Uvod v spominsko slovesnost</head>
               <docAuthor>Marija Zgonc</docAuthor>
               <div type="div3">
                  <p>Teharje – zadnja postaja križevega pota prodanih domobrancev, ponižanje
                     poštenih žena in deklet, bolečina mater, ki so jim trgali otroke iz naročja,
                     teharski otroci. Vse to so Teharje in še več. Po izmučenih truplih, tu in na
                     širšem celjskem območju hodimo, se vozimo, vsak dan, brez pomisleka, brez
                     obžalovanja. Ko so pobijali naše ljudi, so ubijali slovensko dušo. Dragi naši
                     mučenci, prosite za slovenski narod!</p>
                  <p>V čast in spomin pobitim, pa tudi vsem, ki so trpeli tu v Teharjah ali doma v
                     naših družinah, je namenjena današnja slovesnost. Kot se svetemu kraju spodobi,
                     bomo posamezne nastope spremljali tiho, brez ploskanja in na koncu skupaj
                     zapeli pesem Moja domovina.</p>
               </div>
            </div>
            <div type="div2">
               <head>Skrita zgodba</head>
               <docAuthor>Lidija Grbec</docAuthor>
               <div type="div3">
                  <p>Lepo vse pozdravljam!</p>
                  <p>Za današnjo spominsko slovesnost bi morala pripraviti kratek nagovor in
                     nanizati nekaj času primernih misli. Ob delu s starimi spisi pa mi je oko in
                     srce pritegnila v orumenelih papirjih zapisana zgodba, ki je zgovornejša in
                     prepričljivejša od vseh mojih misli.</p>
                  <p>Skrita zgodba se dogaja leta 1945. Ko so 9. maja ob prvem svitu Ljubljano
                     zapustili zadnji vojaki Slovenske narodne vojske, domobranci, je vanjo iz
                     vrhniške smeri najprej prihrumela 29. hercegovska muslimanska brigada, kasneje
                     pa iz dolenjske smeri še domači partizani. Med hrupnim veseljačenjem in
                     bratenjem vojakov in njihovih civilnih zaveznikov, pa so Ljubljano molče
                     prepredle in nepredušno zaprle enote OZNE, boljševiške tajne policije. Njene
                     skupine so hodile od vrat do vrat in vdirale v stanovanja znanih in neznanih
                     meščanov. Za njimi so zijala razmetana in oropana stanovanja ter jok otrok, ki
                     so ostali brez nasilno vzetih družinskih članov.</p>
                  <p>Tako so prihrumeli tudi v stanovanje 54-letnega slovenskega pravnika in
                     pisatelja, invalida in očeta desetih otrok Narteja Velikonje. Odvlekli so ga v
                     svoje tajne zapore in za njim se je zgubila vsaka sled. Pojavil se je šele v
                     soboto 23. junija med 11 obdolženci, s katerimi ni imel ničesar skupnega, v
                     montiranem procesu pred boljševiškim vojaškim sodiščem v Ljubljani. Stari
                     papirji razkrivajo tri pretresljive slike:</p>
                  <p>Prva slika kaže tulečo drhal na prostoru pred ljubljansko sodno palačo,
                     dopolnjeno s kričečimi zvočniki, in krvoločno množico v sodni dvorani. Za
                     sodniško mizo razkošno sedi vrsta bleščeče zlikanih oficirjev, ovešenih z
                     zlatimi odlikovanji, s predsednikom kapetanom Bogomirjem Bogatajem na čelu.
                     Pred njimi je 11 bledih in izmučenih obtožencev v povaljanih in zamazanih
                     oblačilih, ob strani pa dva prestrašena zagovornika za vseh 11 obtožencev.</p>
                  <p>Javni tožilec Slovenije major Jernej Stante kot težka strojnica zdrdra
                     obtožnico po vseh pravilih propagande in ustrahovanja ter konča: »<emph>Kakšne
                        dokaze nudimo za njihovo krivdo? Razdejana domovina, milijon slovenskega
                        ljudstva, vsa Jugoslavija, vsa Evropa in ves svet so priče njihovih
                        zločinov.</emph>« Kapitalni dokazi boljševiškega sodstva!</p>

                  <figure>
                     <graphic url="slike_z_71/z_71_36.png"/>
                     <head>Govori Lidija Grbec <name type="author">s. Aleša Stritar</name></head>
                  </figure>
                  <p>Med vsemi obtoženci, nekoč mogočnimi veljaki, se naš skromni pisatelj, ki mu
                     obtožnica očita, da je bil idejni vodja nasprotnikov revolucije, zagovarja brez
                     izvijanja, povsem jasno in odločno. Vse predsednikove očitke pogumno zavrne:
                        »<emph>Jaz sem bil zmerom zoper zločin. In sem tudi danes. – Če je Srbija
                        čakala na osvoboditev 500 let, zakaj potem ne bi mi čakali vsaj 5 let. –
                        Potem sem pa mislil: To je komunizem! In komunizem ne more zmagati. – Ko sem
                        pa zvedel za OF, da jo vodijo komunisti, sem rekel: Zraven me ni! – Bolele
                        so me goriške meje. In sem rekel: Anglija ne bo mignila s prstom in bomo
                        morali sami zasesti meje. Zato moramo čakati in ne se med seboj boriti. – V
                        ideologiji se nisem zmotil, ampak pri svoji taktiki. – Če upoštevamo armado,
                        ki dela nemire, sem delal napačno, nisem pa delal napačno v duhu katoliške
                        in humanitarne misli. – Nisem gradil na zločinu, ampak proti njemu. –
                        Ustanovitev vaške straže sem odobraval. – Imel sem navodilo (za dodeljevanje
                        podpore revežem) od Rupnika. Tega navodilo sem se držal zvesto iz lastnega
                        prepričanja.</emph>«</p>
                  <p>Naslednji dan so bili vsi obtoženci obsojeni na smrtno kazen s streljanjem, na
                     trajno izgubo državljanskih pravic in na zaplembo premoženja. Višje vojaško
                     sodišče je sodbo takoj za vse obtožence v celoti potrdilo. Izvršili so jo v
                     ponedeljek 25. junija.</p>
                  <p>Drugo sliko kaže pismo, ki ga je teden dni kasneje napisala Ivanka, žena
                     obsojenega književnika. Preko naslovnika v Rimu je bilo pismo namenjeno tudi
                     njenim otrokom, ki so se – razen dveh najmlajših – že pred rdečo zasedbo
                     Ljubljane razšli neznano kam po svetu. Skušala bom ujeti in pokazati
                     bolečino</p>
                  <p>in bogastvo zapisanih misli. Tako je pisala:</p>
                  <p>»<emph>Tako si želim, da bi ti vedel, kaj se pri nas godi, kaj se je meni
                        zgodilo in bi to povedal tudi svojim otrokom. – Vse žene, ki imajo zaprte
                        može, molijo, da bi se njih možje tako zagovarjali, kot se je </emph>
                     <emph>zagovarjal Narte, da bi tako jasno in odkrito pričali za zvestobo Bogu in
                        Cerkvi. Narte je umrl kot mučenec. Ne vem kje, ne vem kako. Ves tisti
                        strašni dan 25. junija sem se trudila, da bi se mogla od njega posloviti.
                        Uspelo mi je, da sem prišla prav do predsedstva sodišča in do državnega
                        tožilca. Videla sem vso strahotno razdejanje, ki ga povzroči v dušah
                        komunizem, videla sem ljudi popolnoma brez Boga in brez srca, videla sem
                        prav od blizu sovraštvo do vsega, kar je božje in kar ni komunistično. Tako
                        silno sem se zbala sovraštva, da sem samo molila, naj Bog vse blagoslovi in
                        razsvetli. Tako težko je to in mnogo sem se borila. Nočem sovražiti, nočem,
                        da bi sovražili moji otroci, zato sem Bogu hvaležna, da jih sedaj ni tukaj,
                        in bojim se jim povedati vso krutost, s katero se je vse to zgodilo.</emph>
                  </p>

                  <figure>
                     <graphic url="slike_z_71/z_71_37.png"/>
                     <head>Teharje, 5. oktobra 2008 <name type="author">Blaža Cedilnik</name></head>
                  </figure>
                  <p>Niso me pustili k njemu, niti mu hoteli dati mojega pisma; niso mu pustili
                     duhovnika, niso mi dali mrtvega, niso mi povedali, kje je njegov grob. Tako sem
                     si želela vsaj besedo od njega, če ga že videti nisem smela. Želela sem si
                     njegov rožni venec in prosila za to duhovnika, če bi mu uspelo priti do njega.
                     Ko je prispel p. Angelik – on je imel največ upanja priti do obsojencev – po
                     dolgih intervencijah ob pol sedmih z vsemi dovoljenji na sodišče, so mu rekli,
                     da je že izvršeno, pa je bila tudi to laž. Umorili so ga ob tričetrt na
                     osem.</p>
                  <p>Borila sem se sama s seboj, kakor sem vedela in znala, bala sem se sama sebe in
                     ljudi in vse delala nekako nagonsko. – Ko sem videla, kako so vse žene, ki
                     imajo može zaprte, skrušene in obupane, mi je le uspelo, da sem se nekoliko
                     umirila in skušala tudi druge dvigati in tolažiti. Pomagala mi je telesna
                     slabost. Neprestano se mi je temnilo pred očmi, bilo mi je slabo in srce mi ni
                     dalo miru. Ko sem prišla potem domov, sem mislila, da bom zbolela in nobenega
                     odpora ni bilo v meni.</p>
                  <p>Potem sem začela brskati po predalih in med Nartejevimi zapiski našla priloženo
                     izjavo. Ne vem, kdaj je to pisal, tudi ne vem zakaj. A meni je bilo to v tistem
                     trenutku pravo razodetje: Mnogo sem razumela in tista strašni teža, ki me je
                     hoteli zlomiti, je odpadla. Morda boš mislil, da je to literatura, bila je
                     literatura, a bolj ko premišljam zadnje leto njegovega življenja, bolj vem, da
                     je bil to njegov program in zato je imel take uspehe pri Zimski pomoči, zato je
                     tako fanatično nastopal, pisal in govoril. Zato je zadnje dni tolikokrat
                     ponavljal, da je treba postaviti zgled.</p>
                  <p>
                     <emph>Bog je njegovo ponudbo sprejel. On ga je vodil, On ga je podpiral, smel
                        je postaviti zgled kot malokateri.</emph>«</p>
                  <p>Ta slika bolečine in ljubezni se razteza še v druge višave, vendar jo končajmo
                     tukaj, da bomo videli še brutalno sliko iz tretje listine, iz izjave, ki jo je
                     ravno 45 let kasneje eden od udeležencev tedanjega dogajanja pod imenom
                     »Erjavec« dal znani raziskovalki totalitarne preteklosti Alenki Puhar. Takole
                     piše:</p>
                  <p>Koncem maja 1945 sem bil kot SKOJ-evec sprejet v enote JA, in sicer v
                     prištabske edinice KNOJ-a. Na oni usodni dan smo nekako ob 17.30 vsi
                     razpoložljivi vojaki dobili ukaz, da se skupaj s predpostavljenim javimo kot
                     varstvo v zaporih na Miklošičevi cesti v Ljubljani. Odšlo nas je nekako 7 do 8
                     vojakov. Točnega števila se ne spomnim. Tam smo na dvorišču že videli kamione
                     in nekaj ljudi v unformah. Začeli so z vkrcavanjem obsojencev, katerih pa nisem
                     poznal. Med njimije bila tudi ena ženska. Niso bili vklenjeni. Ko so bili na
                     kamionu, je nekdo ukazal, da se posedejo ob stranicah kamiona, mi pa smo morali
                     stati oboroženi med njimi. – Kamioni so odpeljali iz zaporov na Miklošičevi in
                     prišli do strelišča na Rudniku v Ljubljani na Dolenjski cesti. Tam so kamioni
                     zapeljali na teren strelišča, kjer je bila nekako 30 do 35 metrov od
                     središčnice strelišča izkopana jama cca 3x3x2 metra, pomaknjena cca 4 metre v
                     desno.</p>
                  <p>Ko so kamioni prišli na strelišče, sem slišal pogovor med nekim moškim in mojim
                     predpostavljenim: NAREDITE MI USLUGO IN PREBERITE MOJO KNJIGO – VIŠARSKA
                     POLENA! Ta mu je odgovoril: BOM! Ker smo bili doma naročeni na »Slovenske
                     večernice«, sem to knjigo poznal in sem vedel, da govori pisatelj te knjige –
                     g. Narte Velikonja.</p>
                  <p>Nas so razpostavili okoli po terenu, da smo varovali teren, likvidacije so bile
                     posamezne od strani uniformirancev – menda OZN-e. Od jame sem stal nekako 30
                     metrov, prišel je k jami neki gospod v sivi obleki in z izrazito srebrnimi
                     okvirji očal in pred jamo je snel očala, ponudil jih je človeku, ki ga je
                     spremljal do jame, ta jih je zagnal v jamo. Pa obnašanju obsojenca sem opazil,
                     kako ga je to pretreslo, bolj kot bližnja smrt.</p>
                  <p>Po toliko letih mi še vedno ta večer lebdi pred očmi, nekatere stvari niso več
                     tako jasne, vendar vedno znova se pojavlja vprašanje: KAM SO NAS ZAPELJALI NAŠI
                     VODITELJI?</p>

                  <figure>
                     <graphic url="slike_z_71/z_71_38.png"/>
                     <head>Teharje, 5. oktobra 2008 <name type="author">s. Aleša
                        Stritar</name></head>
                  </figure>
                  <p>Tudi Ivanka Velikonja je do svoje smrti vpraševala in njeni otroci, od katerih
                     sta dva že odšla k očetu, še danes po 18 letih svobode in neodvisnosti ne vedo,
                     kam naj položijo šopek cvetja in kje naj očetu prižgejo svečko na grob. Celo
                     sodne spise je rdeča oblast skrila in sodbe nikoli ni videl niti obsojeni
                     pisatelj Narte Velikonja niti njegovi domači. Tudi v samostojni Sloveniji
                     prošnja za njegovo rehabilitacijo že dvanajsto leto brez rešitve leži na
                     sodišču.</p>
                  <p>Kako resnična se ob tej skriti zgodbi pokaže beseda prof. Justina Stanovnika:
                        »<emph>Katoličani smo za to, da nas tolčejo!</emph>«</p>
               </div>
            </div>
            <div type="div2">
               <head>Majhen narod se mora vsak dan znova iznajti</head>
               <docAuthor>Tine Velikonja</docAuthor>
               <div type="div3">
                  <p>Spoštovani,</p>
                  <p>danes smo se že devetnajstič zbrali na kraju, v katerega je bolj kot kjerkoli v
                     Sloveniji posegla človeška roka in ga spremenila do nerazpoznavnosti. Ko sem se
                     vzpenjal na ploščad, na kateri je stalo nekdanje taborišče, sem razmišljal, kaj
                     je od prvotnega sploh ostalo: ostala je samo dolinica, ki jo zapira prva
                     pregrada, za hip se nam odpre proti jugu, preden zavijemo na desno navzgor, in
                     del ceste, po kateri se pripeljemo do sem. Samo sto metrov grape in 500 metrov
                     ceste ob sedanjem drevoredu borovcev oziroma cipres. Ta cesta je tekla takrat
                     znotraj taborišča, tik ob najbolj zahodnih barakah (ob baraki A), bolj zahodno
                     je bila samo sanitarna baraka z umivalnico in straniščem, takoj za njo pa se je
                     svet strmo prevesil v grapo. Prav to je cesta, na kateri so kot sivozeleni
                     hrošči čakali tovornjaki na svoj plen in se, potem ko so ga dobili, izgubili v
                     noč.</p>
                  <p>Pa se ob tem razdejanju vprašujemo, kakšen smisel ima sploh spominjanje na
                     tisti čas na kraju, ki ga skoraj več ni. Krasi ga sicer spomenik z vencem, za
                     katerega se nismo dogovorili, ali pomeni črko ornega, torej zadnjo črko grške
                     abecede in s tem konec življenja, ali pa gre za avreolo zmagoslavja, na katerem
                     pa ne piše, kaj se je tukaj dogajalo pred 63-imi leti, še celo ne svetopisemski
                     citati, pa če jih še tako pozorno prebiramo.</p>
                  <p>Najprej bi rekel, da je treba imeti do Teharij veliko spoštovanje. Bil je
                     prostor velike bolečine, tako telesne kot duhovne, torej prostor mučenja in
                     strašne žalitve človeka. V prvi vrsti mislim seveda na ljudi, ki so v
                     nečloveških razmerah čakali, da jih odpeljejo na morišče. Bolečina in žalitev.
                     Bolečina je po taki definiciji (vidite v slovarju napisane) neugodni telesni
                     občutek, vendar je še vse nekaj več. V resnici je ni mogoče opisati z jezikom,
                     sploh ne bi vedeli, kaj to je, če ne bi imeli osebnih izkušenj z njo. Bolečina
                     zaprtih za mrežo tega taborišča je bila presežna.</p>
                  <p>Mislim pa tudi na druge. V naslednji številki Zaveze bo objavljena zgodba
                     devetletne deklice, ki je prišla v taborišče skupaj z mamo. Na celjskem
                     kolodvoru so partizani odpirali samo po en vagon in na ljudi, ki so lezli iz
                     njega, sta se vsula ogenj in žveplo. Pobesneli obrazi sovraštva, udarci in
                     vpitje ljudi: »Postrelite jih, vse postrelite!« Pa je potem vprašala mamo, ali
                     to boli, če te ustrelijo. Nič o smrti, samo strah pred bolečino.</p>

                  <figure>
                     <graphic url="slike_z_71/z_71_39.png"/>
                     <head>Govori Tine Velikonja <name type="author">Blaža Cedilnik</name></head>
                  </figure>
                  <p>Zase lahko rečem, da je bila najbolj neznosna lakota, kasneje pa strah pred
                     smrtjo. Slutili smo, da prihaja, saj je bilo jasno, da nas bo ob nikakršni
                     hrani vsak čas konec. Ko sem kasneje poslušal zgodbe o razmerah v Dachauu in
                     Mauthausnu, so se mi zdele podobne teharskim, dokler nisem izvedel, da jih je
                     bilo veliko v teh taboriščih, ki so preživelo eno leto in celo več. V teharskem
                     taborišču se kaj takega ne bi moglo zgoditi. Največ tri mesece. Ko so nas
                     izpustili, je bilo pred nami ob tistem režimu največ nekaj tednov
                     življenja.</p>
                  <p>Zakaj se moramo torej Teharij in drugih krajev spominjati? Vodilni češki
                     književnik Milan Kundera je pozimi 1968–1969, torej nekaj mesecev po tistem, ko
                     so ruski tanki zatrli praško pomlad, v svojem eseju Češka usoda napisal tole:
                     »Veliki narodi, kot je Sovjetska zveza, imajo svoj obstoj in svojo mednarodno
                     veljavo zagotovljeno že zaradi svojega števila. Ni se jim treba ubadati z
                     vprašanjem svoje upravičenosti, da sploh so, in z utemeljevanjem svoje
                     eksistence, ampak so tu s svojo učinkovito samoumevnostjo. Majhen narod, ki
                     hoče imeti svoj pomen, pa se mora kreirati vsak dan. V trenutku, ko neha
                     ustvarjati vrednote, izgubi pravico do obstoja. Majhen narod se mora vsak dan
                     znova iznajti.«</p>
                  <p>In ko se vprašujemo, kje se znajdemo in kje se postavljamo, se postavljamo na
                     takih krajih. Zakaj se Teharij spominjamo kot nečesa, kar nas postavlja? Po
                     Auschwitzu so se Judje vpraševali, kje pa je bil Bog, ali je po Auschwitzu
                     mogoče eksistirati kot človek ali pa je treba vse skupaj zavreči in živeti v
                     tri dni. Marsikdo preživelih se je odločil za samomor. A pri Slovencih smo se
                     izkazali. V Vetrinju, ko se je razvedelo, kaj se je zgodilo z domobranci, da so
                     jih namreč vrnili partizanom, se v tistem obupu, ki ga je opisalo preprosto
                     kmečko dekle z klicem: »Ali že ne bo sodni dan!«, torej niso uprli, se niso
                     odpovedali krščanstvu, ker smo bili Slovenci tako izdani, ampak so se zgrnili v
                     vetrinjsko samostansko cerkev po tolažbo in pomoč.</p>
                  <p>Tudi zaprti na Teharjah smo se na nek način izkazali. Tisti, ki so jih
                     odvažali, so vstajali, kakor so jih klicali po imenu, se z velikim
                     dostojanstvom bližali zasliševalni mizi in se mirno pustili vezati. Oficirji,
                     ki so jih na celjskem kolodvoru pozivali, naj se javijo, so strumno vstajali in
                     se postavljali v skupino. V naši baraki, kjer nas je bilo v naši sobi zgnetenih
                     sto mladih fantov, nihče ni hodil tožarit in ovajat na poveljstvo, govorili smo
                     svobodno, nikogar se nismo bali, lačni smo bili, da bog pomagaj, molili smo
                     vsak dan. Lahko rečem, da je taka slava mladosti. Ko se spominjamo Teharij,
                     čutimo, da ni bilo z naše strani nič nečastnega.</p>

                  <figure>
                     <graphic url="slike_z_71/z_71_40.png"/>
                     <head>Teharje, 5. oktobra 2008 <name type="author">s. Aleša
                        Stritar</name></head>
                  </figure>
                  <p>Skratka, več slovenska zemlja ni mogla narediti, kot da je bila mučeniška. Kaj
                     pa nasprotna stran? O tem govori eden od listkov, ki so jih po Ehrlichovem
                     umoru trosili naokrog: »Zavedni Slovenci! Zapomnite si one, ki bi se udeležili
                     pogreba očeta denunciacije Ehrlicha. Zmaga je blizu! Pričakujmo jo očiščeni
                     vseh odpadnikov!«</p>
                  <p>Slovenci se lahko postavljamo tudi s tem, da smo se komunizmu uprli. Lahko se
                     ne bi in bi se pač pustili pobijati. Celo to drži, da bi bilo potem manj žrtev.
                     France Tomšič iz Dobrepolja, vaški stražar in domobranec, zdaj živi v Ameriki,
                     je na vprašanje, zakaj so se ti vaški stražarji na Turjaku tako slabo izkazali,
                     odgovoril: »Nismo bili nobena vojska, mi smo bili kmečka vstaja!« Tak teror je
                     bil pred tem, da bi lahko ljudi popolnoma ohromil, pa jih ni. Uprli so se in
                     ustanovili vaške staže in tudi to nas postavlja kot narod.</p>
                  <p>Kaj pa letošnji 21. september? Ali nas je pokazal kot zrele ljudi? Pa že
                     volitve leta 1990, ali je bil izvoljen za predsednika človek, ki je investiral
                     svoje življenje v demokracijo in normalno državo, ali pa človek, ki je svoje
                     življenje investiral v organizacijo, ki je mogla obstajati le, če demokracije
                     in normalne države ni bilo. Pučnik ali Kučan. Letošnje volitve so med drugim
                     pokazale, da je veliko katoličanov ostalo doma in tako dalo priložnost
                     političnim potomcem tistih, ki so postavili Teharje in boljševiško državo, da
                     politično pogubijo tistega, ki je bil nedvomno jamstvo, da bo Slovenija zorela
                     v prostor demokratične kulture? Koliko jih je ostalo doma? Kateri zli duh ali
                     katera hudobija jim je preprečila kretnjo, ki jo je 21. september zahteval od
                     svobodnega in dostojnega človeka? Še več, nekateri so se naivno prodali za
                     skledo leče in volili tiste, ki so obljubljali raj na zemlji. Pa nas je že
                     Janez Evangelist Krek svaril, da nam nobeden ne bo nič dal in da si bomo morali
                     vse prislužiti sami.</p>
                  <p>Ko se spominjam predvolilnih obljub levega trojčka in zlasti Desusa, mi prihaja
                     na misel šala iz zbirke mojega očeta Anekdote. O njem je govorila moja
                     predgovornica.</p>
                  <p>Dva se pogovarjata. »Ti, goveja juha, dunajski zrezek in tenstan krompir, polna
                     skleda solate, polič vina, torta pa še kava, turška, vse za en dinar, kaj ni to
                     poceni!« »Ja, to je pa zares poceni, kje pa to imajo? »Nikjer, a poceni je
                     vseeno!«</p>
                  <p>Slovenci smo nasedli obljubam o najnižji pokojnini tisoč in najnižji plači dva
                     tisoč evrov, polni zaposlenosti in drugim čarovnijam, ki so napovedovale
                     socialno državo. Krasna zamisel, a kaj, ko zanjo, za izpolnitev vseh njenih
                     programov, vedno zmanjka denarja in ga bo žal tudi sedaj. Za socialno državo je
                     treba prej zgraditi uspešno gospodarstvo, o tem pa pred volitvami nismo veliko
                     slišali.</p>
                  <p>Naj končam bolj pesniško. Ali ognjenih stebrov bolečine, ki so se v stoletju
                     velike preizkušnje tu na Teharjah, Starem Hrastniku in šeststo mestih domovine
                     dvignili v nebo, ni bilo dovolj, da bi nam učinkovito prepovedovali živeti
                     drugače kot svobodno in dostojno in odgovorno – kot zrel narod? Ali more
                     Slovenija, potem ko je postala mučeniška, še kaj narediti za nas ? Ali bi mogla
                     Slovenija storiti za nas kaj večjega od tega, da je postala mučeniška.</p>
               </div>
            </div>
            <div type="div2">
               <head>Zaključek in zahvala</head>
               <docAuthor>Marija Zgonc</docAuthor>
               <div type="div3">
                  <p>V imenu Nove Slovenske zaveze in župnije Teharje se zahvalim vsem, ki so
                     pripravili današnjo slovesnost in pri njej kakorkoli sodelovali.</p>
                  <p>Iskrena hvala celjskemu škofu dr. Antonu Stresu in duhovnikom, ki so z njim
                     somaševali. Prisrčna hvala nastopajočim; solista sta bila Andreja Zakonjšek–Krt
                     in Primož Krt;</p>
                  <p>pel je Župnijski pevski zbor Teharje, ki ga vodi Pavel Šuhel; govorila sta
                     Lidija Grbec in dr. Tine Velikonja. In od srca hvala vsem vam, ki ohranjate
                     spomin na naše mučence. Naj naša misel in molitev dosežeta vse, ki so tu trpeli
                     in bili pomorjeni.</p>
                  <p>V slovo in pozdrav zapojmo – Moja domovina.</p>

                  <figure>
                     <graphic url="slike_z_71/z_71_41.png"/>
                     <head>Marija Zgonc <name type="author">Blaža Cedilnik</name></head>
                  </figure>
               </div>
            </div>
         </div>
         <div type="div1">
            <head>Dve teharski zgodbi</head>
            <div type="div2">
               <head>Ko je cvetelo zlo</head>
               <docAuthor>Bogomila Ogrin Suhadolnik</docAuthor>
               <docAuthor>Justin Stanovnik</docAuthor>
               <div type="div3">
                  <head>Teharje v očeh otroka</head>
                  <p>Majhen namig, da bo leto 1945 posebno leto, je Milka Ogrin dobila že 2. maja.
                     To je bil njen godovni dan, kar ni bilo nič tako izrednega, nenavadno pa je
                     bilo to, da se je oče tega dne posebej zanjo pripeljal z Rakeka z voščili in
                     pomarančami. Milka tega ni ravno pričakovala, prav velikega pomena pa poudarku,
                     ki se je očetu zdelo, da ga mora dati hčerkinemu prazniku, tudi ni pripisovala.
                     Težje pa si je razložila to, kar je tri dni za tem doživela v domači farni
                     cerkvi na Vrhniki. Bila je prva sobota in Ogrinovi z Verda, ki so se je zvesto
                     držali, so šli k maši – vsi, ki so bili pri hiši, stara mama Micka, mama Zalka,
                     teta Tončka in seveda Milka. Čudno pa je bilo to, da ni bilo nikjer duhovnikov,
                     ne župnika oziroma dekana ne obeh kaplanov. Kaj pa je sedaj to?</p>
                  <p>Čudila se je v resnici seveda samo Milka, starejše ženske pa so že nekaj
                     vedele, da bodo tisti, ki niso skrivali svojega mnenja o stvareh, ki so se
                     zadnja leta dogajala okoli njih, morali za nekaj časa proč. Ogrinovi so
                     mislili, da bodo to lahko naredili tako, da bodo za par dni šli v Ljubljano,
                     kjer je v Strossmayerjevi z družino živela očetova sestra. V ta namen je v veži
                     že čakalo nekaj prtljage. Toda skoraj v trenutku se je vse obrnilo drugače.
                     Izkazalo se je, da bo njihova ljubljanska rešitev dobila razsežnosti, ki bodo
                     prešle najprej v begunstvo in nazadnje – v smrt. A tega tedaj še niso vedeli.
                     Vse to je bilo tiste majske sobote milostno skrito v prihodnosti.</p>
                  <p>Ko so prišle iz cerkve, jih je doma že čakal oče. Za trenutek se mu je
                     posrečilo skočiti domov iz Rupnikovega bataljona, ki je v noči s petka na
                     soboto z Rakeka preko menišijskih gozdov dosegel barjanske vasi. Sporočil je
                     družini, da se Ljubljana ne zdi več varna in bo treba za nekaj dni zapustiti
                     domovino. Spričo te napovedi so potem ženske popotno prtljago nekoliko povečale
                     in vsi so odšli na pot. Hišo so enostavno zaklenili in ključ pustili pri
                     sosedu. Ali so šli kar peš? Da, kar peš.</p>
                  <p>Oče, ki je v Rupnikovem bataljonu opravljal delo skladiščnika in zato ni imel
                     operativnih zadolžitev, je zelo verjetno to pot nastopil skupaj z družino. Do
                     Brezovice so šli po »cesarski cesti«, tu pa so zavili na desno in, že proti
                     večeru, prispeli v Notranje Gorice. Tja so šli zato, ker so tam bile nekatere
                     bataljonske edinice. Do sem so, kot rečeno, z vso prtljago šli peš, tu pa so
                     domobranci mobilizirali vozove in konje. Potem pa so še pred nočjo znova
                     krenili na pot, najprej nazaj na Brezovico, od tu pa čez Podsmreko in Razore na
                     Dobrovo, kjer so preživeli noč. (Hotel sem že reči »prenočili«, a mi zven, ki
                     ga ima ta beseda, prav ne ustreza.) Ko se je iz noči potem rodil dan, je bil ta
                     dan nedelja. Begunci so bili v dobrovski cerkvi pri maši. Vasi in ceste so bile
                     polne vojaštva. Na Dobrovi je bilo največ srbskih prostovoljcev, ki so imeli
                     strateško nalogo, da branijo dolino, ki pelje od te vasi proti zahodu. Begunci
                     pa so se spet odpravili na pot. Sedaj seveda že zdavnaj niso bili več sami. V
                     vsaki vasi so v popotno kolono, ki so jo sestavljale vojaške enote z vozmi in
                     pratežem, pa tudi civilisti, peš, na kolesih in na vozovih, vstopali novi
                     ljudje, spet peš in na kolesih in na vozovih. Sedaj se po cestah proti Kranju
                     že niso več pomikale posamezne skupine, ampak se je že vse zlilo v eno samo
                     reko, ki je zdaj hitreje zdaj počasneje tekla proti severu.</p>
                  <p>Ogrinovi seveda niso bili med samimi tujci. Z njimi so hodili – če so imeli
                     srečo, se tudi vozili – Oblakovi s Stare ceste – Slikarjevi po domače – oče,
                     mati in štirje otroci, Janez in Rafael že starejša od Ogrinove Milke, ki ji je
                     tedaj manjkal kak mesec, da bi jih imela devet, Simon in Miha pa sta bila
                     mlajša, Miha pravzaprav še pravi otročaj. Potem so bili tu otroci domobranskega
                     častnika Kavčiča, Rija, Edo in Janez, ki jih bomo še srečali. K vrhniški
                     skupini so spadali tudi Dobrovoljcovi s Stare ceste ali Špenglerjevi, kakor so
                     jim rekli, oče s sinom Jožetom in že odraslo hčerko Minko, ki se je bomo tudi
                     še spomnili. Od Dobrovoljcovih je bil tu tudi očetov brat krojač Martin z dvema
                     hčerkama, ki pa ni živel na Vrhniki, ampak v eni od bližnjih vasi. Omenjamo ga
                     zato, ker bomo tudi o njem morali še nekaj reči. Med odraslimi sta bili
                     vidnejši Dora Korenčan, ki je bila zaposlena na občini, in njena mati, posebej
                     pa Joža Šiberl, tudi s Stare ceste, ki je imela to v sebi, da se je vedno
                     znašla tam, kjer je bila potrebna pomoč. Med ljudmi, ki so bežali, je bilo še
                     več Vrhničanov, tudi bolj znanih, a ti, ki smo jih omenili, se še danes
                     zvrstijo pred Milkinimi očmi, če pomisli na tisto nenavadno potovanje.</p>

                  <figure>
                     <graphic url="slike_z_71/z_71_42.png"/>
                     <head>Stara mama Marija Ogrin med vojno</head>
                  </figure>
                  <p>Potovanje je bilo res nenavadno, čisto nekaj drugega, kot je bilo vsakoletno
                     romanje na Žalostno goro pri Preserju. Milka se je imela čemu čuditi. Seveda se
                     devetletni otrok – mogoče pa tudi nihče drug v tej dolgi procesiji – ni
                     zavedal, da je delček velike množice, ki se je odločila za pot, na kakršno se
                     slovenski človek v tisočletni zgodovini še ni odpravil. Tudi kdaj prej je že
                     bilo tako, da so morali ljudje od doma, da bi si rešili življenje – ko se je na
                     primer razširil glas, da gredo Turki. A se je tedaj vse godilo v območju znanih
                     domačih krajev: segnali so živino in znosili imetje v skrito in težko dostopno
                     gozdno grapo ali pa so se zaupali v varstvo kake trdneje postavljene taborske
                     cerkve. Tu pa je bilo toliko ljudi, da se človek ni mogel ubraniti vtisa, da
                     gredo vsi – da se seli vsa dežela. To je bil nenavaden občutek. A ne samo, kar
                     je bilo zunaj – kupi orožja ob cesti, puške, brzostrelke, strojnice, množica
                     bomb in granat, neprestano streljanje, posamično in skupinsko, ponoči poleg
                     vsega še rakete, ki so od časa do časa razsvetljevale nebo in opozarjale te, ki
                     so bili na poti, in tiste, ki so ostajali doma in nemo opazovali to velikansko
                     premikanje, da se godijo nenavadne reči – ne samo, kar je bilo zunaj. Vso to
                     pisano in raznovrstno množico je nekaj gnalo, občutek, ki ga večina niti ne bi
                     znala izraziti – da gre za življenje. To je bilo znotraj, nezavedno, a vendar
                     vseprisotno, to, kar je to raznolikost, ki se je nudila očem, spreminjala v eno
                     samo enotno dogajanje. Da občutje, ki je poganjalo ta neznanski človeški stroj,
                     ni bilo nobena utvara, ampak tisto prvinsko vedenje, ki nastaja v človeku iz
                     nezavednih slutenjskih energij, še preden mu pamet da dokončno podobo, to je
                     pokazala prihodnost, ki je bila tedaj, na tisti poti proti severu, pred to
                     veliko celoto, pa tudi pred vsakim posameznikom, ki je to celoto sestavljal,
                     milostno skrita. Teharje, Hrastniški hrib, Kočevski Rog, Kucja dolina – ta
                     geografija ni nikomur od njih takrat pomenila še nič.</p>
                  <p>Milkine devetletne pameti te stvari niso vznemirjale, ne tiste, ki so se
                     odvijale zunaj, ne tiste, ki so nastajale in ostajale znotraj. Bila je otrok in
                     so jo zaposlovale reči, ki so šle mimo odraslih povsem neopažene. Kar se je
                     njej zdelo vredno pozornosti, je bil nezaslišan prizor, ko je nekje na poti
                     mimo nje prijezdil vrhniški kaplan Kraljič. Gospod kaplan, pa na konju! Čému pa
                     je to sedaj podobno? Ta slika jo je tako šokirala, da ji še sedaj pride najprej
                     pred oči, kadar jo spomin zanese v tisti čas.</p>
                  <p>Tako je tekla tista pot naprej. Za Tržičem so se začeli ljubeljski klanci in
                     pokazalo se je, da je en par konj za en voz premalo. Posebno, ko jim ni bilo
                     dovoljeno iti skozi za silo dokončani predor pod vrhom in so morali na prej čez
                     prelaz. Tu ni bilo dovolj, da so vozove razbremenili prtljage, morali so si
                     pomagati s priprego. Tako je šlo, z muko ljudi in živali in počasi, počasi. A
                     končno so le bili čez in potem ni bilo posebnih težav navzdol do Borovelj in
                     potem čez dravski most naprej proti Celovcu, kjer so, kak kilometer pred
                     mestom, zavili na levo na Vetrinjsko polje. Tam je stala velikanska samostanska
                     cerkev, ob njej nekaj bajerjev, potem pa širno polje naprej do obrobja gozdov
                     in na desno proti Celovcu, en sam odprt prostor, kjer so Slovenci začeli
                     postavljati svoj Vetrinj: iz nasekanih vej, iz odej, če je kdo katero prinesel
                     s seboj. In kako so postavljali to mesto? Vsak je imel nekaj, eden sekiro,
                     drugi kramp, tretji žebelj ali vrv, tako, da so vsi imeli vse. Tako je bilo
                     takrat: bedo sveta je sprejemalo pod streho razkošje srca.</p>

                  <figure>
                     <graphic url="slike_z_71/z_71_43.png"/>
                     <head>Oče Franc Ogrin med vojno</head>
                  </figure>
                  <p>Treba je bilo seveda tudi jesti. Ogrinovi so bili v tem pogledu razmeroma
                     preskrbljeni, na kar je mislil oče, ki se je od časa do časa pojavil s kakšno
                     koristno rečjo. Angleži, ki so begunce sprejeli, seveda niso dali ničesar. Le,
                     ko je Milka zbolela za krvavo grižo, je mati v njihovi kuhinji dobila nekaj
                     prepečenca, ki se je izkazal za uspešno zdravilo. Poleg tega je kmalu začelo
                     deževati in ni in ni hotelo nehati. Toda begunci so si vseeno, kljub tistemu
                     blatu, urejevali osnovne reči, pri tem pa zvesto hodili k maši, in ker je bil
                     maj, k šmarnicam. Slovenci na Vetrinjskem polju, šest tisoč ljudi v civilu in
                     dvanajst tisoč ljudi v uniformah Slovenske narodne vojske, so živeli zgledno –
                     morali bi reči junaško. Mogoče nobena begunska skupina v tedanji Evropi – ki je
                     bila begunska Evropa – ni v svoji bedi pokazala toliko ponosa in toliko
                     dostojanstva. Toda Britancem ni to pomenilo nič. Tedaj še nismo vedeli, s kom
                     imamo opraviti. Kakor so nas izdali med vojno, tako, da so se vmešali v našo
                     državljansko vojno, tako so nas izdali tedaj, ko so svoj azil spremenili v
                     izhodiščno bazo za transporte smrti. Uresničili pa so svojo izdajo na način, ki
                     je ponižujoč za vsakega človeka, za vojaka, posebej za častnika, pa
                     samouničujoč in nedopusten – svojo izdajo so izpeljali z lažjo.</p>
                  <p>Prve domobrance so iz Vetrinja začeli voziti v nedeljo, 27. maja. Rupnikov
                     bataljon je prišel na vrsto v sredo, 30. maja. Z vsakim konvojem je šlo tudi
                     nekaj ljudi v civilu: ponavadi sorodniki domobrancev, matere, očetje, žene,
                     dekleta, otroci. Pri Rupnikovem bataljonu je bilo tega spremstva veliko več kot
                     sicer. To je nekoliko nenavadno, saj je znano, da se je v sredo že šušljalo, da
                     transporti iz Vetrinja ne odhajajo v Italijo, ampak v boljševiško Jugoslavijo.
                     Na to kaže tudi okoliščina, ki jo je Milka sama doživela ali pa ji je o tem
                     kdaj pozneje pripovedovala stara mati. Ta je namreč hotela sina pregovoriti,
                     naj se izogne transportu. Ponudila je, da mu v ta namen preskrbi civilno
                     obleko. Franc Ogrin, ki je na Koroškem že spet imel svoje mesto v bataljonskem
                     starešinstvu, pa ji je odgovoril, da poveljuje mladim fantom in da jih nikakor
                     in pod nobenim pogojem ne misli zapustiti. Da so se kljub določeni nelagodnosti
                     potem Ogrinove ženske vseeno odločila, da gredo z domobranci, kaže na to, da
                     takim govoricam le niso prav verjele.</p>
                  <p>Tako so v sredo, 30. maja, šli vsi na pot. Ker niso dobro poznali krajev, dolgo
                     časa niso vedeli, da se ne peljejo v Palmanovo, ampak v Pliberk. Tu so jih
                     Britanci spravili s kamionov in jih, zbrane na travniku pred železniško
                     postajo, stražili, dokler jim partizani za ograjo niso dali znamenja, da jih
                     lahko sprejmejo. V nekaj minutah so potem bili v njihovih rokah. Gneča v
                     živinskih vagonih, kamor so jih segnali, posebej domobrance, posebej civiliste,
                     je bila nepopisna. Partizani so delali samo eno reč: jemali so, kar se je dalo
                     vzeti. Kjer se je vlak ustavil, so se pojavili v vagonih s tem edinim namenom.
                     Transport so do Celja spremljali južnaki, ki posebnih ideoloških interesov niso
                     imeli. Pač pa drugačne. Enkrat se je zgodilo nekaj, kar si pozneje Milka ni
                     mogla razložiti drugače kot poizkus posilstva. Ženske so se sicer reševale
                     tako, da so hlinile nezavest. Milka nekaterih stvari tudi sicer ni razumela.
                     Med drugim tega, da je mati na vsem lepem v tisti gneči odprla torbo in skozi
                     luknjo na dnu vagona začela tlačiti zlatnino in srebrnino, kolikor je je
                     zidarjeva družina imela. (Nekatere stvari je mati Zalka hranila še iz tistih
                     let, ki jih je preživela kot služkinja pri družini znanega zobozdravnika dr.
                     Pucherja na Gregorčičevi v Ljubljani. Marsikaj je tedaj skozi tisto odprtino
                     šlo v nič, med drugim tudi zlata verižica, ki jo je Milka dobila od krstnega
                     botra dr. Pucherja.)</p>

                  <figure>
                     <graphic url="slike_z_71/z_71_44.png"/>
                     <head>Zidar Franc Ogrin (sedi v sredini)</head>
                  </figure>
                  <p>Vlak je vozil vso noč, in ker se je med potjo le redko ustavljal, že v zgodnjih
                     dopoldanskih urah zapeljal na celjsko postajo. Tu so Ogrinovi šli skozi vse
                     tisto, kar je bilo o tem prihodu že velikokrat povedano. Ko so od zunaj odprli
                     vrata vagona, so izmučeni potniki morali poskakati na tla in Milka se ob tem
                     spomni samo nečesa: množice pobesnelih obrazov in vpitja – od vsepovsod samo
                     vpitje. Iz glasov, ki so s postaje in od ceste onstran nje butali vanje, je
                     deklica mogla razločiti eno samo zahtevo: postrelite jih, vse postrelite! Ta
                     beseda se je tako zapičila vanjo, da je že tam ali pa pozneje med potjo
                     vprašala mamo: »Ali boli, če te ustrelijo?«</p>
                  <p>To je en prizor, ki se oblikuje pred Milko, če jo kaj napelje, da pomisli na
                     tisti prihod v Celje, drugi pa je temu nasproten, kakor da bi domiseln režiser
                     hotel pokazati, v katerem temeljnem nasprotju bo odslej teklo slovensko
                     življenje: da bodo sredi sovraštva vedno tudi sile, ki bodo ohranjale prastare
                     obrede svetosti. Ko se je ta žalostna procesija izmučenih in prestrašenih ljudi
                     začela pomikati proti Bukovžlaku onstran Teharij, je po pločniku nasproti
                     pritekla skupina belo oblečenih deklic, ki so, v košaricah noseč drobne cvetne
                     glavice, hitele, da bi jih trosile v procesiji pred Najsvetejšim. Zdelo se je,
                     da so sedaj, ko so se srečale s to drugo procesijo, še bolj pohitele, ker so
                     želele biti čimprej mimo tega trpljenja, ne vedoč, da je del istega misterija,
                     ki so ga šle častit tudi same. Milka je že toliko vedela o teh rečeh, da jo je
                     ta prizor spomnil na to, da je to praznik Sv. Rešnjega telesa. A ona se sedaj
                     ni mogla ustavljati ob njem. Ona je bila vključena v svojo procesijo.</p>
                  <p>Od celjskega kolodvora do teharskega taborišča ni bilo tako zelo daleč, a
                     množica, ki je šla v to smer, se je pomikala zelo neenakomerno, včasih so
                     morali teči, potem pa se je zgodilo kaj nepredvidenega, da so se morali
                     ustaviti in čakati. Begunci in ujetniki so morali hoditi po sredi ceste, ob
                     straneh pa so jih na določenih razdaljah spremljali partizanski stražarji,
                     večina peš, nekateri tudi na konjih. Skoraj vsi so imeli v rokah opasače in z
                     njimi pretepali tiste, ki so jim prišli pod roke, zlasti, če je kdo zaostajal.
                     Starejši ljudje so se teže umikali, poleg tega pa so bili tu nekateri
                     domobranci z nezaceljenimi ranami, ki so jih dobili v bojih na Ljubelju. Tudi
                     ti so bili vedno med zadnjimi. Vse pa je spremljalo vpitje in zmerjanje – v
                     jeziku, za katerega ni bilo nobenega dvoma, da je slovenski, a ga Milka še svoj
                     živ dan ni slišala. Zato pa ni nič manj vedela, kaj pomeni. Partizani se niso
                     mogli nasititi. Zdelo se je, da njihove besede vedno nekoliko zaostajajo za
                     njihovim sovraštvom. Dajali so vtis, da jim je jezik premalo. Čeprav so izumili
                     nove besede, je jezik le izhajal iz nekega drugega časa in jih ni hotel prav
                     sprejeti: njegova zgradba, njegov ritem in njegova melodija – vse to se je
                     upiralo temu, za kar se je jezik uporabljal tu.</p>
                  <p>Zato so tako tepli, zato so tudi ubijali – že tu sedaj, že med potjo. Milko je
                     še dolgo spremljala naslednja slika. Nekdo, ali je bil domobranec ali navaden
                     človek, tega se ne spominja več, je stopil korak stran od ceste, da bi šel na
                     stranišče. Partizan, ki je to videl, je stopil obenj in ga ustrelil naravnost v
                     čelo. Človek se je zgrudil in kri mu je v trenutku zalila obraz.</p>
                  <p>Povedali smo že, da so morali ljudje del te poti tudi preteči. Za mamo Zalko in
                     njena dva kovčka je to bilo preveč; najprej ji je padel z rok eden in čez nekaj
                     sto metrov še drugi – v enem je imela obleko, v drugem pa perilo, oba sta
                     ostala v Celju. Tudi so bili mnogi sedaj že bosi, ne samo domobranci, ki so jim
                     pobrali, če so nosili kaj vrednega – ne samo čevlje, ampak tudi hlače in bluze.
                     Bosa je večino te poti naredila tudi stara mama. Njene deformirane kosti tudi
                     copat, ki jih je oče prinesel iz tržiške tovarne usnja, niso mogle držati na
                     sebi, če je hotela teči. In teči je morala.</p>
                  <p>V Bukovžlaku so zavili s ceste na desno in po dvesto metrih že bili pri vhodu v
                     taborišče. Očeta so strpali med ostale domobrance na grušč med dvema barakama v
                     zgornjem delu taborišča, civiliste, moške in ženske, pa v prvo barako za vhodom
                     na levo. Domobranci nekaj dni tudi vode niso dobili, baraka s civilisti pa je
                     vodo imela in jo dajala, če ni bilo v bližini stražarjev, tudi domobrancem za
                     žico. Poleg tega so otrokom že prvi večer dali nekaj zdrobove juhe. Ponjo so
                     morali na zgornji konec taborišča, kjer je stala kuhinja in komandna baraka. To
                     je omogočilo Milki, da je videla, česar večina drugih ni. Tam so stali ali
                     ležali z razbitimi obrazi tisti domobranski častniki in podčastniki, ki so se
                     na poziv javili že na celjski postaji. Potem pa so jih hitro, še pred drugimi,
                     odpeljali v Teharje. Kako so preživeli čas, ki so ga drugi prebili na poti, je
                     Milka sedaj imela priliko videti. A očeta ni opazila med njimi. Ko pa se je
                     vrnila v barako, je izvedela, da so ga ženske med tem že odkrile za ograjo.
                     Napotila se je tja s svojim zdrobom. »Pojej tole.« »Kar ti pojej.« Oče jo je
                     samo gledal. Bila je edinka.</p>

                  <figure>
                     <graphic url="slike_z_71/z_71_45.png"/>
                     <head>Mama Zalka pred 1935, ko je bila še kuharica pri Pucherjevih v
                        Ljubljani</head>
                  </figure>
                  <p>Potem sta sledila dva dogodka, o katerih na tak ali drug način govorijo vsi
                     teharski poročevalci, in ki sta oba zajela tudi Ogrinove ženske, eden Tončko,
                     drugi pa mamo Zalko. Prvega je doživela tudi Milka, ko pa se je zgodil drugi,
                     je že ni bilo več v Teharjah.</p>
                  <p>Iz Teharij so ženske vozili na morišče na Hrastniški hrib dvakrat, prvič že
                     kmalu, še v času prvih desetih dni, ko so še vsak večer dvakrat odvažali tja
                     tudi domobrance – enkrat ob enajstih zvečer, drugič pa ob dveh ponoči – potem
                     pa kakih deset dni pozneje, še sredi junija. Tudi način, kako so obe skupini
                     izbrali, je bil različen.</p>
                  <p>Prvič jih sploh niso izbirali, ampak so jih nekega večera, ko so se vračale od
                     večerje – tako imenovane – enostavno oddelili od vrste – koliko? Morda sto,
                     morda malo manj – in jih odpeljali neznano kam. (Uporabili so pri tem podobno
                     laž, kot malo prej Britanci v Vetrinju: da bodo domobranci tam, kamor jih
                     vozijo, potrebovali tudi dekleta, da bodo zanje skrbela; ni čudno, da so se
                     razveselila.) Da pa je bil ta prvi odhod že v prvem tednu, še med glavnim
                     odvažanjem domobrancev, lahko sklepamo po tem, da je Lojze Opeka, ki se mu je
                     posrečilo zbežati s hrastniškega morišča, pri kmetu Pustu v Brnici opazil plav
                     avtobus, ko je ravno obračal nazaj proti Celju – plav pa je bil tudi avtobus,
                     ki je dekleta odpeljal s Teharij. Milka se spominja, da je bila v to prvo
                     skupino zajeta tudi mama, a so jo poslali nato nazaj v barako, ker je bila
                     stara že več kot štirideset let. (Za to skupino so uveljavili samo en kriterij:
                     starost od šestnajst do štirideset.) Stara mama, izmodrena z vetrinjsko
                     izkušnjo, lepim obljubam partizanov ni verjela in je za hčerko Tončko
                     nautolažljivo jokala.</p>
                  <p>Ko pa so z drugo skupino odpeljali tudi mamo, Milke že ni bilo več v Teharjah.
                     Zgodilo pa se je to kmalu za tem, že nekaj dni po odhodu otrok k Petričku.
                     Žensk to pot niso oddelili na slepo, ampak so jih klicali po imenu. Baje so
                     sprva poklicali tudi staro mamo, a so jo pozneje poslali nazaj v barako, ker je
                     ni bilo mogoče stlačiti v avtobus. Oče Ogrin je z velikega dvorišča budno
                     spremljal vse, kar se je dogajalo pred barako, v kateri so bili njegovi, in je
                     zato gotovo videl, kako so odpeljali Tončko, ker je to bilo podnevi, kako so
                     odpeljali ženo, pa verjetno ni videl, ker se je to zgodilo ponoči. Gotovo pa je
                     opazil drugo jutro, da je ni več, če ne drugače, mu je to povedala mati.</p>
                  <p>Če so v Teharjah za mamo vedeli po imenu, je vmes očitno že posegel domači
                     kraj. Potem so se glede tega širile različne govorice: da sta za vsako smrt za
                     vsako vas ali za vsako občino morala podpisati dva člana krajevne boljševiške
                     strukture; da sta vsako vrnitev morala odobriti dva človeka iz vaške terenske
                     mreže. Kako natanko je to šlo, ne vemo. Nekdanja komunistična oblast je te reči
                     zavestno skrivala, sedanji demokratični pa se ni zdelo oportuno, da usmeri
                     svoje znanstvene ustanove, da to raziščejo. Da so Ogrinovo mamo neke noči
                     poklicali v nekem taborišču, imenovanem po nekem štajerskem kraju, za katerega
                     še v življenju slišala ni; da so jo tam poklicali in odpeljali na bregove nad
                     Hrastnikom in tam umorili, za to so bili odgovorni glasovi, ki so prišli z
                     Vrhnike. Namesto odgovorni bi morali reči, da jo imajo ti glasovi na vesti.
                     Kako pa so se ti ljudje morali počutiti, če so se kdaj pozneje ti glasovi
                     oglasili in začeli govoriti?</p>

                  <figure>
                     <graphic url="slike_z_71/z_71_46.png"/>
                     <head>Teta Tončka Ogrin pred vojno</head>
                  </figure>
                  <p>Po Milko in druge otroke so prišli partizani in partizanke že nekaj dni za tem,
                     ko so odpeljali Tončko. Prizoru, ki se je tedaj odigraval na Teharjah, bi
                     pravično podobo lahko dala samo moč velikega umetnika, slikarja, glasbenika,
                     pripovednika. Jok otrok se je mešal z vpitjem mater, ki so se jih oklepale z
                     močjo, ki so jo matere še vedno imele. Milka ima še sedaj v ušesih ukaz:
                     Streljaj, če ne gre drugače! Nazadnje je zmagala sila, otroke so spravili v
                     avtobus in jih odpeljali k Petričku. Še prej pa se je zgodilo nekaj, česar
                     Milka pač ne bo pozabila do konca svojih dni. Oče, za katerega smo rekli, da je
                     od daleč pozorno spremljal vsako dogajanje pred žensko barako, je seveda
                     opazil, kaj se dogaja s hčerko. Kako je prišel čez žico, Milka ne ve, ampak kar
                     naenkrat je bil pri njej in jo poljubljal in objemal, poljubljal in objemal. Še
                     danes ima pred očmi njegov porasli, shujšani obraz. Potem so jo z drugimi vred
                     odpeljali, kaj pa se je dogajalo z očetom, seveda ne ve. Lahko si samo
                     misli.</p>

                  <figure>
                     <graphic url="slike_z_71/z_71_47.png"/>
                     <head>Tončka in Milka Ogrin na poti proti farni cerkvi na škofov sprejem</head>
                  </figure>
                  <p>Zgodbo o otrocih s Petrička sedaj nekoliko poznamo iz knjige in iz
                     televizijskega filma. Milka je imela tam nekaj družbe: tu so bili Kavčičevi
                     trije, Dobrovoljcov Jože, Oblakovih štirih pa ni bilo, ker so njihove starše
                     vračali preko Kranja in so bili sedaj v taborišču v Škofovih zavodih. Bili so
                     seveda predvsem zelo lačni. Učiteljica, ki jih je prihajala poučevat iz Celja,
                     je včasih prinesla kakšen kruh, a kaj je bilo to za toliko ust. Peljali so jih
                     v gozd, da bi nabirali borovnice, a so otroci kar sedeli, tako čisto brez moči
                     so bili. Tudi Milka se seveda spominja hudobne »črne vdove« ali Katjuše, kakor
                     tudi misli, da so ji pravili. Ob dopoldnevih so ure in ure čakali, da bi sonce
                     prišlo do določene smreke, ko je bil čas za kosilo. Če je deževalo, pa so
                     včasih šli ven, da bi jim prej »zrastli lasje.« (Zaradi uši so jih ostrigli na
                     balin.)</p>
                  <p>Od vsega pa je otroke najbolj prizadela šala, s katero so se z njimi poigrali.
                     Nekega dne so jim naročili, naj pišejo staršem. To je bil žarek upanja in
                     otroci so celo dopoldne sestavljali stavke in iz stavkov pisma. Čez nekaj dni
                     pa so ta pisma odkrili na smetišču na robu bližnjega gozda. Nihče danes ne ve
                     več, kako so se počutili otroci, ko so med raztresenimi listi, ki so se vsi
                     začenjali Dragi oče, Ljuba mama, vsak iskali svojega. Otroci te reči dojemajo
                     drugače. Ko so brskali po smeteh za tistimi papirji, je vanje prihajalo
                     spoznanje, ki jih potem nikoli več ni zapustilo. Vedno bolj so vedeli, da očeta
                     in mame ni več. To ni bila nobena nova in posebna bolečina, samo svet se je
                     spremenil v veliko praznino.</p>

                  <figure>
                     <graphic url="slike_z_71/z_71_48.png"/>
                     <head>Zaplemba – Predmeti naj bi bili »izločeni iz zaplembe«, a je zadnjih pet
                        stara mara morala odplačati.</head>
                  </figure>
                  <p>Ko je Milka 6. julija na celjskem kolodvoru zagledala staro mamo, je poletela k
                     njej in postavila prvo in edino vprašanje: »Kje je mami?« Stara mama ji najprej
                     ni odgovorila, saj je tudi spoznala ni. Mislila si je, kot je pozneje
                     pripovedovala, kaj da hoče ta fantek od nje. Šele potem je v shujšanem »fantku«
                     brez las zagledala svojo Milko. In tedaj je tudi odgovorila na tisto vprašanje:
                     »Mami je doma.«</p>
                  <p>V začetku julija so v Teharjih začeli prazniti barako s civilisti (tistimi, ki
                     so bili takrat še živi). Najprej so začeli izpuščati po skupinah, moške in nato
                     še ženske. Če je kdo imel koga pri Petričku, so tedaj tudi tega pripeljali na
                     celjski kolodvor. Tako sta se spet dobili tudi Ogrinova stara mati in Milka. Ko
                     sta zvečer prispeli v Ljubljano, razumljivo nista nadaljevali poti na Vrhniko,
                     ampak sta raje šli k hčerki oziroma teti na Strossmayerjevo in šele čez nekaj
                     dni na Verd.</p>
                  <p>Tu sta našli velik nered: v hiši je sedaj živela tuja družina in nekaj
                     partizank. Partizanke so kmalu odšle, a se je bilo treba za hišo vendarle
                     bojevati – za vsako sobo posebej. Poglavitna skrb je bila seveda na stari
                     materi. V pomoč so jim bili sosedje, pri katerih so Ogrinovi 5. maja pustili
                     ključe. Tam so jim marsikaj rešili, ko so videli, da hiša prehaja v tuje roke.
                     Najdragocenejši je bil šivalni stroj. (Kako bo pa šivilja Tončka šivala, ko se
                     vrne, če ne bo stroja, so si mislili.). Tako se je stari mami in Milki svet
                     nazorno pokazal, kakšen je: eni so iz hiše odnesli, kar se je dalo (pri
                     Ogrinovih so imeli sto rjuh), drugi pa so prihajali, če morda česa ne
                     potrebujeta. Spet so se najbolj izkazali revni. Ali pa tisti, ki so se sedaj
                     znašli v nemilosti. Takšni so bili nekdanji trgovci Malavašiči, zlasti mati, ki
                     je za Milko poslala raznovrstno blago: žamet in barhant za obleko, kotenino za
                     perilo in odeje.</p>
                  <p>Pomagati so hoteli tudi drugi. Tako je Popitova mati dala po znancih vedeti, da
                     je pripravljena najti za Milko mesto v kakem domu ali internatu. Sedaj pa je
                     stara mati, kot pravi Milka, »ponorela«. Ali ji potem, ko so ji pokončali sina
                     in hčer in snaho, hočejo sedaj vzeti še »tega otroka«!</p>
                  <p>Milka se je rada učila in si je srčno želela postati učiteljica. A to ji ni
                     bilo dovoljeno. Zato se je izučila za šiviljo kot teta Tončka. Poleg tega se je
                     tudi kmalu poročila – že pri devetnajstih.</p>
                  <p>Očeta Franca Ogrina, nekdanjega narednika v Rupnikovem bataljonu, pa so s
                     Teharij odpeljali šele 22. ali 23. ali celo 24. junija skupaj z drugimi vojaki
                     in častniki in podčastniki (tistimi, ki jih do tedaj še niso odkrili). Zakaj
                     tako pozno, skoraj štirinajst dni za največjo prvo skupino? Malo pred 10.
                     junijem so kamioni, ki so domobrance vozili s Teharij na morišče na Hrastniški
                     hrib, odšli v Ljubljano, kjer so jih rabili za potrebe kongresa AFŽ, ki je
                     potekal ravno tiste dni. Po kongresu pa teh kamionov iz nekih razlogov niso
                     pripeljali nazaj in kakih 1.200 domobrancev je čakalo na grušču med drugo in
                     tretjo barako v zgornjem delu taborišča na svojo zadnjo pot. Tam so na pol živi
                     od žeje in lakote, v vročini podnevi, v mrazu ponoči, v dežju in soncu ležali
                     in bili vedno manj živi. V noči na 21. junij pa je štirinajst mladih fantov le
                     zbralo toliko moči, da so tvegali pobeg čez žico. Trem od njih je uspelo,
                     ostale pa so polovili in jih pobili ali na mestu ali pa so jih pripeljali nazaj
                     v taborišče in jih tam mučili in nato pred vsemi pokončali. Franc Ogrin se
                     pobega ni udeležil. Pač pa so ga v eni od treh naslednjih noči na kamionih, ki
                     so jih na hitrico od nekod pripeljali, odpeljali na Hrastniški hrib in ga z
                     drugimi vred tam ubili.</p>

                  <figure>
                     <graphic url="slike_z_71/z_71_49.png"/>
                     <head>Otroci s Petrička – (Mag 48/2007)</head>
                  </figure>
                  <p>Tako sedaj na tistem hribu med Brnico in Hrastnikom ležijo trije Ogrinovi,
                     trije Milkini ljudje: oče Franc, mama Zalka in teta Tončka. Vsi so morali
                     napraviti tisto pot od kmeta Pusta, kjer so se kamioni ustavljali, najprej
                     nekaj sto metrov proti zapadu po položnem kolovozu, na prvem robu pa ostro na
                     desno in navkreber do travnate ravninice, od koder so se strmo v breg začeli
                     vrstiti prazni in zevajoči rudniški jaški. Celo pot so jih spremljali rafali
                     strojnic in brzostrelk in jim kazali pot, hkrati pa oznanjali, kaj jih čaka, ko
                     pridejo na cilj.</p>
                  <p>Ko so ob različnih časih vsak zase hodili to pot, na kaj so takrat mislili? Ali
                     ob taki uri človek sploh na kaj misli? Naj bo že kakorkoli, tiste poti so bile
                     tako neznanske, da lahko o njih samo tako kaj povemo, če pravimo, da so bile
                     svete.</p>
                  <p>PS.: Bralcem smo dolžni še tri informacije. Oblakovi otroci, kot smo že
                     omenili, niso bili v Teharjih, ampak v Škofovih zavodih v Šentvidu in so vsi
                     prišli domov. Kavčičevi otroci pa so bili pri Petričku, kamor so jih prišli
                     iskat sorodniki z Jesenic in jim priskrbeli nekakšen dom. Brata Dobrovoljcovega
                     očeta, Martina, ki je bil med civilisti, pa so tam v baraki sredi drugih
                     ustrelili, ker so pri njem našli škarje. (Mogoče je bil ta dogodek povezan z
                     begom, ki smo ga omenili.)</p>
                  <p>Dobrovoljcovo Minko pa so odpeljali hkrati z Ogrinovo Tončko na Hrastniški hrib
                     in tam umorili. Bog daj vsem večni mir in pokoj!</p>
               </div>
            </div>
            <div type="div2">
               <head>Smrt in tujina</head>
               <docAuthor>Vanja Kržan</docAuthor>
               <div type="div3">
                  <head>Smrt v Teharjah</head>
                  <p>Po italijanski kapitulaciji se je revolucija in z njo državljanska vojna
                     razplamtela tudi na Primorskem. Ljudje, ki so s trdim delom garali za svoj
                     vsakdanji kruh, da so preživeli sebe in svoje družine, so počasi spoznavali, da
                     se partizani ne borijo za osvoboditev Slovenije in njihove rodne Primorske, ki
                     jo je že dve desetletji pred tem strahoval fašizem.</p>
                  <p>Partizani so se pojavljali že pred jesenjo 1943. Ljudje so takoj opazili, da
                     imajo na kapah prišite majhne slovenske zastavice. Primorcem so že te vzbujale
                     upanje na svobodno Slovenijo. Po italijanski kapitulaciji pa so ljudje opazili
                     usodne spremembe. Zastavice na partizanskih kapah so zamenjale rdeče zvezde.
                     Partizani so prirejali mitinge z navdušenimi govorci in vsi ljudje so jih sprva
                     z veseljem hodili poslušat. Toda večine njihovi govori niso prepričali in so se
                     potrti vračali domov. Pričeli so se spraševati, kaj se skriva za njihovimi
                     govori, kaj za njihovimi grožnjami, češ da se jim domobranci nočejo pridružiti.
                     Ugibali so, videli to, slišali ono. Mnogi pa so le molčali. Župnik v Podkraju
                     pri Colu, Štefan Gnjezda, ki se je sprva kot vsi Primorci navduševal za OF, je
                     opozarjal farane: »Za vsem tem se nekaj skriva.« Ljudje so mu pričeli
                     verjeti.</p>
                  <p>Še preden so se ovedli, da jim partizani ne prinašajo osvoboditve, ki bi jih
                     rešila fašizma, so zvedeli zdaj za tega, zdaj za onega, ki je bil ustreljen.
                     Praznili so se hlevi, pa ne vsem enako, enemu so odpeljali do zadnje glave
                     živine, drugemu pa je ostala v hlevu vsa živina. Ko so še bili pod italijansko
                     okupacijo, so italijanski oblastniki pri obveznih oddajah živine jemali vsem
                     enako: vsakemu na leto kravo ali bika z ozirom na velikost kmetije. Tudi do
                     jeseni 1943 se to ni spremenilo. Ali bo zdaj slabše kot med italijansko
                     okupacijo? Se bo življenje v celoti spremenilo? To nam bo pomagala razjasniti
                     pripoved Mihaela Bajca (1936). Že takoj ob predstavitvi me je opomnil, da se
                     njihova družina piše Bajec, medtem ko so Italijani pri potujčevanju priimkov
                     vse, ki so se pisali kot oni, spremenili v Bajce.</p>
                  <p>Njegov oče Janez Bajec (1900) je bil vdovec s tremi majhnimi otroki, eden je
                     kmalu umrl, ostala sta mu Ivan (1926) in Pepca (1924). Sorodniki so mu
                     pomagali, da si je našel dobro ženo in ljubečo mater malemu Ivanu in Pepci.
                     Poročil se je s Katarino Tomažin (1900) V zakonu Katarine in Janeza so se
                     rodili še Ivanka (1932), Mihael (1936) in Ančka (1939). Katarina je bila srčno
                     dobra ženska, vse otroke je imela enako rada in vsi otroci so živeli kot rodni
                     bratje in sestre. Otroci pravijo, da je bila zanje bolj dobra kot oče. Pri njih
                     se je po domače reklo pri Mihcu.</p>
                  <p>Živeli so v Trševju, dva kilometra v hribu nad Podkrajem pri Colu. Skozi
                     Trševje in Hrušico je vodila rimska pot in njihova domačija je bila stara več
                     stoletij, saj je imela hišno številko 2, mi je ponosno povedal Mihael Bajec.
                     Številko 1 je nosila hiša v Hrušici. Še dalje mi je pripovedoval Mihael:</p>
                  <p>»Do zgodnje pomladi 1944 smo vsi živeli doma, dela je bilo za vse dosti. Imeli
                     smo deset glav živine, nekaj njiv, ki so bile kamnite in so dajale slab
                     pridelek, le krompirje na njih dobro uspevel. Koruzo je večkrat uničila slana,
                     ki je padla celo maja. Nič manj prizanesljiva ni bila burja. Tudi fižol, bob in
                     celo nekaj pšenice smo pridelali. Vsi otroci smo morali trdo delati in le s
                     trdim delom sem kasneje v življenju uspel. Kruh so nam dajali gozdovi grofa
                     Windischgretza, mi smo jim pravili 'firštovi' gozdovi. Oče je imel dva konja in
                     je z njima vozil les iz gozda do žage v Ajdovščino ali v Gorico. Kamioni so se
                     pojavili kasneje, toda dela v gozdu je bilo še vedno dovolj; včasih je do dve
                     sto delavcev naenkrat pripravljalo les za oglarske kope. Za delo v gozdu sem
                     bil še premajhen, toda porabili so me za pastirja. Ko sem imel šest let, sem
                     prvikrat gnal na pašo s starim očetom, ki je rekel, da me bo navadil. Šel je le
                     enkrat, naslednji dan je bila nedelja, in ker je bil stari oče pri maši, sem
                     ostal na paši sam. Skrbelo me je, kako bom našel pot, da priženem krave domov.
                     Pa so v mojo veliko srečo in začudenje krave same poznale pot in zvečer smo se
                     skupaj vrnili domov. Bil sem ponosen in od takrat sem hodil na pašo sam. Pasli
                     smo z dovoljenjem 'firšta' v njegovih gozdovih.</p>
                  <p>Med italijansko okupacijo smo mirno živeli. Vsako leto smo morali pri obvezni
                     oddaji dati ali kravo ali bika. Zvečer so po naselju hodili vojaki in
                     opazarjali na zatemnitev. Vsa obvestila smo vedno dobivali ob nedeljah pred
                     cerkvijo, kjer jih je prebral eden od občinskih mož. Lepe nedelje konec avgusta
                     1943 se pojavi pred cerkvijo partizan. Ljudje so takoj opazili, da nosi kapo z
                     rdečo zvezdo. Razglasil je, da kdor živine v tistem letu še ni oddal
                     Italijanom, jo bo dal partizanom. Mi smo jo že dali, sosed Vrabec še ne. Toda
                     iz njegovega hleva je bilo škoda vsake krave, ena je bila breja, druga preveč
                     lepa. Partizane je napotil k nam. 'Kar k Mihcu pojdite, ta jih ima več!' Prišli
                     so, odvezali od jasli brejo junico in jo odpeljali. Kasneje smo zvedeli, da je
                     sosed postal terenec. Po rodu ni bil iz Trševja, priženil se je iz Logatca.
                     Hišno ime pri Tomažu je spremenil in odslej se je pri hiši reklo pri Vrabcu,
                     kot se je on pisal. Do prihoda partizanov smo živeli v dobrih sosedskih
                     odnosih.</p>
                  <p>Po tistem sta se oče in sosed sprla. Od takrat naprej so se pri nas pojavljali
                     partizani, dokler nista bila hlev in klet popolnoma prazna. Do zadnjega repa so
                     nam odpeljali živino, do zadnjega krompirja in fižola spraznili klet. Na zimo
                     smo ostali brez vsega. Spominjam se partizana, ki je v nahrbtniku odnesel celo
                     kislo zelje in mu je po zadnjici odtekala zelnica.</p>
                  <p>S pomočjo dobrih ljudi smo lačni nekako pretolkli zimo in pomladi upali na
                     dobro letino. Toda namesto upanja se nas je polastil obup. Partizani so prišli
                     po očeta in ga odpeljali s seboj na Trnovo, a jim je kmalu ušel. Za njim so
                     odpeljali brata Ivana in tudi ta jim je ušel. Iz maščevanja so prišli še po
                     sestro Pepco, da jo ubijejo, a se jih je na srečo tudi ona rešila. Videli smo,
                     da ne moremo več ostati doma. Klet in hlev sta bila ponovno prazna, še hujše je
                     bilo spoznanje, da nismo več varni pred partizani in brez zaščite pred njihovim
                     nasiljem. Po nas in še po enajst drugih družin so prišli domobranci iz Logatca
                     in Hotedršice.</p>

                  <figure>
                     <graphic url="slike_z_71/z_71_50.png"/>
                     <head>Podkraj pri Colu</head>
                  </figure>
                  <p>Ko je oče pobegnil od partizanov, je že pred nami odšel k kmetu Erjavcu na
                     Hotedršico in delal vsa kmečka dela. Tudi jaz, takrat sedemletni Mihče, kot so
                     me domači klicali, bi bil rad pri Erjavcu, pa se je oče verjetno bal, da ne bi
                     kar dva odžirala kruha Erjavčevim s kopico majhnih otrok. Zato me je poslal h
                     gospodarju Jakobu, po domače se je reklo pri Kmetu. Nekaj časa mi je pomagala
                     dvanajstletna sestrica Ivanka. Komaj z osmimi leti sem moral opravljati vsa
                     kmečka dela, ki sem jih zmogel, kidati gnoj itd.«</p>
                  <p>Mali Mihče je zdaj na lastni koži bridko okušal in nekoliko dojemal, zakaj
                     morajo domobranci, sami kmečki fantje in gospodarji, pred partizani braniti
                     svoje premoženje in svoja življenja. Njegov otroški svet je bil oropan vsega
                     otroško lepega, kajti v njem so zaživeli le partizani kot vir vsega hudega in
                     zastrašujočega. Zdaj, ko niso bili več skupaj doma, ga je bilo vsega še bolj
                     strah. Ni vedel, kaj je otroštvo, zamenjalo ga je le trdo kmečko delo na
                     kmetiji pri tujem gospodarju in neprestan strah pred partizani, pa pred
                     streljanjem med partizani in domobranci.</p>

                  <figure>
                     <graphic url="slike_z_71/z_71_51.png"/>
                     <head>Mihael Bajec pri šestnajstih</head>
                  </figure>
                  <p>»Živel sem 'pasje življenje'«, pravi danes Mihael Bajec. » V meni je bil en sam
                     strah, ena sama žalost. V svoji otroški pameti sem krivil očeta, da smo morali
                     zapustiti dom. Vseeno bi mi bilo, če bi samo enkrat na dan jedel močnik, samo,
                     da bi ostali skupaj doma. Ne vem, kje sem slišal, da so na Tirolskem rabili
                     gozdne delavce. Lahko bi odšli tja, sem si mislil, toda oče ni bil za to, zanj
                     sta bili domačija in domovina prvi. Saj bo enkrat vojne konec, se je tolažil in
                     bo spet vse dobro.«</p>
                  <p>Mama je odšla v Gorenjo vas pri Logatcu k svojemu mlajšemu, še neporočenemu
                     bratu Francu Tomažinu na njegovo kmetijo, reklo se je pri Nehčivcu. Tudi on je
                     bil pri domobrancih in je ponoči stražil železniško postajo v Logatcu.
                     Najmlajša, šestletna Ančka je bila z mamo, dvanajstletna Ivanka, ki je nekaj
                     časa služila, je kmalu prišla k mami.</p>
                  <p>Stari oče je ostal doma, s svojega doma ne bo hodil nikamor, ne bo se umikal
                     pred nikomur, tudi pred partizani ne, je vztrajal. Zato sta občasno hodila k
                     njemu Mihče in Ivanka, da mu je kuhala in gospodinjila. Pa so še ponj prišli
                     partizani iz maščevanja, ker jim je nazadnje ušla tudi Pepca in odgnali
                     77-letnega starčka na Goro v Tihi dolini. Še z nekaterimi drugimi možmi so ga
                     zaprli v nek kravji hlev. Mihče je tako ostal sam doma v Trševju, z vsemi
                     svojimi strahovi in žalostjo. Partizani so čez nekaj časa spodili starega očeta
                     domov in takrat se je s težkim srcem le vdal, da zapusti svojo domačijo.
                     Domobranci so prišli z vozom ponj in ga pripeljali k Mihčevi mami v Logatec.
                     Tam je januarja 1945 umrl.</p>
                  <p>Kaj se je dogajalo z najstarejšima, dvajsetletno Pepco in osemnajstletnim
                     Ivanom, ki nas kot žrtvi v Teharjih najbolj zanimata? Pepca je bila za deklo
                     pri Habjanu na Hotedršici, zadnje mesece vojne pa je pred vsem hudim, ki se je
                     dogajalo v Hotedršici, pribežala k mami v Gorenjo vas pri Logatcu. O burnem
                     medvojnem dogajanju v Hotedršici je bilo v Zavezi že marsikaj napisano. Naj
                     tokrat omenim le to, kar sta mi povedala njun brat Mihael Bajec in sestra
                     Ivanka Bajec por. Repič in nam bo pomagalo osvetliti žalostni konec njune
                     sestre Pepce in brata Ivana.</p>
                  <p>Poboji partizanov in ropanje se je pričelo v Hotedršici že leta 1942. Takrat so
                     med drugimi ubili tudi brata gospodarja Jakoba, po domače Kmetovega, kjer je
                     služil osemletni Mihče. Vaški stražarji in kasneje domobranci so morali vas
                     obdati z bodečo žico, v vasi pa so naredili pet bunkarjev, zakritih z zemljo in
                     obdanih z lesom. Mihael se spominja govoric, da so partizani kar petkrat
                     napadli te domobranske postojanke, a so domobranci vse napade zdržali. Nič
                     čudnega, da je mali Mihče v srahu trepetal, ko je poslušal streljanje med
                     partizanskimi napadi in obrambo domobrancev.</p>
                  <p>»Za veliko noč 1943. je bil Ivan vpoklican v italijansko vojsko,« se spominja
                     dalje Mihael. »Bil je nekje v bližini Rima. Po razpadu Italije se je vrnil. Ko
                     so jeseni 1943 partizani nasilno pobirali može in fante, je tudi Ivan moral z
                     njimi. Po treh tednih je pobegnil. Ko je prišel domov, je očetu povedal: 'Veš
                     tata, partizani so ustrelili tvojega znanca iz Pivke, s katerim sta skupaj
                     vozila les. Pri teh norcih pa že ne bom ostal!' Takrat smo vsi imeli
                     italijansko državljanstvo in Ivan je dobil službo v tovarni v Trstu. Amerikanci
                     so tovarno bombardirali in vsi delavci bi morali delat v Nemčijo. Ko je oče to
                     zvedel, se je odpeljal v Trst. 'Kar z mano v Hotedršico pojdi. Kaj bi hodil v
                     Nemčijo. Dosti dela boš imel.' Verjetno bi ostal živ, če bi mu ata dovolil v
                     Nemčijo. Tako pa je Ivan prišel v Hotedršico in ostal skupaj z očetom pri
                     Erjavcu, toda le kake dva, tri tedne. Pri Erjavcu je bil eden od petih
                     domobranskih bunkerjev. Razumljivo, da Ivan ni mogel ostati pri Erjavcu. Ob
                     prigovarjanju domačih fantov domobrancev je sprevidel, da je njegovo mesto pri
                     njih. Večkrat je prišel k mami v Gorenjo vas pri Logatcu, da mu je oprala in
                     pokrpala perilo ter ga še nahranila.</p>
                  <p>Zadnje tedne vojne so morali domobranci skupaj z Nemci proti Trstu, da bi
                     zadrževali prodiranje Angležev in IV armade proti Primorski. Na dan odhoda je
                     Ivan zbolel in nemški zdravnik je odločil, da ostane doma. IV. armado so
                     sestavljali sami primorski fantje, domoljubi, ki so jih bili Italijani poslali
                     na bojišča v Afriko. Ko so prodirali proti Sloveniji, so mislili, da se borijo
                     proti Nemcem in Italijanom, dejansko pa so pomagali komunistom do zmage.
                     Angleži so jih dobro oborožili s tanki in avioni. Skupaj z Angleži so prišli do
                     Ajdovščine. Kot zmagovalci so odvrgli orožje in se pridružili partizanom. Toda
                     ne vsi. Mnogi so sprevideli, da so se borili za zmago komunizma in se odločili
                     za beg.Takrat sem večkrat slišal, kako so pravili: 'Treba je pobegniti na
                     zapad! Na zapad!' S tem so mislili na beg v Italijo in mnogi, med njimi vsi
                     četniki, so tja res pobegnili in se rešili, ker iz Italije niso vračali
                     ubežnikov.</p>
                  <p>Zadnjikrat sem Ivana videl 2. maja. Prišel je k mami v Logatec in ji povedal,
                     da odhaja z domobranci na Koroško. Verjetno niti slutila ni, da odhaja v smrt,
                     nasprotno. Upala je, da se bodo kmalu spet videli. Pa smo Ivana takrat videli
                     zadnjikrat. Prosil me je, da sem ga pospremil proti Hotedršici. Moral sem kot
                     izvidnik hoditi naprej in oprezovati za partizani, saj je pot proti Kalcam
                     vodila po gmajni. Če bi ga presenetili, bi bila to zanj smrt,« se spominja brat
                     Mihael.</p>
                  <p>Kaj pa Pepca? O njej mi je nekaj povedala njena mlajša sestra Ivanka. »Oba,
                     Ivan in Pepca sta naju, sestri in brata Mihča, imela zelo rada in mi njiju.
                     Bili smo kot rodni bratje in sestre. Ivan je bil do nas vljuden, ker je bil fin
                     fant in po srcu zelo dober. Vedno je nam mlajšim pri delu rad pomagal in sploh
                     je imel rad otroke. Zadnji spomin nanj imam, ko je prišel k mami v Logatec in
                     ji povedal, da odhaja z drugimi domobranci na Koroško. Še dobro, da nismo
                     vedeli, da ga zadnjikrat vidimo.</p>
                  <p>Sestra Pepca je bila zelo pridno dekle, verna in častilka Marije, saj je bila
                     tudi članica Marijine družbe. Z Ivanom in njo smo bili zelo prijatelji. Tudi
                     mama, čeprav je bila njuna mačeha, je imela oba tako rada kot nas tri in onadva
                     mamo rajši kot očeta. Mama je bila dobra, mirna in preudarna ženska, vedela je,
                     da Ivan in Pepca morata imeti nekaj denarja zase, in kadar je prodala kakšnega
                     prašička ali kaj drugega, jima je dala denar, da sta si lahko kaj kupila.</p>
                  <p>Stari oče, Pepca in Mihče so bili avgusta 1944 doma v Trševju. Treba je bilo
                     pokositi otavo. Partizani so med košnjo prišli na travnik in odpeljali Pepco iz
                     maščevanja, ker sta jim ušla oče in Ivan. Vedeli so, da je verno dekle in zato
                     ne bo nikoli z njimi sodelovala. Zelo verjetno bi jo ubili. Prignali so jo do
                     hiše, kjer je živela njena prijateljica Marička Srebot, po domače se je reklo
                     pri Mlakcu. Nekaj partizanov je stražilo hišo, nekaj jih je odšlo še po druge
                     može in fante. Takoj sta se Pepca in Marička z očmi sporazumeli. Pepca ji je
                     namignila, da bi rada ušla, Marička je z očmi pomigala proti oknu v majhni
                     sobici. Pepca je prosila partizane, ki so sedeli pred hišo in jo stražili, če
                     gre lahko malo v hišo, k prijateljici po slovo. V trenutku je pobegnila skozi
                     okno. Kar več ur je hodila do Logatca k mami, in ker se je plazila skozi
                     grmovje, je prišla do mame vsa raztrgana.</p>
                  <p>Potem je služila v Hotedršici, zadnje tedne vojne je pomagala mami na stričevi
                     kmetiji v Gorenji vasi pri Logatcu. V prostem času se je družila s prijateljico
                     iz Trševja, Erjavčevo Mici, ki je tudi pobegnila od partizanov, potem pa
                     služila v Habjanovi gostilni v Hotedršici. Ko so zadnje dneve vojne že vdirali
                     partizani proti Logatcu, je Erjavčeva Mici prišla k Pepci v Gorenjo vas pri
                     Logatcu. Rekla ji je: 'Nekam se bomo morale umakniti pred partizani. Ali
                     misliš, da so pozabili, da so naju hoteli ubiti, pa sva jima ušli? Pojdiva
                     skupaj z domobranci na Koroško.' Obe sta domače fante dobro poznali. Pa še Ivan
                     in mnogi sorodniki, znanci in sosedi iz domačega Trševja in okolice so odhajali
                     z Rupnikovim udarnim bataljonom. Pepca se je hitro odločila in skupaj z Mici
                     sta z domobranci odšli na Koroško.</p>
                  <p>In to zadnji trenutek. Ko so prve dni maja prišli partizani v Logatec, so takoj
                     začeli pobijati skupaj s terenci. Prva je bila mama Frančiška Nagode, po domače
                     se je reklo pri Jožefu; bila je vdova z osmimi otroki! Najstarejša Tine in Niko
                     sta bila pri domobrancih in že tudi odšla na Koroško. Mladoletni Niko je bil
                     vrnjen, Tine je končal v Teharjah. Mlajše sestre Francka (1929), Micka (1930)
                     in Rezka (1932) so bile moje prijateljice. Prosile so me, naj pridem k njim
                     prespat, ker smo se vse zelo bale. Doma so bili le še mlajši bratci, vsi trije
                     še otroci: Franc, Štefan in Jernej. Zvečer je mama v štali napajala nekaj ur
                     staro teličko, potem pa je še ona legla k počitku. Ponoči nas je prebudilo
                     razbijanje po vratih in vpitje: 'Kurba bela, ven pridi!' Mama je bila tako
                     pogumna, da jim je odprla vrata, saj bi sicer vdrli. Zvlekli so jo ven na
                     dvorišče, me pa smo bile vse tako prestrašene, da smo poskakale skozi okno in
                     se poskrile v vrtu po grmovju. Mamo so najprej pretepli, potem pa smo slišali
                     strel. 'Mamo so ustrelili,' smo zajokale. Kasneje smo zvedeli, da jo je
                     ustrelil domačin iz Logatca, Štefucov Tone, kot se je govorilo. Ko je vse
                     potihnilo in smo slutile, da so morilci odšli, smo se prihulile do dvorišča in
                     zagledale mrtvo mamo, ki je ležala na dvorišču v krvi. Uboge punce so mamo
                     odnesle v kuhinjo, zrinile skupaj dve klopi in jo položile nanju. Tako je
                     ležala vso noč. Jokale smo in strmele v mamo. Šele zjutraj so prišli sosedje in
                     jo dali na mrtvaški oder. Nobeden od njih si ponoči ni upal blizu, čeprav so
                     vsi slišali vpitje in nazadnje strel. Takrat sem bila pomirjena, da sta odšla
                     brat Ivan in sestra Pepca še pravočasno na Koroško.« Tako se konca vojne in
                     odhoda brata Ivana in sestre Pepce spominja njuna sestra Ivanka.</p>

                  <figure>
                     <graphic url="slike_z_71/z_71_52.png"/>
                     <head>Ivan Bajec</head>
                  </figure>
                  <p>Nekaj časa se ni vedelo, kje so domobranci, kje dekleta in žene, ki so odšle z
                     njimi. Ali bodo še kdaj prišli domov? Ko so se avgusta vrnili mladoletni
                     domobranci, ki so jih po amnestiji vrnili s Teharij, pa se je naenkrat
                     razvedelo: večina domobrancev, žena, deklet in otrok, so bili s Koroške vrnjeni
                     v Teharje, od tam pa so jih vsako noč odvažali s tovornjaki na morišča. V
                     Trševju so to povedali mladoletni domobranci: Leskovec Jože, po domače
                     Javorničkov, Srebot Miro po domače Mlakcov, Bajec Franc, po domače Tišlerjev in
                     Leskovec Ivan, po domače Jerčkov. Mihaelovega in Ivankinega brata Ivana, sestro
                     Pepco in njeno prijateljico Erjavčevo Mici so domači fantje še videli na
                     Teharjih, a jih je na lepem zmanjkalo. Prav tako veliko znancev iz Hotedršice.
                     Pri Kmetu, kjer je Mihče služil med vojno, sta dva sinova odšla na Koroško:
                     Vinko je bil vrnjen v Teharje in ubit, Jakobu se je posrečilo zbežati v Italijo
                     in od tam v Ameriko, enega od njunih bratov so ubili partizani v Hotedršici že
                     leta 1942, kot smo videli. Habjanovi so odšli na Koroško, vendar se niso vrnili
                     v Teharje, ampak odšli v Italijo.</p>
                  <p>Prepustimo spet besedo Mihaelu, bratu umorjenega Ivana in Pepce. »Po vojni smo
                     se najprej vrnili domov oče, najmlajša sedemletna sestrica Ančka in jaz. Mama
                     in Ivanka sta se vrnili šele jeseni. Vse poletje sta še ostali na kmetiji
                     maminega brata v Gorenji vasi pri Logatcu, ker je bil ta zaprt v Kočevju.
                     Spominjam se, kako sva s sestrico vlekla navkreber voziček s krompirjem in
                     moko. Doma ni bilo ničesar, vse, kar se je dalo odnesti, je bilo pokradeno.
                     Toda bili smo spet doma. Spet je bil ob meni oče, mama bo kmalu. Na podu je
                     bilo še nekaj sena od lanske košnje, oče je iz Logatca pripeljal brejo kravo in
                     zgledalo je, da bomo sčasoma na novo zaživeli. Zadnji dan maja je krava povrgla
                     telička in oba s sestrico sva se zelo razveselila. Krompir je ozelenel, v
                     nedeljo 15. julija se je začela košnja. Oče me je poslal na pod po seno za
                     kravo, kar zaslišim tuje moške glasove in že zagledam pet partizanov, ki so
                     prišli po očeta: 'Z nami morate!' Samo to, za naju s sestrico se nihče še
                     zmenil ni. Spet sta me popadla strah in ena sama žalost. Stopil sem pred hišo
                     in gledal za očetom, ki je z možmi odhajal po klancu. Gledal, kot da ne morem
                     doumeti, kaj se dogaja. Odpeljali so tudi kravo. Ostal sem čisto sam v hiši, po
                     Ančko je kmalu za tem prišla mama in jo odpeljala s seboj v Logatec. Eden je
                     moral biti doma, da čuva domačijo. Razen mene, takrat sem bil star devet let,
                     ni bilo nikogar. Zakaj moram še vedno trepetati pred tujimi možmi? Zakaj mi
                     zastane srce, če koga od njih samo zagledam ali zaslišim?</p>
                  <p>Oče je spotoma naročil 80-letni ženici, pri Jagru se je reklo pri hiši, naj me
                     vsake toliko časa pride malo pogledat. In res je včasih prišla in mi skuhala
                     močnik ali mi prinesla kakšen krompir. Toda vse dolge dneve in večere sem bil
                     čisto sam! Ne da se povedati, kako strah me je bilo! Strah me je moril še vsa
                     nadaljna leta. Lepega dne sem se spet ustrašil partizanov, ki so prišli po seno
                     za partizanske konje v Ajdovščini. Vaščan Čebokelj jim je kazal, pri kateri
                     hiši naj ga poberejo. Pri nas so pobrali vsega in še pokosili senožet, ki je
                     oče ni utegnil, ker so ga prej odpeljali. Do konca je prišla pokosit mama, ki
                     je najela dva kosca. Bila je prepričana, da očeta ne bo več domov. Takrat je
                     kar na lepem koga zmanjkalo. Ko se je mama vrnila v Logatec, sem bil spet sam s
                     svojimi strahovi, prepuščen samemu sebi. Ne spominjam se več, ali sem se kaj
                     umival ali preoblačil. Verjetno ne. Vem pa, da sem bil vedno lačen, a to ni
                     bilo najhuje. Najhujši je bil strah.</p>
                  <p>Nekega dne mi je Jagrova mama prišla povedat: 'Fantek, pojdi v Podkraj, tam
                     dajejo na osebo malo ječmenove kaše in fižola.' Vzel sem nahrbnik in odšel.
                     'Koliko vas je?' so me doli vprašali. Saj so vendar vedeli! Takrat nisem znal
                     niti šteti, saj sem med vojno le tri mesece hodil v italijansko šolo. Strah me
                     je spreletel od glave do konca prstov. A sem le pričel naštevati: 'Mama, tata,
                     Ivan, Pepca, Ivanka, jaz, Ančka.' 'No,' je eden od tistih pri vreči fižola
                     povzdignil glas, 'Ivan in Pepca pa nič več ne potrebujeta.' Dobro sem poznal
                     tega moškega, bil je očetov bratranec in celo moj krstni boter J. K.! Zdaj je
                     bil terenec. Toda tega takrat še nisem vedel, tudi ne, kaj pomeni, da Ivan in
                     Pepca ničesar več ne potrebujeta.</p>
                  <p>Šele kasneje v najstniških letih sem pričel iz pogovorov odraslih razumevati,
                     kako je delovala povojna ljudska oblast in ljudsko sodišče. 'Nikoli še ni bilo
                     take pravice na svetu, da sodi narod sam,' sem slišal govorice. In po kakšnem
                     zakonu so sodili? 'Kar je kdo zaslužil, to dobi!' so trdili. Ko smo zvedeli za
                     smrt Ivana in Pepce pa Mici in še za mnogo drugih iz naših krajev, iz
                     Hotedršice in Logatca, sem počasi in z leti pričel dojemati hudodelsko
                     'pravico' povojnih oblastnikov. Mislil sem si: 'Le s čim si je naš Ivan
                     zaslužil in dobil smrtno kazen, pa naša dobra Pepca in njena prijateljica Mici
                     in vsi, ki sem jih poznal? S čim so si jo zaslužili in zakaj so jo dobili,
                     smrtno kazen, je dolgo časa glodalo v meni. Kakšna krivica, kakšna laž! Saj sem
                     vendar dobro poznal Ivana in Pepco in ju imel rad z otroško ljubeznijo mlajšega
                     brata. In vsi, ki so ju poznali, so ju imeli radi! Čim bolj sem odraščal, tem
                     večji odpor do krivic, laži in nasilja sem čutil v sebi.'</p>
                  <p>Ko sem se kasneje pogovarjal s štirimi omenjenimi vrnjenimi mladoletnimi
                     domobranci iz Podkraja, sem razumel še marsikaj drugega. Ti so povedali, da so
                     videli Ivana in Pepco ter njeno prijateljico Erjavčevo Mici v Teharjih, a jih
                     lepega dne ni bilo več. Pravili so, kako je tam delovalo 'sodišče'. V baraki ob
                     odprtem oknu je stala miza, za njo so sedeli oboroženi možje. Mimo okna so
                     hodili odbrani jetniki, vsak je povedal svoje ime, kraj, od koder prihaja in
                     kako dolgo je bil pri domobrancih. Ti podatki so šli v vasi, od koder so
                     domobranci prihajali. Tam so terenci podpisali smrtne kazni. To dobro vem, ker
                     sem poznal iz Podkraja tri vaščane, vem za imena in priimke vseh treh. Vsi
                     trije imajo isti priimek in dva tudi isto ime. Moj boter J. K. in njegov sin M.
                     K. in še tretji iz Podkraja, M. K., z istim imenom in priimkom kot sin mojega
                     botra. Prav oni so podpisali smrtne kazni, tudi nekaterim mladoletnim. Ali pa
                     so celo posamezni terenci iz vasi prišli v Teharje 'sodit' kot npr. moj krstni
                     boter J. K. Prav ta mi je povedal, da Ivan in Pepca ničesar več ne potrebujeta.
                     Kako pa bi drugače vedel za njuno smrt?!</p>
                  <p>Da so podpisovali smrtne kazni po vaseh, vem tudi od vaščana Srebotovega Mira,
                     po domače se je reklo pri Mlakcu. Lojz je bil najstarejši, potem je bil Pavle,
                     Miro je bil od njih najmlajši. Vsi trije so bili v Teharjih. Lojz je imel nižji
                     čin in vsi s čini so bili za krvnike v Teharjih še posebej zanimivi. Kdor od
                     jetnikov je izdal koga s činom, so mu obljubili, da bo takoj izpuščen. Lojza je
                     nekdo izdal. Pretepli so ga skoraj do smrti. Vsi domači fantje pa so zanikali,
                     da bi imel Lojz kakšen čin, zato so ustrelili izdajalca. Lojz pri zaslišanju za
                     kraj bivanja ni povedal naše vasi, ampak Vodice pri Gorici. (Dejansko je bil
                     doma iz Vodic pri Podkraju, ki so spadale pod okraj Gorica). Bratoma je
                     zabičal: 'Fantje, mi se ne poznamo več.' Ker Vodic pri Gorici niso našli in
                     tako niso mogli od krajevnega terenca dobiti nalog za ustrelitev, so ga iz
                     Teharij izpustili, prav tako Mira zaradi mladoletnosti, Pavla pa ubili. Lojz in
                     Miro sta se skupaj peljala do Logatca, vozne karte za vlak so jim dali v
                     Teharjih. Lojz je dobil karto do Gorice, a se je peljal do Trsta. V taborišču
                     za begunce so ga zaslišali in trdil je, da je iz Vodic pri Gorici. 'Jih ni,' so
                     vztrajali oni. 'Pa so' je trdil Lojz. Spustili so ga, a je ostal dolgo časa v
                     bolnici v Gorici, ker je bil ves pretolčen. V Trstu ga je srečala moja sestra
                     Ivanka in še nekaj deklet, ki so tja nosile maslo in jajca ter jih zamenjale za
                     moko in koruzni zdrob. Ni jih prepoznal, ker je bil zelo kratkoviden, takrat pa
                     še ves zabuhel od udarcev. Ustrašil se jih je, ker je mislil, da so terenke. Po
                     zdravljenju je odšel v Argentino.</p>
                  <p>Ko je nekoč obiskal že samostojno Slovenijo, je šel tudi v Teharje in pokazal
                     kraj, kjer so zverinsko mučili in umorili moža njegove tete, Martina Puca iz
                     Podkraja. Imel je višji čin in bil dober vojak že v prvi svetovni vojni.</p>
                  <p>Eden od Pucovih sinov je bil domobranski ranjenec na vlaku in bil umorjen z
                     ostalimi ranjenci s tega vlaka. Drugi se je rešil v Italijo. Doma je ostalo še
                     nekaj nepreskrbljenih otrok.</p>
                  <p>Vsi mladoletni domobranci iz Podkraja so ostali živi, ker so vedeli, da morajo
                     domov po skrivnih poteh. Niso se vračali po nekdanji rimski poti preko Hrušice,
                     kjer so jih dejansko pričakovali vaški ubijalski terenci. Šli so po stranskih
                     poteh do Hotedršice in dalje skozi Traven gozd.«</p>

                  <figure>
                     <graphic url="slike_z_71/z_71_53.png"/>
                     <head>Pepca Bajec</head>
                  </figure>
                  <p>»Naj se vrnem nazaj v prvo leto po vojni,« pripoveduje dalje Mihael. »Oče se je
                     vrnil iz zapora jeseni, mama in obe sestri pa iz Logatca. Ivanki sem povedal,
                     kaj mi je rekel boter J. K. v Podkraju, ko sem šel po fižol in ječmenovo kašo:
                     'Onadva ne potrebujeta več.' Te besede so mi ves čas rojile po glavi. Oče, mama
                     in Ivanka pa so že zvedeli od vrnjenih domobrancev, da so v Teharjih vse ostale
                     pobili. Mi in še mnogi drugi smo dajali za maše. To je bil edini način, da smo
                     lahko pokazali svojo žalost. Morali smo molčati in trpeti sami zase. V tistem
                     času nam je oče večkrat povedal, da je neke poletne noči jasno zaslišal pred
                     oknom Pepčin glas, trkanje po šipi in njen krik. Zdaj je vedel, da so jo takrat
                     ubili.</p>
                  <p>Šele jeseni 1947 sem lahko šel v šolo. Bil sem star enajst let in nisem ničesar
                     znal, saj sem bil med vojno le tri mesece v prvem razredu. Učitelj in sošolci
                     so me zasmehovali in zapostavljali. Spet sem občutil sam strah: bal sem se
                     učitelja, ki me je postavil pred tablo in spraševal. Nisem znal odgovarjati in
                     tepel me je s palico. Drugim je učiteljica delila dobrote iz UNRA paketov, jaz
                     nisem dobil ničesar. S štirinajstim letom sem šolo pustil in se eno zimo
                     neprijavljen učil mizarstva. Da bi se česa izučil in prišel do kakšnega
                     poklica, ni bilo misliti. Oče je vedno govoril: 'Doma je dosti dela.' Res ga je
                     bilo in garali smo, da smo preživeli in zmogli obvezne dajatve. Spoznaval sem,
                     da so se oblastniki na vse mogoče načine dobesedno trudili, da bi nas uničili,
                     gospodarsko in psihično. Uničili nas niso, saj smo vsi preživeli.</p>
                  <p>Za vse življenje sem si poškodoval hrbtenico. Ko sem bil star kakih štirinajst
                     ali petnajst let, smo v gozdu s cepinom 'pajsali' les. Zamahnil sem s cepinom
                     po hlodu, da bi ga povlekel, pa je cepin verjetno udaril na grčo, odskoči ven,
                     mene pa je z vso silo, ki sem jo namenil, da izvlečem hlod, vrglo na trtico. Ne
                     vem, kako sem si takrat poškodoval hrbtenico, zdravnika nismo poznali,
                     socialnega zavarovanja nismo imeli! Od takrat naprej se nisem mogel več
                     pripogibati. Še danes opravljam določena dela na kolenih. Zatem sem si zlomil
                     nogo, a se mi je kost zarastla brez mavca.«</p>
                  <p>Tudi sestri Ivanka in Ančka se spominjata, da so samo trdo delali in tolkli
                     revščino. Najhujše pa je bilo to, da so povsod, kamor so šli, hodili še vedno s
                     strahom, kot da jim kdo sledi za petami.</p>
               </div>
               <div type="div3">
                  <head>Beg v svobodo</head>
                  <p>Mladi Mihael je težko preboleval nasilno smrt brata, sestre, nekaterih
                     sorodnikov, sosedov in znancev. Ni mogel pozabiti hudobije terencev in se
                     sprijazniti s krivicami, zatiranjem in zlobo povojnih oblastnikov. Še vedno ga
                     je utesnjeval strah, kot da se ne more povsem umiriti in sprostiti. Bilo mu je
                     devetnajst let. Ali naj s temi bremeni na srcu životari do konca življenja?
                     Kako naj si s težaškim delom doma, ki je bilo samo za preživljanje, sploh
                     prisluži kakšen dinar? Imel je čebele in si je z njimi in s kakšnim
                     priložnostnim delom prihranil nekaj denarja. Lahko bi si kupil kolo in kakšen
                     kos obleke in konec bi bilo njegovega 'premoženja'. Pred njim, mladim fantom,
                     se je odpirala brezizgledna prihodnost brez možnosti šolanja in zaposlitve.</p>
                  <p>Za mali šmaren 8. septembra 1955 je odšel s štirimi prijatelji na romanje na
                     Sveto goro. Med potjo so se pričeli pogovarjati, da bi zbežali čez mejo in to
                     kmalu. Bliža se jesen, vrhove Karavank utegne prekriti sneg. Življenje onstran
                     nje se je Mihaelu zazdelo kot odrešenje vsega prestanega trpljenja, predvsem pa
                     je videl možnost za delo in boljši zaslužek. Pred njim se je odpiralo
                     samostojno in svobodno življenje, ko bo lahko sam odločal o sebi in svoji
                     prihodnosti. Misli na beg so ga tako zelo zaposlile, da je na ponedeljek po
                     Marijinem prazniku imel nenavadne sanje, ki se jih še danes živo spominja. Vse,
                     kar mu je bilo v sanjah naročeno in prikazano je sprejel kot Božje sporočilo,
                     vodilo njegovega nadaljnega življenja. V sanjah se mu je v nekakšnem videnju
                     prikazal nenavadno visok moški, lahko bi ga narisal, kakšen je bil. Ogovoril ga
                     je: »Sin moj, pokazal ti bom pot.« Videl jo je, bežal je po njej in ta pot ga
                     je preko neverjetnih ovir pripeljala v svobodo. Nazadnje mu moški pokaže še obe
                     plošči z desetimi božjimi zapovedmi in mu naroči: »Teh ne pozabi!«</p>
                  <p>Po teh sanjah je bil še bolj odločen in pogumen. S prijatelji so določili dan
                     pobega, 25. september ob enajstih ponoči. Cilj poti so bile Jesenice in od tam
                     naravnost čez Karavanke na Koroško. Zakaj prav na Koroško in ne v Italijo?
                     Tisti čas so iz Italije ubežnike množično vračali, iz Avstrije pa ne. Morda pa
                     je misel na Koroško tlela v Mihaelu že od leta 1945? Takrat so eni s Koroške
                     odhajali v smrt, drugi v širni svet, v svobodo! Stavil je na življenje ali
                     smrt. Rajši umre, kot da bi ga pripeljali nazaj v Slovenijo živega. Upanje na
                     svobodno življenje, na življenje brez strahu, krivic in ponižanj, je bilo
                     močnejše od strahu pred smrtjo. »Prvič v življenju sem se čutil svobodnega in
                     osvobojen strahu, ko sem bil na varnem čez mejo,« ugotavlja danes Mihael
                     Bajec.</p>
                  <p>V nedeljo 25. septembra zvečer so se štirje ubežniki zbrali v vaški gostilni na
                     Colu, kot že velikokrat. Mihaelovi prijatelji Janez, Mario in Ančka so bili
                     domačini iz Cola. Mihael Ančke ni pregovarjal, da bi šla z njim. Sama se je
                     odločila. Mihael se spominja: »Tisti večer smo peli same domoljubne pesmi. Tudi
                     tisto 'Bog ve, katera domovina me bo v grob dajala'. In še veliko narodnih. Vsi
                     smo imeli solzne oči.« O tem ne dvomim, kajti gospod Mihael je imel solze v
                     očeh tudi takrat, ko mi je to pripovedoval. »Doma nismo nikomur povedali, da
                     odhajamo. Vedel sem, da me bo oče zvečer iskal na Colu, ker me ne bo domov. In
                     prav sem imel. Prišel je na Col in javil na policijo, da me ni. Ni pa si
                     mislil, da nameravamo pobegniti čez mejo. Da bi se izognil srečanju z očetom,
                     sem ob enajstih zvečer šel peš do Logatca in zjutraj z avtobusom do Ljubljane.
                     Drugi so odšli kar s Cola z avtobusom do Ljubljane. Kupili smo vozovnice za
                     vlak do Jesenic.</p>

                  <figure>
                     <graphic url="slike_z_71/z_71_54.png"/>
                     <head>Mihael Bajec po prihodu v Nemčijo</head>
                  </figure>
                  <p>V vlaku se je skozi naš vagon kar nekajkrat sprehodil miličnik in nam vsakič
                     pregledi vozne karte in osebne izkaznice. Ustrašili smo se, da smo zanje
                     sumljivi. Na Jesenice smo se pripeljali malo pred drugo uro, v ponedeljek 26.
                     septembra. Nismo izstopili na peronu, ker smo se bali, da bi nas pričakal
                     miličnik in aretiral. Kar preko tirov na nasprotno stran perona in desno od
                     železniške postaje smo hitro in prihuljeno odšli. Nobenega načrta poti nismo
                     naredili, na nobenem zemljevidu označili poti, ki nas bo popeljala čez
                     Karavanke. Vedno sem se znal dobro orientirati v naravi in vedel le to, da se
                     moram držati severa.</p>
                  <p>Hodili smo hitro, ne vem kje, na zemljevidu ne bi vedel pokazati poti. Nekje
                     smo se ločili in prijatelja Janez in Mario sta odšla bolj vzhodno. S
                     prijateljico Ančko sva ostala sama.</p>

                  <figure>
                     <graphic url="slike_z_71/z_71_55.png"/>
                     <head>Po odhodu Mihaela – Z leve sestra Ančka, ata, mama, sestra Ivanka z
                        možem</head>
                  </figure>
                  <p>Morda bomo manj sumljivi, če ne bomo hodili vsi štirje skupaj. Vreme je bilo
                     kot nalašč za planince: lepo, sončno, brez vsakega oblačka. Nisem vedel, koliko
                     časa bova potrebovala do meje. Cilj poti so bili vedno vrhovi hribov, da sem
                     lahko oprezoval, če nama sledijo in bi v nevarnosti pobegnil navzdol. Hodila
                     sva kar počez čez gozd. Ali bova do noči prišla do meje? Kako bom vedel, kje je
                     meja? Ura je bila že šest zvečer. Še je bilo svetlo in še kakšno uro bo, potem
                     se bo začelo mračiti. Še bolj sva hitela in končno zagledala nekaj fantov, bolj
                     pastirsko oblečenih in domnevala sva, da so verjetno planšarji. Tudi nekaj krav
                     se je paslo. Ti bodo že vedeli, kako daleč je še do meje in naju pravilno
                     usmerili. Vprašam jih. »Ali vidita tamle zgoraj borovce?« so nama rekli in z
                     roko pokazali navzgor v hrib. »Tam, ob tistih borovcih je meja.« Torej nama je
                     uspelo, sem se razveselil. Takoj so vedeli, da hočeva pobegniti. Eden od njih
                     je še rekel: »Imata pa srečo. Ni pet minut tega, ko je šla ob meji patrulja.«
                     Niti za hip nisem podvomil, da ti fantje ne bi bili planšarji ali da bi bil kdo
                     od njih vohun.</p>
                  <p>Prideva do borovcev in zagledava tablo z napisom: Strogo prepovedano prestopiti
                     državno mejo. Zelo sva bila vesela, ko sva prebrala ta napis. Kakšna ironija!
                     Nič me ni zaskrbela prepoved, cilj poti je bil dosežen, čeprav je bil v tistih
                     trenutkih za naju strogo prepovedan. Nisva se ustavljala, pustila sva tablo in
                     borovce za sabo in hitela po hribu navzgor. Kje se bova ustavila, kje prespala,
                     nisva mislila, bova že kako, saj sva že v Avstriji, v svobodi! Vedno bolj daleč
                     od naših miličnikov in graničarjev! Kot nalašč zagledava pod vrhom hriba senik.
                     Morda je bil dva, tri kilometre oddaljen od meje. Bolj imenitnega prenočišča si
                     ne bi mogla želeti. Zarila sva se v seno in v trenutku sem zaspal kot ubit, saj
                     že prejšnjo noč nisem spal in prepešačil od Cola do Logatca. Danes se mi zdi,
                     da je eden od planšarjev povedal, da je pod vrhom hriba senik in dostavil: »Ne
                     hodita notri!«</p>
                  <p>Sredi noči nenadoma zaslišim : 'Diž se! Kde sta još dva?' Svetijo z baterijami
                     in spet komanda: 'Ruke na ledža!' Uklenili so mi jih z verigo in zaklenili s
                     ključavnico. Ančki ne. Zlezli smo s senika in odšli po stezi ob robu hriba.
                     Joj, kako težko in neokretno se gibljem z uklenjenima rokama. Videl sem, da
                     naju žene kar pet graničarjev, morda je bil med njimi kakšen miličnik. Dva sta
                     šla pred menoj, vsak s puško na rami, za menoj je hodila Ančka, za nami pa še
                     trije, drug za drugim, ti pa z brzostrelkami. Pričeli smo hoditi. Ne v svobodo,
                     nazaj v suženjstvo, zdaj še z verigami uklenjen. Ali si nisem v tem mesecu
                     tolikokrat ponavljal: Stavim na življenje ali smrt. Raje v smrt kot nazaj v
                     domovino in zapor. Edina rešitev v tem trenutku je beg. Toda kako z uklenj
                     enimi rokami? Hodili smo že kakih dve sto metrov. Zdaj! Ne vem odkod mi je
                     prišla taka moč, da sem si z vso silo, ki sem jo premogel, izruval levico iz
                     verige. V hipu sem začutil, da sem si posnel debelo plast kože in se mi je po
                     dlani vlila kri, a kri mi je omogočila, da sem si lažje iztrgal levico iz
                     verige. Zdaj imam obe roki prosti, čeprav mi je na desnici zabingljala veriga s
                     ključavnico vred. Zdaj lahko zbežim! Vedno sem bil dober v teku in pri
                     devetnajstih uren kot zajec.</p>
                  <p>Skokoma sem se vrgel po skoraj navpični strmini desno od poti, na levi je bil
                     hrib, in divje zdirjal navzdol. Zaslišal sem Ančko, da je zajokala in me
                     poklicala, v naslednjem hipu pa strele iz pušk in mitraljezov. Okrog mene so
                     sikale krogle v vse smeri, a me začuda nobena ni zadela. Tako divje sem dirjal,
                     da sem se nenadoma z vso silo zaletel v deblo drevesa, tik nad mojo glavo se je
                     v deblo zapičila krogla. Noč je bila jasna in svetla, zdi se mi, da je svetila
                     luna, in lahko bi razločil debla, a jih v diru nisem videl. In spet sem s tako
                     silo treščil v enega, da sem že mislil, da je konec sveta. Morda sem od močnega
                     udarca za hip izgubil zavest. Streli so potihnili in zaslišal sem, da moji
                     stražarji tečejo nazaj po poti od koder so naju prignali. Mislili so, da se bom
                     pred njimi vrnil na pot in jim utekel. Klicali so mi, naj se jim predam,
                     drugače bodo streljali. Toda vedel sem, da so že vse naboje postrelili.</p>
                  <p>Ne smem več dirjati naprej v globino, kajti tečem proti jugu, nazaj v
                     Jugoslavijo. To sem dobro vedel, zaradi svojega izrednega občutka za
                     orientacijo. Ubral sem jo nazaj po bregu navzgor, pritečem na pot in se vržem
                     po strmini navzdol levo od poti, proti severu. Stražarji, ki so tekli po poti
                     naprej, so me zaslišali. Diagonalno sta se dva spustila v dir za menoj.
                     Zaslutil sem, da jima ne utečem. Vrgel sem se na tla in se prihulil pod dva
                     nizka borovca. Podnevi bi me gotovo opazila, saj sta bila le kakih dvajset ali
                     trideset metrov proč. Slišal sem njuno govorjenje, a ga nisem razločil. Ko sta
                     se čez nekaj časa umaknila, sem se spet pognal po strmini navzdol, toda
                     zaslišala sta me, zato sem jih že v naslednjem trenutku spet imel za petami.
                     Ali jima bom mogel uteči?</p>
                  <p>Nenadoma pred menoj zazija praznina. Pred seboj zagledam globel, na dnu
                     zaslišim šumenje vode Če bom okleval le nekaj trenutkov, bosta preganjalca za
                     menoj. Skočim v globino in kakih sto metrov ali še več drsim po samem kamenju
                     skoraj navpično v globino: zdaj po zadnjici, zdaj po hrbtu me nosi navzdol v
                     globel. Kamenje se usipa za menoj in pred menoj. Drsim mimo skal in dreves, ki
                     so polomljena ležala proti dnu globeli. Da me le ne bi vrglo z glavo naprej, da
                     ne treščim v kakšno skalo. Ne vem, kaj me je ustavilo, toda končno sem obsedel
                     malo pred dnom globeli z vodo. Ozrem se kvišku. Iz nje ne po eni ne po drugi
                     skoraj navpični strmini drsečega kamenja ne prilezem nikdar več.</p>
                  <p>Zdaj šele lahko prisluhnem, kje sta obstala moja zasledovalca. Zaslišim njuno
                     govorjenje na vrhu globeli. Vedela sta, da zanju ni rešitve, če mi sledita.
                     Gotovo sta domnevala, da sem se ob brezglavem skoku v globino ubil ali pa
                     kasneje, ko sem se kotalil po kamenju. (Kasneje sem zvedel, da so domov
                     sporočili, da sem mrtev.) Bila je še tema, morda je bila ura približno pet
                     zjutraj. Negibno sem ležal in čakal. Čez nekaj časa ju nisem več slišal.
                     Verjetno sta se morala umakniti tudi zato, ker nista imela pravice, da rovarita
                     na ozemlju Avstrije, bili pa smo že nekaj kilometrov v njenem območju. Sicer pa
                     se naši takratni obmejni stražarji za to niso kaj dosti menili, zlasti ponoči
                     ne.</p>
                  <p>Bilo je okrog šeste zjutraj in pričelo se je daniti. Razgledujem se okrog sebe:
                     navzgor je nemogoče, skoraj navpične kamnite stene globeli so kakih sto metrov
                     visoke. Lahko se priplazim le do dna globeli in po vodi nadaljujem pot. Gotovo
                     je to struga hudournika saj ob vodi ležijo debla in veje dreves. V veliko pomoč
                     so mi. Oprijemam se jih, da lahko ležem navzdol, saj po navpični strmini z
                     drsečim kamenjem ne bi mogel. Pridem do vode. Ležem na tla in pijem, pijem, kot
                     še nikoli v življenju. Le malo sem se umiril in se ves čas s strahom oziral
                     naokoli, če mi kdo od preganjalcev sledi. Zdaj se dani, lahko bi me zagledali
                     na dnu globeli v potoku. Bredem po vodi navzdol, kakor hitro se je dalo
                     Premočen sem do kože, strgan, popraskan, z oteklinami na čelu, z razmesarjeno
                     levo dlanjo. Toda spet, o groza, nepremagljiva ovira!</p>
                  <p>Voda se v navpični gladki steni kakih pet metrov globoko spusti v slap in pada
                     v tolmun. Slap je edini izhod iz globeli, v katero sem ujet! Drugega izhoda ni.
                     Iz globeli ne priplezam nikoli! Kaj zdaj? Edina rešitev je skok v slap! Nisem
                     vedel, ali pridem iz tolmuna pod slapom živ ali mrtev. Kako bom sploh prišel
                     ven, če ostanem živ? Tolmun so obdajale same navpične skale. Odločim se in
                     skočim v slap! Zgrabi me silovit tok in me vrže na drugi strani tolmuna ven!
                     Kakšna sreča! Noge so se mi tresle, ne vem ali zaradi strahu ali napora. Od
                     same sreče, da sem ostal živ in cel, zmorem dosti hitro hoditi naprej . Voda ni
                     bila več tako globoka in tok se je umirjal. Opazil sem, da je struga zavijala
                     proti levi in ustrašil sem se, da me ne bi voda pripeljala nazaj v Jugoslavijo.
                     Kasneje sem zvedel, da je bil moj strah odveč, kajti voda je pritekla v dolino
                     nekaj kilometrov naprej od tam, kjer sem prišel v dolino jaz in se izlivala v
                     Dravo.</p>
                  <p>Globel ni bila več tako visoka, lahko sem priplezal iz struge, toda pred seboj
                     zagledam hrib. Če sem premagal vse ovire, ki so me doslej spremljale na poti,
                     bom brez težav še ta hrib, sem si mislil. Pognal sem se spet kar počez po hosti
                     navzgor in z vrha hriba zagledal dolino pod seboj. Ali bom zdaj končno na cilju
                     svoje poti? Spustim se po hribu dol in ura bila je kakih devet zjutraj, ko v
                     daljavi zagledam nekaj hiš in žensko, ki je pasla živino. Tako toplo mi je
                     postalo pri srcu, da se ne more povedati.</p>
                  <p>Ženska je bila starejša. Naravnost proti njej sem šel. Le kaj si je mogla
                     misliti o meni, ko me je zagledala upehanega, mokrega, raztrganega in
                     opraskanega, z modrico in buškami na čelu, pa z verigo in ključavnico, ki mi je
                     bingljala z desnice. 'Ali sem v Avstriji?' sem jo vprašal. 'Ja, ja,' mi je
                     prostodušno odgovorila. Tudi če ji ne bi povedal, da sem zbežal čez mejo, bi
                     verjetno to sama uganila. Nič kaj dosti začudenja ni pokazala. Vprašal sem jo,
                     kje bi dobil jesti. Pokazala mi je hišo, kar tja naj pojdem, tam so dobri
                     ljudje, mi je rekla. Pridem, potrkam, povem, kdo me pošilja, in prosim jesti.
                     Zadnji košček kruha sem pojedel že v Ljubljani. Gospodinja, tudi ta Korošica in
                     Slovenka, se ob pogledu name ni prestrašila. Prijazno me je povabila v hišo in
                     mi odrezala velik kos rženega hlebca in ga na debelo namazala z zaseko. Dobro
                     se tega spominjam, ker pri nas doma nismo nikoli mazali zabele na kruh. Pojedel
                     sem in še prosil. Vprašal sem, kje je policija. Povedala mi je za hišo in tudi
                     to, da se ta vas imenuje Podgorje. Grem do hiše, kjer je stanoval policaj. Na
                     vrata pride moški, civilno oblečen in me povabi v hišo, tam mi njegova žena
                     spet postreže s kruhom, zaseko in še z jabolčnikom! Medtem si mož obleče
                     uniformo, vzame kolo in odideva na orožniško postajo v Podrožco. Čez deset
                     minut z enim od policajev sedeva na avtobus, ki naju je pripeljal v Beljak.
                     Rekel mi je, naj sedem na zadnji sedež, on je ostal spredaj. V Beljaku je hodil
                     daleč pred mano, jaz sem mu sledil. Kasneje sem se šele zbrihtal zakaj.
                     Sramoval se me je, ker sem bil tako razcapan in kazal golo zadnjico.</p>

                  <figure>
                     <graphic url="slike_z_71/z_71_56.png"/>
                     <head>K zlati maši škofa Rožmana v Köfelarju leta 1957 – V ospredja Mihael
                        Bajec</head>
                  </figure>
                  <p>V Beljaku na policijski postaji sem moral podpisati, da bom ostal tri tedne v
                     zaporu, dejansko sem bil le dva tedna. Tri dni sem samo spal, zbudili so me le
                     za zajtrk, kosilo in večerjo. Po treh dneh so me vse kosti in mišice pričele
                     strašno boleti. V teh štirinajstih dneh so na policiji zbirali podatke o meni
                     in ostalih ubežnikih, saj nas je bilo vseh skupaj zelo veliko, tudi iz drugih
                     krajev Jugoslavije. Kriminalce so vračali nazaj.</p>
                  <p>Policaji, ki sem jim na meji pobegnil, so me proglasili v Sloveniji za mrtvega
                     in doma so dali zame za maše. Sestra Ančka mi je kasneje povedala, kako je
                     očeta večkrat videla jokati. Izgubil je že prvega sina Ivana, zdaj še mene.
                     Žalovali so, dokler niso prejeli od mene prvega pisma. Leta kasneje, ko sem bil
                     že v Nemčiji, pa sem od miličnikov s Cola dobil sporočilo: 'Ušel si nam, toda
                     tako dolgo ti bomo sledili, da te bomo dobili.' V Essnu me je nekdo na cesti
                     fotografiral in mi grozil s policijo. Govoril je slovensko. Nisem ga poznal. Iz
                     Cola in Podkraja sem večkrat dobil pošto od neznanih ljudi z zasmehljivo
                     vsebino, zato da bi me še naprej ustrahovali in mi pokazali, da vedo, kje se
                     nahajam. Iz pisem domačih sem zvedel, da so prijateljico Ančko obsodili na dve
                     leti zapora. Prijatelja, ki sta v Karavankah izbrala drugo pot, pa sta po treh
                     dneh tavanja in skrivanja tudi srečno prišla na Koroško, v Sele.</p>
                  <p>Eden od zapornikov v Beljaku mi je posodil šivanko, iz svojih raztrganih
                     oblačil sem povlekel nekaj nitk in sem toliko pokrpal hlače, da nisem več kazal
                     gole zadnjice. Po dveh tednih zapora v Beljaku, ko sem dodobra prišel k sebi,
                     so me policaji odpeljali na borzo dela.</p>
                  <p>Tja so prihajali mnogi kmetje in iskali delovno silo. Delo na kmetih me je
                     veselilo in takoj sva se z enim od kmetov zmenila, da pridem k njemu. Podpisala
                     sva pogodbo, čeprav nisem vedel, kaj podpisujem. Nisem znal nemško, kmet pa ne
                     slovensko. Bil je lastnik ene od petih velikih hribovskih kmetij nad
                     Milštatskim jezerom pri Spittalu. Imel je 70 hektarov gozda, veliko orne zemlje
                     in travnikov ter 45 glav živine: 30 molznih krav, 8 konj. Delal sem kot črna
                     žival. Tudi znanje mizarstva sem koristno uporabil, tako da so okna in vrata
                     svinjskega hleva zdržala do danes, ko na kmetiji gospodari eden od kmetovih
                     sinov. Lačen nisem bil, dobro so me hranili, toda sprva sem zaslužil malo.
                     Potem se je kmet zbal, da si ne bi poiskal nove zaposlitve in mi je vsak mesec
                     višal plačilo. Prijatelju iz Trševja sem takojh vrnil denar, ki mi ga je
                     posodil pred begom. Čeprav sem rad delal pri kmetu in mi je zadnji mesec plačal
                     800 šilingov, sem želel postati samostojen. Ne morem ostati vse življenje za
                     hlapca pri tujih ljudeh. Na borzi za delo v Beljaku so nam tudi povedali, da
                     moramo čim prej zapustiti Avstrijo. Pri kmetu sem se seznanil s dvema
                     kočevskima Nemcema, ki sta mu postavljala svinjak. Povedala sta mi, da Nemci
                     iščejo delavce za rudnik v Essnu.</p>
                  <p>Želja po samostojnosti me je po treh mesecih dela pri kmetu prignala v Essen.
                     Tam sem ostal 28 mesecev, nato sem se zaposlil v Metalware Fabrik pri Ulmu.
                     Tudi tukaj sem pridno delal. Delavnik sem si podaljšal od sedmih zjutraj do
                     štirih popoldne in delal tudi ob sobotah. Tedensko sem imel 65-urni delavnik.
                     Sčasoma sem si zaželel, da bi imel svoj dom. Če nimam več svoje domovine, naj
                     imam vsaj svojo streho nad glavo. Kupil sem si staro hišo in jo sam, z lastnimi
                     rokami obnovil. Poročil sem se s Slovenko in si z njo ustvaril družino.</p>
                  <p>Leta 1966 sem dobil nemško državljanstvo in šele takrat sem si upal obiskati
                     domače v Sloveniji. Na mejnem prehodu v Gorici so me dolgo zadržali. Gledali so
                     sezname z naslovi sumljivh oseb, dve debeli knjigi. Mojega imena niso našli,
                     razumljivo, saj so me proglasili za mrtvega. Končno me je miličnik vprašal, kje
                     sem bil rojen. 'V Italiji,' sem hitro odgovoril, saj je bila fara Col ob mojem
                     rojstvu pod Italijo. Potem šele so mi dovolili, da sem se lahko odpeljal v
                     Slovenijo.</p>
                  <p>Od takrat naprej nisem šel več v Slovenijo, tako me je prizadel ta dogodek z
                     jugoslovanskimi miličniki na mejnem prehodu. Kot da bi bil kakšen kriminalec!
                     Lahko bi me tudi odpeljali v zapor, takrat je bilo vse mogoče. Ko je prišel v
                     veljavo zakon, da lahko jugoslovansko – nemški državljani izbrišemo svoje
                     jugoslovansko državljanstvo, sva se oba z ženo izbisala, morala pa sva
                     istočasno izbrisati še najinega sina in hčerko. Za vsak izbris, tudi za oba
                     otroka, sva plačala po 1000 mark! Najbolj ponužujoče pa je bilo to, da so se po
                     uradih iz nas norčevali. Pošiljali so nas iz enega urada v drugega, od enega
                     okenca do drugega; če ni bilo uradnih ur tisti dan, so bile prejšnji ali bodo
                     naslednji dan itd.</p>
                  <p>Bridko mi je bilo pri srcu ob spoznanju, kakšna mačeha mi je domovina. Toda
                     potreboval sem izbris in denar, samo da bom imel končno enkrat mir pred svojo
                     rodno domovino, iz katere sem moral zbežati, da sem se rešil vseh strahov,
                     zaničevanj in zaživel svobodno življenje, ter s svojo pridnostjo in delavnostjo
                     našel primerno zaposlitev in dostojen zaslužek. Eno pa sem si takrat zaželel: V
                     slovenski zemlji hočem biti pokopan, a ne v Sloveniji.</p>
                  <p>Po naši osamosvojitvi sem si v Podjuni na Koroškem kupil parcelo brez dedičev,
                     ki se v enem letu ni prodala nobenemu sorodniku ali domačinu, nobeden od
                     občinskih mož pa ni nasprotoval, da jo kupim jaz. Ponovno sem zavihal rokave,
                     se vozil iz Nemčije in vse sam zidal, sam napravil vrata in okna. In spet brez
                     posojila.</p>
               </div>
               <div type="div3">
                  <p>Lična hišica med tolikimi drugimi v Podjuni še v pozni jeseni z rožami na oknih
                     in v vrtu, s hišno kapelico ob vhodu tiho priča o domoljubju in narodni zavesti
                     njegovega gospodarja in žene. In hkrati o trpljenju in bridkosti Slovenca, ki
                     je bil prisiljen, da si ustvari dom v tuji deželi, a želi biti pokopan v
                     slovenski, koroški zemlji. Kako dolgo bo še slovenska ? Ali bo spomin na
                     Slovence, ki so tod živeli, ostajal le še na nagrobnikih s slovenskimi imeni in
                     priimki?</p>
               </div>
            </div>
         </div>
         <div type="div1">
            <head>Krimska jama 2008</head>
            <div type="div2">
               <head>Refleksije na robu</head>
               <docAuthor>Urška Eniko</docAuthor>
               <div type="div3">
                  <p>Zakaj se septembra, letos je bilo to zadnjo septembrsko nedeljo, zbiramo ob
                     Krimski jami, bralci veste, saj je bilo o tem v Zavezi že marsikaj napisanega.
                     Ne bomo se ponavljali in opisovali zgodovinskih dogodkov, želeli pa bi vas
                     opozoriti na nekaj opažanj, ki so letos še posebej pritegnila našo
                     pozornost.</p>
                  <p>Prav na začetku, ko ste se ob jami še zbirali, smo zagledali in prepoznali vas,
                     ki prihajate že mnogo let, vsako leto znova. Spoznali smo, da ste ostali
                     zvesti, da ste taki ljudje, ki pridete, kljub temu, da vam stalno govorijo, naj
                     pozabite in naj ne odpirate starih ran.</p>
                  <p>Prihajate kljub temu, da vas, tako kot je nas pred nekaj dnevi nekdo, in ravno
                     to smo se spomnili, ko smo gledali kako prihajate k jami, vprašal, zakaj vedno
                     znova odpirate stare rane, zakaj vedno znova trobite svojo zgodbo. Ko smo
                     kasneje poslušali pridigo in dva govora, ki bi jih morali slišati tudi taki, ki
                     za Krimsko jamo še slišali niso, smo se vprašali in sprašujemo tudi tiste, ki
                     nam vedno znova očitajo: Kje pa tako trobimo? Prav iskati nas je treba, če
                     hočete do nas. Kdaj ste nazadnje videli člana NSZ na televiziji ali ga na radiu
                     slišali govoriti o domobrancih ali drugih žrtvah revolucionarnega nasilja? Kdaj
                     ste prebrali kaj v časopisih, razen nekaj malega v dveh ali treh časnikih? Je
                     Zaveza za vas res tako veliko trobilo, ko pa je baje za levičarje nek »zakoten
                     časnik«, kot v reviji Demokracija (39, str. 11) ugotavlja dr. Janez Jerovšek.
                     Kje nas torej videvate in poslušate, da se vam zdi, da stalno trobimo in
                     odpiramo stare rane?</p>
                  <p>To bi res radi vedeli. Zanimivo bi bilo tudi vedeti, koliko Slovencev je sploh
                     že slišalo za Krimsko jamo, če stalno govorimo in trobimo o polpreteklih
                     časih.</p>
                  <p>Prihajate kljub temu, da vam, to vemo iz lastnih izkušenj, govorijo tudi, naj
                     pustite vse skupaj, saj je že dolgo tega. Torej vas prepričujejo, naj boste
                     taki ljudje, da boste pustili, da bodo pomorjeni večno poniževani in
                     poimenovani z izdajalci, kot smo lahko slišali tudi v novem slovenskem filmu,
                     ki se trenutno vrti po Ljubljani. Za take ljudi vas torej imajo, za take, da
                     boste molčali o tako strahotnem zločinu. Taki pa, kot smo ugotovili, niste.
                     Vidite, to smo zagledali v vas, ki prihajate vsako leto znova. Zagledali smo,
                     da ste taki ljudje, ki ne pozabite, čeprav je že dolgo tega, da ste taki
                     ljudje, ki kljub stalnemu poniževanju in zasmehovanju prihajate in vemo, da
                     boste še prihajali. Hvaležni smo vam, da niste pozabili in da ste spomin
                     ohranili tudi za nas mlajše, ki bi bili popolnoma napačno vzgojeni, če ne bi
                     bilo vas. Opravljate veličastno delo.</p>
                  <p>Druga stvar, ki nas je zelo pritegnila, pa je pridiga, ki je tako izjemno lepa,
                     da jo z dovoljenjem avtorja, borovniškega župnika Janeza Šilarja v celoti
                     objavljamo. Objavljamo jo za tiste, ki ste jo že slišali, da jo boste lahko
                     ponovno doživeli in tudi za tiste, ki vas ni bilo in bi si želeli, da jo
                     preberete in razmislite.</p>
                  <p>Verjamemo, da boste vsi v njej našli veliko snovi za premišljevanje. Nam je še
                     posebej drago, da je za nas in tudi za žrtve, tako smo začutili, te besede
                     izrekel duhovnik. Zahvaljujemo se župniku, ki nam je jasno in brez
                     sprenevedanja povedal, kaj in kako se je začelo, kdo so žrtve in predvsem
                     kakšna je njihova vloga pri nastanku naše Slovenije. Kaj takega redko
                     slišimo.</p>
                  <p>Takole je povedal borovniški župnik.</p>
               </div>
               <div type="div3">
                  <p>Spoštovani navzoči!</p>
                  <p>Zopet smo se zbrali ob Krimski jami pri obletni sveti maši za pobite nedolžne
                     žrtve, katerih zemeljski ostanki ležijo v tem breznu in po mnogih breznih po
                     vsej naši domovini Sloveniji. Molili in prosili bomo za vse te žrtve in zanje
                     darovali najsvetejšo daritev, če so jo še potrebni. Še bolj pa bomo obhajali
                     evharistično daritev v duhu zmagovite velikonočne skrivnosti. Prvi kristjani so
                     se radi zbirali na grobovih mučencev. Tam so utrjevali svojo vero in svojo
                     zvestobo Bogu in Cerkvi prav z izrednim zgledom bratov in sester, ki se niso
                     uklonili duhovnemu in telesnemu zlu, ki je želelo iz njih in njihovega
                     življenja iztrgati vrednote vere, resnice in poštenja. Ostali so zvesti tudi za
                     ceno svojega življenja. Zato njihova molitev in daritev ni bila predvsem
                     zadostilna, za odpuščanje grehov, ampak slavljenje zmage tam, kjer se je zdelo,
                     da je vse poraženo. V luči vere so spoznavali, da se vsak zemeljski navidezni
                     poraz prelije v zmago vstajenja.</p>
                  <p>Tudi ob grobiščih tisočev nedolžnih ljudi, tudi pobitih v tej jami, nekako
                     čutimo enako. Tu ležijo resnični slovenski mučenci. Uprli so se brezboštvu,
                     uprli zlu, ki je želelo uničiti ali spremeniti njihove navade, njihove družine
                     in vse vrednote za katere so bili trdno prepričani, da se zanje splača živeti.
                     Uprli so se tuji in uvoženi ideologiji, ki je nato desetletja, pol stoletja
                     dolgo, svinčeno vladala Sloveniji, uprli so se komunističnemu brezbožnemu
                     totalitarizmu. Zato v njih vidimo resnične pričevalce za vero in za
                     demokratično ureditev Slovenije. Menim, da je svobodna, demokratična in
                     samostojna Slovenija, kljub polstoletnemu zamiku, zrasla tudi in morda celo
                     predvsem iz te njihove pokončnosti in žrtve. Ob tem se spomnim besed svojega
                     spoštovanega, sedaj že pokojnega profesorja dr. Antona Strleta, ki je dejal:
                     toliko duhovnih poklicev, ki jih ima sedaj slovenska Cerkev (bila so
                     sedemdeseta leta prejšnjega stoletja), je zraslo iz molitev in trpljenja
                     mnogih, tudi vseh duhovnikov po zaporih in prisilnih delovnih taboriščih.</p>
                  <p>Na usodo umorjenih glejmo z očmi vere, kot sv. Janez evangelist v svojem
                     videnju na otoku Patmosu. Tu je velika množica, ki je ni moč prešteti. Oblečeni
                     so v bela oblačila s palmami v rokah. V smrt so šli skozi strahotne stiske, z
                     vprašanji brez odgovora. Samo v veri so zmogli izgovarjati presveta imena
                     Jezusa in Marije in celo moliti za krvnike. Ob breznih in jamah so ostale vidne
                     sledi njihove vere: rožni venci, križci in podobice.</p>
                  <p>Sedaj so pred božjim prestolom, kjer noč in dan služijo Bogu v njegovem
                     svetišču. Jagnje, ki je bilo žrtvovano, jih vodi k izvirom žive vode in Bog je
                     obrisal vse solze z njihovih izmučenih obrazov.</p>
                  <p>Ti naši umorjeni bratje in sestre sedaj prosijo pred Bogom za tisto, za kar so
                     dali svoja mlada življenja: za zvestobo Kristusu in Cerkvi v slovenskem narodu,
                     za temeljne vrednote evropske kulture. Izgubili so svoja življenja za Kristusa
                     in sedaj so z njim v večni slavi. V svojem življenju in smrti so se ravnali po
                     Gospodovi besedi: Če kdo hoče priti za menoj, naj se odpove sam sebi, vzame
                     svoj križ in hodi za menoj. Zakaj, kdor hoče svoje življenje rešiti, ga bo
                     izgubil, kdor pa svoje življenje zaradi mene izgubi, ga bo našel.</p>
                  <p>Njihovo življenje je v mnogočem lahko za nas zgled. Potrebno bi bilo in je že
                     čas, da vrednote, za katere so bili pripravljeni umreti naši mučenci začnemo
                     uresničevati. Ali niso prav dogodki pretekle nedelje znamenje časa za vse
                     kristjane?</p>
                  <p>Zato pa: uprimo se zlu, laži, podtikanjem in napadanju Cerkve s prizadevanjem
                     za dosledno življenje po evangeliju. Ne bodimo kristjani samo v cerkvi in na
                     katoliških shodih. Vrednote krščanstva je treba živeti v vsakdanjem življenju,
                     doma, v službi in kjerkoli smo.</p>
                  <p>Poglobimo svojo vero in življenje po njej z molitvijo, prejemanjem zakramentov
                     in poslušnostjo božji besedi. Nedelja naj zopet postane dan za Gospoda. Bogkov
                     kot v naših domovih in stanovanjih naj bo spet kraj posvečenega in
                     vsakodnevnega srečevanja družine in posameznikov.</p>
                  <p>Predvsem pa živimo v edinosti in si zanjo posebej prizadevajmo. Amen.</p>

                  <figure>
                     <graphic url="slike_z_71/z_71_57.png"/>
                     <head>Vsakoletna maša ob Krimski jami</head>
                  </figure>
               </div>
               <div type="div3">
                  <p>Še enkrat se moramo zahvaliti, da smo slišali resnico, za katero vemo, da ni le
                     stvar prepričanja, kot je v svojih spisih zapisal nemški filozof Bonhoeffer,
                     ampak stvar pravega spoznanja in resnega tehtanja resničnih razmer. Zapomnimo
                     si to, ko bomo spet in spet poslušali, da opravljamo določene stvari samo iz
                     prepričanja.</p>
                  <p>Pridigo puščamo vam v premišljevanje, komentirali bomo le še en podatek, ki nam
                     je bil posredovan v pridigi, namreč, da so bila sedemdeseta leta zelo bogata z
                     duhovnimi poklici. Zelo nas je zanimalo, kako je s to rečjo, zato smo malo
                     preračunavali podatke, ki so zbrani v letopisih slovenskih škofij. Preštevali
                     smo posvečene duhovnike in redovnike vse od leta 1928 in ugotovili da je bilo
                     obdobje od 1968 pa tja do 1980 res nekaj posebnega, saj je bilo posvečenih
                     vsako leto, razen v letih 1978 in 1970 več kot 35 duhovnikov in redovnikov, v
                     letih 1971, 1973 in 1975 pa jih je bilo celo več kot 50.</p>
                  <p>Za primerjavo naj povemo, da je število posvečenih v ostalih letih, ki smo jih
                     pregledali, z nekaterimi izjemami med 10 in 20.</p>
                  <p>Od kod se je vzelo toliko duhovnikov, rojenih prav v letih vojne in tik po
                     njej? V tem obdobju je bilo rojenih več kot 20 bodočih duhovnikov na leto, to
                     pomeni, z nekaterimi izjemami vsaj deset duhovnikov več kot v ostalih letih.
                     Največ jih je bilo rojenih leta 1947 in sicer kar 39, leta 1945 in 1947 pa po
                     29. Našli smo celo nekoga, ki je bil rojen v Suhorju ravno v usodnih dneh, ko
                     so morili domobrance.</p>
                  <p>Z našim nezadostnim znanjem seveda ne moremo ponuditi druge razlage, kot jo je
                     povedal že župnik v svoji pridigi, namreč, da so množični duhovni poklici
                     zrasli iz molitve in trpljenja, ki ga je povzročil, to dodajamo mi, boljševiški
                     režim. Vse tiste, ki se ne bodo strinjali z našo interpretacijo, naprošamo, da
                     nam razložijo svoje morebitne ugotovitve, posebej bomo veseli, če se bo analize
                     lotil kakšen strokovnjak in nas poučil, kaj se je zgodilo v omenjenih letih, da
                     so dala toliko duhovnih poklicev. Če bi bilo potrebno smo pripravljeni
                     priskrbeti celo letnice in kraje rojstev za vse posvečene duhovnike, da
                     analitikom, ki bodo vedeli kaj potarnati čez moč molitve in trpljenja, olajšamo
                     zamudno delo.</p>
                  <p>V kolikor ne bomo deležni kakšne druge razlage, bomo še naprej verjeli, da ima
                     molitev čudežno moč in bomo prihajali na posvečene kraje, tudi k Krimski
                     jami.</p>
               </div>
            </div>
         </div>
         <div type="div1">
            <head>Slovenske teme – december 2008</head>
            <div type="div2">
               <head>Teža spomina</head>
               <docAuthor>Anton Drobnič</docAuthor>
               <div type="div3">
                  <p>Pred dnevi mi je v roke prišla knjižica z naslovom SS. TRINITATIS, ki na slabih
                     stotih straneh opisuje in v številnih slikah upodablja 200 let Župnije Sv.
                     Trojica na Blokah. Prispevke več prizadevnih avtorjev je uredila in v lep šopek
                     povezala Marija Žgajnar, izdala pa Župnija Sv. Trojica. Na začetku je zapisan
                     namen knjižice: »<emph>da se kljub majhnosti zavemo svoje veličine in
                        pomembnosti pri oblikovanju zgodovine človeštva in pri popolni izvršitvi
                        odrešenjskega načrta Vsemogočnega</emph>«.</p>
                  <p>V uvodu nam urednica pojasni odločitev založnika, »da predstavimo samo ključne
                     stvan in dogodke«, s posameznimi izvlečki iz kronike pa »nam poskušajo vsaj
                     malo nakazati razmere, v katerih so živeli Trojičani v preteklih dveh
                     stoletjih«. Župnik Lojze Hostnik je dodal željo, »<emph>da tudi krščansko
                        življenje naše generacije pusti vreden pečat prihodnjim rodovom</emph>«.
                     Pristne želje in obetaven program!</p>
                  <p>V knjižici najprej spoznamo listino turjaškega grofa o ustanovitvi župnije leta
                     1808 in predstavitev župnije, ki obsega kar 20 vasi in zaselkov in je pred
                     dobrim stoletjem štela okrog 1000 prebivalcev. Danes jih šteje okrog 250, kar
                     skuša deloma pojasniti zapis: »<emph>Tudi druga svetovna vojna je pustila
                        globoke rane v naši župniji, saj je terjala več kot 100 žrtev</emph>«. V
                     nadaljevanju je opis nastanka, lege in oblike župnijske cerkve Sv. Trojice s
                     številnimi podrobnostmi tudi iz najnovejšega časa: nove klopi, oltar proti
                     ljudstvu, ambon, omara iz cerkve pri Fari, obnova električne napeljave, obnova
                     križa na pokopališču, večne luči, nova banderca, električno zvonjenje itd.
                     Podrobno je opisana tudi podružnica Sv. Urha, pri kateri so celo zapisali, da
                     sta cerkev leta 1994 pobelila »<emph>Tone in Jože Klučar, Velike Bloke
                        45</emph>«, in podružnica Sv. Miklavža na Ulaki z enakim zapisom o beljenju
                     in s podatkom, da je podružnično bandero shranjeno pri Sveti Trojici. Podobno
                     natančno so opisane in upodobljene kapelice, kipi in številni križi v župniji,
                     dušni pastirji in duhovno življenje, pastoralno in gospodarsko delovanje
                     župnije in statistika.</p>
                  <p>Pri koncu knjige so v časovnem zaporedju prikazani številni dogodki iz
                     Župnijske kronike od hudega neurja v juliju leta 1852, preko romanj, prihodov
                     in odhodov duhovnikov, velike suše leta 1904, visokega snega, zbiranja mleka,
                     razsajanju škrlatinke leta 1911, ko so umrli trije otroci naenkrat, avgustovske
                     slane leta 1912, vojaških vaj, mobilizacije nekaj Trojičanov leta 1914,
                     tresenja zemlje zaradi topov na soški fronti, tatvine oltarnih prtov, otroškega
                     kašlja, ki je razsajal oktobra 1938, do dolge ostre zime leta 1940 ... nato pa
                     zopet od hude zime in gripe leta 1959, preko obilnega snega leta 1969,
                     blagoslovitve lipe leta 1991 do televizijskega prenosa sv. maše maja 2001.</p>
                  <p>Da, prav ste brali, od zime 1940 do zime 1959, dolgih 20 let se v trojiškl fari
                     – če bi sodili po izvlečkih iz Župnijske kronike – ni zgodila nobena
                        <emph>ključna stvar ali dogodek, ki bi nam vsaj malo nakazala
                     razmere</emph>, v katerih so Trojičani živeli v najhujšem in najusodnejšem času
                     slovenske zgodovine. Razen dvomljive začetne pripombe, da je druga svetovna
                     vojna v trojiški župniji terjala več kot 100 žrtev. (Nobene ni terjala druga
                     svetovna vojna, vzela jih je boljševiška NOB!). V tej knjigi – drugače zanimivi
                     in poučni – druge svetovne vojne ni, ni sovražne okupacije, zlasti pa ničesar
                     ni o komunistični revoluciji in o neposrednih in posrednih žrtvah partizanskega
                     nasilja, o spontanem in junaškem ljudskem odporu proti boljševiškemu napadu na
                     slovenski narod, ko je trpel pod zločinsko okupacijo. Zgodovina trojiške
                     župnije se neha z zimo leta 1940, zopet se pojavi z zimo leta 1959, vendar tudi
                     potem z zelo očitnimi luknjami, v katere so – logično – izginile <emph>ključne
                        stvari in dogodki</emph>, povezani z zamolčanim totalitarnim
                     dvajsetletjem.</p>
                  <p>Kako je mogoče, da pri zelo podrobnem opisu župnijske cerkve in drugih
                     cerkvenih objektov od beljenja, klopi, elektrifikacije in celo lipe pred
                     cerkvijo naprej nihče na beli cerkveni steni ni videl treh velikih, črnih
                     farnih spominskih plošč z množico imen, čeprav so bile postavljene med prvimi
                     farnimi spominskimi ploščami v Sloveniji? Postavljene in blagoslovljene med
                     veliko slovesnostjo z udeležbo množice vernikov. Na njih so zapisane skoraj vse
                     od 50 neposrednih žrtev partizanskega medvojnega in povojnega nasilja iz skoraj
                     vseh vasi in zaselkov trojiške fare. Ali kako je mogoče, da ni nihče omenil
                     vsaj drugih 53 posrednih žrtev revolucije iz teh krajev? Ali vsi ti ne spadajo
                     med »<emph>ljudi, ki so sestavljali mozaik v življenju naše župnije,</emph>«
                     kot je zapisano na začetku knjige?</p>
                  <p>Revolucija v preobleki NOB je torej kar 14 % vseh prebivalcev župnije uničila v
                     štirih letih in to prebivalcev v najbolj obetavni starosti od 18 do 30 let,
                     vendar to dejstvo ni bilo vredno omembe v župnijski zgodovini. Izginilo je v
                     popolnem molku in praznoti. Celo materialne posledice tega strašnega dejstva,
                     kot so farne spominske plošče, so izročene molku in pozabi.</p>
                  <p>Ni mogoče razumeti, daje n. pr. beljenje cerkve ključni dogodek, pomemben
                     neposredno za versko življenje župnije, postavitev farnih spominskih plošč za
                     50 žrtev nasilja pa spomina nepotrebna in nevredna malenkost. Izven mer
                     človeškega uma je zapis, da je bila nekoč huda zima in so zaradi škrlatinke
                     umrli trije otroci v primerjavi z zamolčano revolucijo in nasilno smrtjo čez
                     100 mladih in zdravih Trojičanov. Kje so pisci knjige dobili svojo mero za
                     izbor ključnih razmer in dogodkov, s katerimi so prikazali preteklo življenje
                     Trojičanov?</p>
                  <p>Ob spoznanju, da je iz knjige izpuščeno obdobje največje nesreče tako župnije
                     kot vsega slovenskega naroda, obdobje boljševiškega nasilja in junaškega
                     ljudskega odpora in obrambe pred tem nasiljem, se bralca polasti misel, da je
                     želja po zavedanju »<emph>naše veličine in pomembnosti pri oblikovanju
                        zgodovine</emph>«, zapisana na začetku, popolna utvara. Če se ne zavedamo,
                     da je spontani odpor slovenskih kmečkih fantov in mož proti mednarodnemu
                     komunističnemu terorizmu med sovražno okupacijo zgodovinsko dejanje brez
                     primerjave v tedanji okupirani Evropi, se svoje veličine in pomembnosti ne bomo
                     zavedali nikoli. Če se ne zavedamo, da so farne spominske plošče znamenja
                     našega največjega duhovnega bogastva, naših mučencev, zakladnica misli in
                     dejstev, v katerih in s katerimi živi in deluje naša generacija in bodo iz njih
                     živeli še mnogi rodovi, dokler bo slovenski narod povezan s krščansko vero, če
                     ne razumemo, da čez 100 mrtvih faranov pomeni nepredstavljivo tisočletno
                     nesrečo, ampak vse to ni vredno besede, je nesmiselno pričakovati, da bomo
                     prihodnjim rodovom pustili kakršenkoli pečat ali znamenje. Po takšni poti ne
                     bomo dosegli zgodovine!</p>
                  <p>Vprašanje je samo, kaj je vzrok takšnega, človeško in strokovno nerazumljivega
                     molka in praznine v drugače lepi in prijazni knjigi. Pri iskanju odgovora nam
                     lahko pomaga žalostno dejstvo, da molk o bistvenih stvareh slovenske nedavne
                     zgodovine, ni posebnost opisane knjige. Tudi ni redkost, ampak je splošno
                     duhovno, tako kulturno kot politično in pravno, ne prav redko tudi versko
                     stanje duha na Slovenskem. Vzrokov za takšno izkrivljeno stanje je več, med
                     njimi so lahko tudi neznanje, strah, in sovraštvo. V spornem primeru knjižice
                     SS. TRINITATIS nikakor ne gre za neznanje. Pisci so res mlajši, ki zamolčanih
                     časov najbrž niso sami doživljali, vendar neznanje ne bi pustilo tako natančno
                     in sistematično odmerjene praznine, kot je očitna v tej knjigi. Strah pred
                     resnico, ki bi zbudila sovraštvo, je možen vzrok, vendar malo verjeten, saj
                     sovraštvo tudi prej ni spalo in so ga pisci najbrž že navajeni.</p>
                  <p>Zamisliti bi se dalo tudi, da pisci obravnavane knjige ne znajo razločiti bolj
                     in manj resnih stvari in so zato usodne dogodke in dejstva izpustili bolj
                     slučajno kot namerno. Bolj verjetno je nasprotno. Bistvenih dejstev nedavne
                     zgodovine in usodnih časov župnije niso zamolčali, ker bi jih imeli za
                     nepomembne in lahkotne, ampak zato, ker so se zavedali neznanske teže tega
                     spomina. Zamolčanih dogodkov in dejstev ni mogoče razumno razložiti, kajti
                     neštetih grozovitih zločinov ni mogoče z ničemer opravičiti. Zato je o teh
                     dogodkih in o tistih časih težko govoriti, najlaže je molčati. Teža spomina je
                     tako velika, da mnogi obmolknejo: zgodovinarji, pisatelji, politiki, pravniki,
                     včasih tudi duhovniki.</p>
                  <p>Molk pa seveda ni rešitev. Težkih spominov ne smemo pokriti z molkom, ki nas bo
                     razjedal v temni noči, narodu pa bo postal kamen spotike v času preizkušnje.
                     Moramo jih osvetliti s spoštljivo resnico in olajšati s poštenim zapisom. Vsaj
                     enkrat letno se vsi, ki smo nosilci tega spomina, slovesno zberimo pred farnimi
                     spominskimi ploščami. Le tako bodo tudi najtežji spomini postali dragocen del
                     našega duhovnega bogastva, zavedli se bomo naše veličine in pomembnosti tako v
                     človeški zgodovini kot pri odrešenjskem načrtu Vsemogočnega. Molk bi bil naša
                     duhovna smrt.</p>
               </div>
            </div>
            <div type="div2">
               <head>Nova (stara) strategija</head>
               <docAuthor>Blaža Cedilnik</docAuthor>
               <div type="div3">
                  <p>Pojdimo malo nazaj, v »dobre stare čase«. Spomnimo se malo na govore ob
                     proslavah ali ob kakršnih koli priložnostih že. Ne glede na vsebino dogodka, pa
                     čeprav je šlo za odprtje kulturnega doma ali nove ceste. Po prvih uvodnih
                     besedah, ki so se morda res dotikale dogodka samega, so prišle na vrsto besede:
                     » ... se osvrnemo na NOB ... revolucijo ... « Pa poglejmo še mi malo nazaj v tiste
                     čase. Partija si z namenom, da se zavihti na oblast, ni izbirala sredstev.
                     Uzurpirala si je pravico do tako imenovanega odpora proti okupatorju. Pobijala
                     – eliminirala – je vse tiste, ki so imeli velik vpliv na ljudi, ki so imeli
                     voditeljske sposobnosti in ki niso bili »njihovi«. To nam je seveda vsem dobro
                     znano. Pa vendar je treba to imeti ves čas v mislih, ko opazujemo in skušamo
                     razumeti današnje dogajanje pri nas.</p>
                  <p>Torej, prišlo je do zamenjave oblasti. Spet so prišle na krmilo stranke in
                     ljudje, ki so nastale iz različnih grupacij iz komunističnega režima. Medtem so
                     se seveda nič koliko krat preimenovale in preoblikovale in so na ta način
                     skušale zabrisati svoje poreklo. In predsednik vlade je postal Pahor, lep,
                     mlad, pa ne tako zagorel kot Obama, ampak to se da urediti z malo boljšim
                     solarijem. Če so Amerikanci padli na reklo »Čas je za spremembe«, ni vrag, da
                     ne bi tudi Slovenci. Ampak razlika med Pahorjem in Janšo je bila kljub visoki
                     medijski podpori prvemu neznatna. Torej je bilo treba izkoristiti vsako
                     možnost, ki jo je bilo mogoče najti. Poleg, ne fizične, ampak politične
                     eliminacije vseh tistih, ki so uspešno vodili državo in celo Evropsko zvezo
                     zadnja štiri leta, poleg tega, da se je zminimiziralo, ali še bolje, izničilo
                     vse uspehe, ki jih je tako imenovana desna vlada dosegla, je bilo treba nabrati
                     še združbo, ki bi lahko pridobila tistih nekaj manjkajočih glasov za zmago. Saj
                     se spomnimo združbe, v kateri so bili Kučan, Bučar, Spomenka Hribar, Jankovič,
                     ... , ki so nas prepričevali, da je čas za spremembe.</p>
                  <p>Seveda so nekaj tudi sami »desničarji« zamočili. Posebej je treba tu omeniti
                     Novo Slovenijo, ki se je razcepila tik pred volitvami, izogibala se je spornih
                     vprašanj, ni bila prepoznavna, pa o tem mogoče kdaj drugič. Za povrh se je še
                     predsednik države, predsednik vseh Slovencev (če verjete, bi rekli Štajerci),
                     popolnoma »nepolitično« postavil na stran »sprememb«. Pa še volilne komisije so
                     morda dodale kakšen glas. Pa, da ne pozabim, Pahor je leporečil, da smo imeli
                     kar lepljiva ušesa. In rezultat volitev je bil pač, kakršen je bil. Razlika
                     minimalna, ampak zmaga. Saj ni važno, kolikšna je razlika. Ha. Tako je govorila
                     Breda Pečan, ko je vodila za nekaj glasov v Izoli. Ko pa je za nekaj glasov
                     izgubila, je bila pa povsem druga muzika. In tu je tudi tako. Ko je Boštjan
                     Turk na nekem pogovoru izjavil, da gre za tehnično razliko, so vsi planili po
                     njem. Kar malo se zabavam ob misli, da bi bil volilni rezultat obrnjen. Kako bi
                     vsi mediji pisali o tej minimalni razliki, kako lahko nekdo vlada vsem ljudem,
                     če pa pravzaprav nima mandata oziroma ima mandat s tako majhno večino in tako
                     naprej.</p>
                  <p>Pravzaprav sem se čisto brez potrebe na dolgo in široko razgovorila o volitvah,
                     ko pa tako ali tako vemo, kako je vse skupaj potekalo in kakšen je rezultat. Se
                     pač zgodi. Če smo vojno preživeli, bomo pa še mir, pravi moj mož.</p>
                  <p>Problem ali pa, bolje povedano, hudič je v posledicah, ki jih bodo imele te
                     volitve. Blagor ubogim na duhu. Moji možgani pa kar nekaj meljejo in delajo
                     projekcije. Bolj ko berem, bolj ko poslušam, bolj se mi te projekcije
                     utrjujejo. Mediji so navdušeni nad »spremembo«, novinarji (bivši družbeno
                     politični delavci) pričakujejo svobodo tiska, ki jim je bila zadnja štiri leta
                     baje okrnjena, radijci in televizijci (seveda ne vsi) pričakujejo spremembo
                     Zakona o RTV (spet v smislu večje svobode govora in avtonomnosti), sindikati
                     računajo, da bo nova vlada bolje poskrbela za delavce, ljudje pa bodo tako in
                     tako pozabili, za kaj je pravzaprav šlo.</p>
                  <p>Govorila sem torej o Pahorju, ki je neizmerno spravljiv in prilagodljiv in
                     strpen in željan povezovanja z vsemi. Pravi, da bo upošteval tudi opozicijo,
                     zamenjave na vodilnih mestih bodo le zaradi napak, nesposobnosti in
                     nekompetence, govori o združevanju, govori o tem, da je konec delitve na naše
                     in vaše, upošteval bo civilno družbo, skratka, lepe besede, da bi človeka
                     skoraj prevzelo. Ampak, spet je tukaj ta ampak, v njegovih vrstah so ljudje, ki
                     imajo strupen jezik, ki govorijo in delajo v diametralnem nasprotju z njegovimi
                     besedami. Ki napadajo vsakogar, ki ni »naš«. Ki napadajo Cerkev, če se oglasi
                     ali ne. Pa NOB je ostala svetinja in protikomunisti so edini izločeni tako, kot
                     da jih sploh ni.</p>
                  <p>Kakšna je torej nova strategija?</p>
                  <p>Nekako se je pričakovalo, da bo sedaj v tej naši ljubi domovini vse gladko in
                     brez konfliktov, ker so vse veje oblasti iz istega vica, iz iste politične
                     opcije. Pa se je takoj zataknilo – vsaj tako gledajo vsi na ta dogodek okrog
                     Rupla. Predsednik države Türk ne more pozabiti na dobre stare čase enoumja;
                     tudi sam bi bil rad nekakšen Tito, še rajši pa monarh – ima neizmerne
                     aristokratske ambicije. In tako je zavrnil večino predlaganih kandidatov za
                     veleposlanike, med njimi, kot je vsem znano, Rupla. Komaj dobro se je začela
                     silna debata o tem, ali ima to moč, ali je ravnal pravilno in v skladu z
                     ustavo, ga je že Pahor imenoval za svojega svetovalca in posebnega odposlanca
                     za zunanje zadeve, kar je vzdignilo še več prahu kot Türkova zavrnitev, češ da
                     mu ne zaupa. Ampak prav v tem je vic nove strategije. Sodelovanje z vsemi, tudi
                     s politiki iz nasprotnega tabora. Seveda je vprašanje, kakšna pooblastila bo
                     imel Rupel. Po moje ne posebno velikih. Ampak Pahor se bo s takimi navideznimi
                     potezami pokazal velikega državnika in naslednji mandat ali pa celo več
                     naslednjih mandatov, mu bo zagotovljen. In ko bo kandidiral za predsednika
                     države, kar se bo vsekakor prej ali slej zgodilo, bo zmagal na celi črti.
                     Takega človeka smo rabili. Širokega, strpnega, prijaznega do vseh,
                     pripravljenega na sodelovanje z vsemi. Vsakdo ima znanja in izkušnje, ki se jih
                     da s pridom uporabiti in bi bilo škoda, če jih ne bi, pravi. Njegovi volkovi pa
                     bodo delali po svoje – še naprej bodo pljuvali po vseh, ki niso »naši« in nanje
                     zlivali golide gnoja. Vsak bo delal in govoril po svoji vesti, saj jim vendar
                     ne more ukazati, kaj naj delajo in govorijo, bo rekel. Kot je rekel Tito tujim
                     novinarjem, na vprašanje, zakaj smo nehali tiskati opozicijski časopis – pri
                     nas vlada ljudstvo – tiskarji so štrajkali, ker niso hoteli več tiskati tega
                     časopisa – ne morem jim ukazati, da ga morajo.</p>
                  <p>Torej »desna opcija« dolgo ne bo več dobila priložnosti.</p>
               </div>
            </div>
            <div type="div2">
               <head>Ko pamet okameni in srce zamrzne</head>
               <docAuthor>Franc Blatnik</docAuthor>
               <div type="div3">
                  <p>Pisalo se je leto 2010.V Podlesku v Beli krajini se je na slavju v spomin NOB
                     zbrala silna množica ljudi. Zvrstilo se je več govornikov. Vsi po vrsti so tako
                     kot vedno govorili o nedvomni veličini in neoporečnosti NOB. Med govorniki je
                     bil tudi predsednik ZB, saj je bil to vendar njegov praznik. Poočital je
                     nekdanjemu predsedniku vlade in nekaterim drugim, da raznašajo laži o krvavih
                     rokah članov ZB. Z veliko ogorčenostjo je zavračal vsako izkrivljeno podobo o
                     NOB in njenih borcih. Podprl ga je hrup množice, ki je izražal mržnjo in
                     sovraštvo, do takih izrojencev, ki si upajo mazati veličastno podobo NOB.</p>
                  <p>»Naj pokažejo koga iz naših vrst, ki bi imel s krvjo omadeževane roke«, se je
                     hudoval predsednik ZB. »Vsi nosilci tega veličastnega boja že večinoma uživajo
                     svoj mir. Naša borba proti okupatorju, domačim izdajalcem in razrednemu
                     sovražniku je bila enkratna in neomajna, takšno so sprejeli tudi naši zahodni
                     zavezniki, da o tovariški podpori z vzhoda sploh ne govorim. Bili smo na pravi
                     strani in smo še sedaj, z majhnimi popravki smo zmeraj na pravi strani, ker
                     poznamo dialektiko. Tu imam škaf vode in pred vso javnostjo sem pripravljen
                     umiti roke vsakemu iz naših vrst, če bi jih res bremenila kri«.</p>
                  <p>Življenje pa je že tako naravnano, da se lahko zgodi tudi kaj nepredvidenega.
                     Na obrob</p>
                  <p>ju množice je bila skupina ljudi, ki so bolj zase kot za množico izražali
                     nestrinjanje z brezmadežno podobo NOB, kot jo je oznanjal predsednik. Množica
                     okrog njih jih je silovito zavračala. Toda tej skupinici se je s kar opazno
                     glasnostjo pridružilo celo nekaj pripadnikov iz vrst ZB. Glasno so pritrjevali
                     vsemu, kar je izražala oporečniška skupinica. Nezaslišanost, da so se nečlanom
                     pridružili posamezniki iz enotne, moralno nedotakljive ZB, je vnesla v množico
                     nemir. Kako tudi ne: nenadoma bi morali razmišljati s svojo glavo in presojati
                     s svojo pametjo, kako je s temi rečmi. Tega pa že dolgo niso počeli, zato tega
                     tudi niso bili zmožni. Lastno razmišljanje in presojanje jim je postalo tuje,
                     prenaporno, tudi nevarno, saj so drugi mislili namesto njih, zato pa tudi
                     odvečno. Dovolj so jim bile mitingaške parole.</p>
                  <p>»Vse večne čase ne boste mogli trapiti slovenske javnosti, ki ste jo že
                     pohabili, da zločinov med vojno in tistih po njej ni zagrešila NOV in njeni
                     pripadniki, ki so člani ZB. Tega menda niso storile neke sile iz vesolja in se
                     potem spet vrnile tja. Saj smo vendar morali plačevati za vse »zasluge«
                     konkretnim ljudem, ki so opravili ta posel, da so lahko zavladali konkretni
                     ljudje v vsem veličastju. Toliko ljudi ni moglo izginiti, ne da bi imel kdo
                     krvave roke«, so stresali svoj gnev v omenjeni skupini.</p>
                  <p>»S tisto količino kropa v vašem škafu ne boste sprali krvavih sledov z naših
                     rok. Da bi jih očedili in hkrati oprali naše duše, bi potrebovali bazene vode.
                     Naših rok brez učinkovitih detergentov ne boste očistili. Kazale bodo vašo
                     nepripravljenost, da zadevo izročite javnemu servisu, ki ima vso opremo in
                     pooblastila za tako dejavnost«, je govoril eden od starih članov, ki nosi breme
                     že predolgo, da bi ga mogel še naprej. »Vsi člani ZB smo vedeli za medvojne in
                     povojne morije, ki jih je opravljala NOV. Vedeli smo tudi za strinjanje
                     zahodnih zaveznikov s takim početjem, pa smo vse ubogljivo prikrivali. Okrog
                     500 morišč je dovolj jasen dokaz, kaj imajo pripadniki ZB v svoji garderobi. Iz
                     naše vesti ste napravili kup kamenja, ki ste ga z lahkoto lučali v vsakogar, ki
                     bi poskušal razkrinkati vaše obupno početje, da bi prikrili breme, ki vas
                     teži.«</p>
                  <p>Ljudske množice, ki jim je sposobnost lastnega razmišljanja že zdavnaj
                     zakrnela, so se kot vedno prepustile črednemu nagonu večine članov ZB in
                     uprizorile pravo olimpiado pritlehnosti. Ob taki podpori množice je predsednik
                     ZB ponovno rutinsko segel v svoj arzenal in se izprsil: »Naša borba proti
                     okupatorju je bila pravična in vodena pravilno, kar so potrjevali tudi zahodni
                     zavezniki,« je prekinil obtoževanje nezadovoljne skupine.</p>
                  <p>Spet so se oglasili protestniki: »To pot ne govorite o domačih izdajalcih, ker
                     dobro veste, kdo so bili prvi in najhujši domači izdajalci. To so bili
                     ideološki zakrknjenci, ki so se šli v deželo gorja izpopolnjevat v veščini,
                     kako se ugonablja narod. Ta veščina je bila za civilizacijo pogubna. Slušatelji
                     iz teh akademij so potem vodili NOB. Brez pridobljenih pogledov na hudodelstva,
                     brez sovraštva in laži bi NOB nikamor ne prišla.«</p>
                  <p>Ljudska množica je zagnala hrup, da se je vznemirilo celo listje na drevju.
                     Predsednika je obšla zavest, da se ob taki podpori lahko razbremeni vseh
                     sprenevedanj, ki so bila zaukazana od osamosvojitve naprej. Odločno je
                     nadaljeval: »O kakšnih zakrknjencih govorite! To so bili ljudje najvišjih
                     moralnih kategorij, ki so šli proučevat zakonitosti pri izgradnji pravične
                     družbe v deželo vseh popolnosti. Vsi so razglašeni za narodne heroje. NOB se
                     lahko ponaša s tem, da so jo vodili ti izurjenci. Vsa zahodna kulturna srenja:
                     pisatelji, univerzitetni profesorji, filozofi itd., so hodili občudovat razmere
                     v deželi popolnosti, v Sovjetiji. Celo tako razsvetljen duh kot Bernard Shaw,
                     večkratni udeleženec ekskurzij v Sovjetijo, je ob vsej razkošnosti nove
                     ideologije deportacije, poboje, organizirano lakoto in pogin več milijonov
                     poveličeval kot zmago razuma. Čemu bi potem našim herojem odrekali pravico, da
                     se izpopolnijo v veščinah, ki jih je občudoval Shaw.«</p>
                  <p>Skupina, ki je ugovarjala, je bila čedalje bolj izolirana, vendar pa tudi bolj
                     glasna: »Vaša borba proti okupatorju je bila samo krinka za to, da ste lahko
                     izvajali masakre nad nedolžnim prebivalstvom svojega rodu. Žal je bilo to tudi
                     zahodnim zaveznikom všeč. Dokler ne boste postavili pravih domačih izdajalcev
                     na mesta, ki jim v slovenski zgodovini pripadajo, vam ves mitingaški hrup ne bo
                     odgnal težav, ki vas bremenijo.«</p>
                  <p>Predsednik, ki je vedel, da mu sprenevedanje ni več potrebno, je uporabil
                     besede, ki jih je pred kakimi dvajsetimi leti povedal eden od njegovih v
                     Mladini: Še premalo smo jih pobili. Tako huda izjava nestrpnosti, pa mu še do
                     tega dne ni bilo treba odgovarjati zanjo.</p>
                  <p>Pravovernim predstavnikom ZB se je zdel predsednik še preveč mlačen. Eden od
                     njih je stopil na oder in ga začel dopolnjevati: »Mi smo se borili proti
                     okupatorju, ki je pobijal naše ljudi. Čemu bi ta posel prepuščali njemu, ko smo
                     ga pa mi znali učinkoviteje in okrutneje opravljati. Pregnali smo okupatorje,
                     doma pa uredili vse tako, da sta hrupnost in molk urejala življenje na
                     Slovenskem ... «</p>
                  <p>Nič se ni spremenilo, so mislili tisti v oporečniški skupini, kot da smo v letu
                     1945. Tako je, če pamet okameni in srce zamrzne.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Poizvedovanje</head>
               <div type="div3">

                  <figure>
                     <graphic url="slike_z_71/z_71_58.png"/>
                     <head>Na sliki so udeleženci tridnevnega misijonskega tečaja poleti 1944 v
                        Alojzijevišču v Ljubljani</head>
                  </figure>
                  <p>Zelo radi bi raziskali to fotografijo in si odgovorili na dve vprašanji: kdo so
                     ti fantje in ali so preživeli vojno – Bralci in vsi, ki vam bo fotografija
                     prišla v roke, potrudite se – Sodelujte pri lepi skupni nalogi – Izsledke
                     pošljte na Beethovnovo 5, Ljubljana.</p>
               </div>
            </div>
            <div type="div2" subtype="intro">
               <head>Beseda ljubezen</head>
               <docAuthor>Katarina Fistrovič</docAuthor>
               <div type="div3">
                  <lg>
                     <l>Lepo je izreči</l>
                     <l>besedo</l>
                     <l>ljubezen.</l>
                     <l>Goreče</l>
                     <l>in tiho,</l>
                     <l>kot če doživljaš nevihto,</l>
                     <l>za njo pa spokojnost.</l>
                  </lg>
                  <lg>
                     <l>Previdno, </l>
                     <l>a ne tehtajoče; </l>
                     <l>odločno, </l>
                     <l>pa vendar </l>
                     <l>mehko božajoče </l>
                     <l>znova in znova izrekaš </l>
                     <l>besedo besed: </l>
                     <l>ljubezen.</l>
                  </lg>
               </div>
            </div>
            <div type="div2">
               <head>Dom in svet 1917</head>
               <div type="div3">
                  <p>Dr. Janez Ev. Krek / Dom in svet živi (ob tridesetletnici revije) </p>
                  <p>»Kadarkoli čitam tisto priliko o ženitnini, na katero je nazadnje kraljevi
                     gostitelj povabil slepce in hrome, berače s cest, reveže izza plotov, se mi
                     zgane v srcu občutek nekaj velikega, nedosežnega, ideal, ki obsega vse
                     človeštvo. Gostija na zemlji mora imeti prostora za vse.«</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">

                  <figure>
                     <graphic url="slike_z_71/z_71_59.png"/>
                     <head>Jaslice <name type="author">Bara Remec</name></head>
                  </figure>
                  <p>Dragi bralci Zaveze</p>
                  <p>Dragi prijatelji Nove Slovenske zaveze</p>
                  <p>Dragi Slovenci po vseh deželah in kontinentih</p>
                  <p>naj vas upanje ne zapusti</p>
                  <p>Pojdite na sveti večer v Betlehem</p>
                  <p>Tam ga boste našli</p>
               </div>
            </div>
            <div type="div2">
               <head>Priporočamo</head>
               <div type="div3">
                  <p>Dr. Tamara Griesser-Pečar <lb/>Razdvojeni narod<lb/>Slovenija 1941–1945</p>

                  <figure>
                     <graphic url="slike_z_71/z_71_60.png"/>
                     <head>Razdvojeni narod</head>
                  </figure>
               </div>
            </div>
         </div>
      </back>
   </text>
</TEI>
