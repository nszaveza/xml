<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>mag. Mirko Kambič </name>
               <name>Simon Dan</name>
            </respStmt>
            <respStmt>
               <resp>Fotografije za dokumentarna besedila smo dobili iz zasebnih arhivov družin Oven
                  in Škulj.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>437 KB XML </extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">20</idno>
            <idno type="ISSN">??</idno>
            <date>20109-11-24</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">20</biblScope>
                     <biblScope type="vol">VI</biblScope>
                     <biblScope>številka 1, marec 1996</biblScope>
                     <date when="1996-03">1996</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-11-24">
            <name>Alexander Jerman</name> - pregled besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 20</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Danajsko darilo</head>
                  <p>Spet smo imeli priložnost videti, da velik del slovenskega parlamenta ne misli
                     državniško. Vsi vemo, da obstajajo vprašanja, ki se jim je treba nemudoma in z
                     vso pozornostjo posvetiti, če hočemo, da bo državna ladja – da uporabimo to
                     prastaro podobo – lahko varno nadaljevala svojo pot. Za misel, ki ta vprašanja
                     vidi, jim prizna prioriteto in jim posveti ustrezno skrb, pravimo, zlasti če je
                     pri tem še kompetentna, da je državniška. Pogosto pri tem še dodamo, da k
                     državništvu spada daljnovidnost.</p>
                  <p>Spričo neodložljivih nalog, pred katerimi stoji država Slovenija, vprašanje, ki
                     zadeva obseg, način in intenziteto prisotnosti krščanstva v slovenski šoli, ni
                     pravo vprašanje, ampak je narejeno vprašanje. Zakaj je to narejeno vprašanje?
                     Zato, ker je za krščanstvo, ob tem, k čemur je šola poklicana, po vsem gotovo
                     in onstran vsakega razumnega dvoma, da ne more škoditi, ampak, nasprotno, lahko
                     samo koristi. Ljudje dobre volje – normalni ljudje, ljudje, ki ne zahtevajo, da
                     se jim dokazuje mokrost vode – velika večina ljudi torej, bi se s tem, če bi se
                     jim dovolilo, da stvar sami zase razmislijo, strinjali.</p>
                  <p>Kdor torej danes postavlja mesto krščanstva v šoli kot vprašanje, s tem že
                     dokazuje, da je zunaj okvira avtentičnih interesov države. Ne nosi ga skrb za
                     državo, ampak ideologija v eni od dveh vlog: kot način, kako podaljšati duhovni
                     vpliv določene skupine v družbi, ali pa kot način, kako utrditi parcialno
                     politično moč. Zlasti velja to za sedanji izredni čas, ko se okoli nas gnetejo
                     vprašanja, od katerih so si nekatera nadela podobo zahtevnih in grozečih
                     pošasti.</p>
                  <p>Samo po sebi je sicer vprašanje o mestu krščanstva v šoli lahko tista točka, na
                     kateri je mogoče organizirati najdalekosežnejši razgovor sedanjega časa,
                     razgovor, ki meri v samo bistvo sedanje in prihodnje politike: Kaj je država?
                     Ali je država, kot jo je koncipirala liberalna misel, sama sebi zadostna in je
                     v stanju, da se nosi iz svojih lastnih moči, ali pa je – in v kateri meri –
                     odvisna od energij, ki niso izvorno njene, ampak prihajajo od zunaj, iz drugih
                     virov. In če je res to zadnje, ali bo treba to dotekanje od zunaj priznati
                     javno in brez pridržkov, tako da se bo vedelo, kako stvari stojijo, ali pa se
                     bo država še naprej delala, da živi iz sebe, to pa kar prihaja od zunaj in jo
                     omogoča v pomembni, če ne bistveni meri, pa bo ostajalo še naprej nepriznano in
                     sprejemano z vprašanji in sumi. V neki prihodnji dobi se bo to vprašanje
                     zagotovo tako zaostrilo, da se bo moralo razrešiti. Kakor se je ideja
                     liberalne, samozadostne države spočela v misli, tako se bo tudi nova integralna
                     politeja morala roditi iz misli. A še prej se bo moral človek vrniti k sebi, k
                     svoji celosti.</p>
                  <p>Danes pa za to razmere še niso zrele. Kriza našega obstajanja kot posameznikov
                     in kot skupnosti še ni dovolj akutna. Vsak človek, vsak človek dobre volje pa,
                     kot smo že rekli, ne glede na to, iz katere strani moralnega obnebja prihaja,
                     lahko že ve, da je krščanstvo 2000 let naš del sveta vzdrževalo v stanju, ki mu
                     pravimo civilizacija. Vsi tudi lahko vedo, kaj beseda civilizacija pomeni, pa
                     tudi to, katero besedo rabimo za njeno nasprotje. Za vse bi moralo biti jasno
                     vsaj to – če sklenemo krog svojega dokazovanja – da se krščanstva v šolo ni
                     treba bati in da zato na njem ne more biti nič bistveno vprašljivega. Če se
                     postavlja kot problem, je to umeten, od resničnosti nenarekovan problem. Z
                     drugimi besedami, je problem za ideološko zavest in ideološke interese. In res,
                     kdor je vsaj nekoliko spremljal parlamentarno debato o mestu krščanstva v šoli,
                     kakor je bilo koncipirano v sklopu novih zakonov, je kmalu dobil dovolj trdne
                     dokaze, da to debato vodijo sile, ki jih žene ideološka napetost. Človek in
                     njegova usoda, narodova kultura in njena usoda, država in njena usoda –
                     resničnost skratka – tu ni imela ne prve ne druge besede.</p>
                  <p>Morda je bralec opazil, da vseskozi govorimo o mestu krščanstva v šoli in ne
                     morda o verstvih in etiki, kakor se bo imenoval predmet, ki bo pokrival
                     področje religije v novi šoli. To delamo namenoma, saj mislimo, da bi samo pouk
                     o krščanstvu, njegovem nauku in njegovi kulturi bilo pravo ime za tisto, s
                     čimer bi se morala seznanjati slovenska mladina. Tudi o drugih verah, tudi o
                     etiki, a le obrobno in okvirno!</p>
                  <p>Samo krščanstvo je namreč tisto, kar slovenski človek lahko intimno razume,
                     samo njemu lahko svobodno in celostno pritrdi, samo krščanstvo lahko tudi
                     utemeljeno in kritično odkloni. Razlog za to je en sam, preprost in
                     neizpodbiten: samo krščanstvo je namreč v njegovem jeziku. Nemogoče je namreč
                     govoriti slovenski jezik in ne biti kristjan. Seveda se natanko zavedamo, kaj
                     mislimo, ko v tem kontekstu rabimo besedo kristjan. Ne mislimo pri tem človeka,
                     ki sam stopa v misterij, ki ga ohranjuje in oznanja Cerkev, ampak mislimo
                     človeka, ki sprejema dediščino tiste kulture, ki jo je zmogel, znal in hotel
                     ustvariti človek, ki je sam osebno še vstopal v oni misterij. Toda – in to je
                     središčnega pomena za temo, ki jo obravnavamo – te kulture ni mogoče sprejeti
                     na način, ki pritiče človeku, na avtentičen in ustvarjalen način, se pravi,
                     resnično človeški način, razen če ni človek poučen o misteriju, ki to kulturo
                     nosi, od tistih, ki vanj še vstopajo, ali če ni sam zaslutil njegove resnice,
                     čakajoč na njegovem pragu, da uporabim znano podobo. Evropski človek – tudi
                     današnji, tudi slovenski – ne more s polno upravičenostjo trditi, da je
                     kulturen človek, če kultura, h kateri se prišteva, ni krščanska.</p>
                  <p>To velja za vse, tudi za tiste, ki odklanjajo krščansko transcendenco kot
                     osebno duhovno izbiro. V Danteju, Palestrini, Fra Angelicu so formalne prvine,
                     ki jih ne moremo razumeti, če ne razumemo duhovne podstati, iz katere so
                     zrasle; kakor ne moremo razumeti formalnih prvin pri Homerju, Ajshilu ali
                     Praksitelu, ne da bi razumeli duha, iz katerega so nastale. Sama forma je
                     premalo! Stvar, kot so duh ali duhovna podstat pa niso stvari, ki bi bile
                     človeku dostopne v modusu kritičnega uma, ampak je za to potrebna drugačna
                     država. Ne da bi se podrobno ukvarjali s tem, bi rekli, da sta potrebna
                     poslušnost – v izvornem pomenu te besede – in pripravljenost.</p>
                  <figure>
                     <graphic url="slike_z_20/z_20_01.png"/>
                     <head>Skladnost v različnosti<name>Mirko Kambič</name></head>
                  </figure>
                  <p>Duhovni svet današnjega človeka je pluralen. To se pravi, da je več razumetij
                     sveta in da obstaja več načinov, kako je mogoče vstopiti v njegovo ojkonomijo.
                     V nekem zelo pomembnem oziru – o vrednostni stopnji tega ozira danes bolj ali
                     manj utemeljeno govorimo, neka prihodnost pa bo morda empirično razkrila, če ta
                     ozir ni središčen in brezpogojen – pa današnji svet ni pluralen. Ni pluralen v
                     pomenu, ki je skrit v Crocejevem retoričnem vprašanju: »zakaj ne moremo reči,
                     da nismo kristjani?«. Vemo, da na ravni najsplošnejše kulture tega ne moremo
                     reči. In da bi to kulturo mogli razumeti, bi morali intimno – po slovensko se
                     to pravi na najbolj notranji način – razumeti, kaj to kulturo nosi.</p>
                  <p>Kdor se je v bistvenih potezah mogel strinjati z nakazanimi izpeljavami, se bo
                     lahko pridružil tudi naši misli, da bi se predmet, ki bi v šoli pokrival tisti
                     del človekove kulture, ki mu pravimo vera, moral <emph>hic et nunc</emph>
                     imenovati »krščanstvo, njegov nauk in njegova kultura«. Predmet »verstva in
                     etika« pa je seveda zasmeh in ga ni mogoče razumeti drugače kot tako, da si je
                     nekdo privoščil hudobno šalo z nami, najprej pa seveda s tako odlično
                     skupnostjo, kot je državni zbor.</p>
                  <p>Med parlamentarno debato o tem vprašanju so se pokazale zelo zanimive in zelo
                     poučne stvari. Skoraj boleče smo najprej in predvsem začutili skromen domet
                     večine nastopov. Ob nečem tako splošno dostopnem, ko se je tu govorilo, smo ga
                     lahko začutili vsi. Najprej so nam dali krščanski demokrati – ne vem kolikič že
                     – priliko za nemajhno začudenje. Če ima naše uvodno razmišljanje količkaj
                     veljave, potem je jasno, da bi se morali odločno zavzeti za tako prisotnost
                     krščanstva v šoli, kot smo ga na kratko zarisali zgoraj. Toda ne samo da tega
                     niso naredili, ampak so navdušeno pomagali valiti podtaknjeno eldeesovsko
                     jajce. Stvari so šle prav do absurda: Predmet »verstva in etika«, ki bo zasedel
                     v šoli mesto, ki po naravi pripada, kot smo ugotovili, krščanstvu, in bo tam
                     postal učinkovito orodje za določena opravila, so celo pripeli na prapor svojih
                     pridobitev in odšli z njimi na tiskovno konferenco. Mogoče bodo z njim celo
                     propagirali svojo stranko na prihodnjih volitvah. Da je to res absurdno, izhaja
                     iz tega, da so to nazadnje krščanski demokrati. Prva misel, ki je ob tem
                     človeka obšla, je bila: Ali ne bo vsaj komu prišlo sedaj na misel, da bi morali
                     po vsem tem, kar se je zgodilo, nemudoma spremeniti ime? Vsaj komu! Toda nič od
                     tega se ni zgodilo in brez moči smo morali gledati, kako se veča praznina v
                     prostoru, kjer bi morala biti kulturna in politična prisebnost.</p>
                  <p>Malo manj šokantno je bilo mnenje, da bi o religiji morali pravzaprav govoriti
                     pri vseh predmetih, kolikor se je pač kateri dotika. Izrekovalec tega mnenja je
                     očitno v tem trenutku pozabil na izjemni pomen religije. Religija je bila v
                     zgodovini in je v veliki meri še danes poglavitna nosilka kulture in duha, da
                     ne omenjamo presežne vloge, ki jo igra v celotnem zadržanju ne tako
                     maloštevilnih posameznikov. Bolj odločilno tu pa je nekaj drugega: da je namreč
                     jezik, s katerim je mogoče doseči religijo, <emph>sui generis</emph>, kar
                     pomeni, da jo z jezikom, ki ga uporabljamo za druge segmente človekove kulture,
                     dosežemo le površinsko. To je približno tako – kakor vse primere je seveda tudi
                     ta šepasta – kakor če bi kdo predlagal, naj se slovenščina kot poseben predmet
                     ukine, saj je priložnost, da o njej govorimo pri vseh predmetih, zlasti pa jo
                     pri vseh predmetih uporabljamo. In uporabljati jo moramo vešče, sicer bi bilo
                     nekaj narobe z našim komuniciranjem, z njim pa, kot je znano, šola stoji in
                     pade.</p>
                  <p>Take so razdirali med tisto debato o šolstvu zelo učeni gospodje. Zato tistim,
                     ki so govorili o »ideološko nevtralni šoli«, ne bi smeli tako zelo zameriti,
                     čeprav je to seveda mit, ki »tako dolgo življenje« pripiše lahko samo dejstvu,
                     da nihče dosledno ne dožene misli, kaj bi ta besedna zveza mogla pomeniti. Tudi
                     liberalna laična šola ni ideološko nevtralna, pa naj se še tako ponaša s
                     svojimi aseptičnimi kopelmi. Zlasti pa ni nevtralna tista šola, v kateri učenec
                     spoznava »nekaj krščanstva in nekaj budizma in nekaj islama in nekaj vsega
                     tega, kar je krivo, da imamo že v tej mali Sloveniji kar 27 raznih verskih
                     skupnosti«. Če bo kdaj res tako, da bo v naši slovenski šoli učenec spoznaval
                     »nekaj krščanstva in nekaj budizma«, bo to <emph>eo ipso</emph> ideološka šola,
                     saj bo daleč od resničnosti, od tistega življenja, ki ga je treba živeti na
                     območju, ki ga določa križišče med 46. vzporednikom in poldnevnikom na 15
                     stopinji vzhodne dolžine.</p>
                  <p>Za razpravljanje o pouku o religiji v šoli je bila posebej značilna velika
                     emocionalna napetost pri tistih, ki so bili celo proti temu, da se pojavi v
                     šoli v obsegu in načinu, ki ga je predvidel predmet »verstva in etika«. Ko smo
                     rekli emocionalna napetost, bi morali reči pravzaprav nekaj drugega. Tisto, kar
                     je razodeval jezik postkomunistične levice, je bilo neprikrito sovraštvo. Temu
                     smo se nemalo čudili, saj so gotovo vedeli, da bo predmet – spričo kulturnih in
                     političnih razmer – večji del kritika religije. Zakaj torej taka jeza? Kaj jih
                     je tako visceralno vznemirilo? Ali je to bila možnost, da bi se le utegnil
                     najti kdo, ki bi religijo z besedami in življenjem prikazoval tako, da bi
                     izvabljal pritrdilne odzive? Komaj verjetno.</p>
                  <p>V ozadju – ali v osnovi – je moralo biti nekaj drugega. Kar se je z uvedbo tega
                     sicer tako razvodenelega in razsoljenega predmeta kljub vsemu zgodilo, so ti
                     ljudje imeli za znamenje, ki je napovedovalo konec neke čiste totalitete.
                     Majhen košček na robu se je odkrhnil, odprlo se je majhno mostišče, kjer lahko
                     zastavi svoje delo korozija sistema. Ta mala možnost, ta mala nevarnost, ta
                     mala senca jih je bila globoko vznemirila. Morda se tega niso zavedali, a to,
                     kar je bilo prizadeto, je bil temen spomin nase. Zatresle so se vezi
                     nereflektirane identitete.</p>
                  <p>Za vsem je torej bilo sovraštvo, ki je, kakor vemo, najmočnejše takrat, kadar
                     prihaja iz teme neznanega. Kadar nima zunanjih, empiričnih razlogov, ampak jih
                     mora, ker so pač potrebni, iskati v fikciji – kadar jih z nasiljevanjem
                     resničnosti v muki iznajdeva. To sovraštvo je bilo, a je bilo še nekaj
                     drugega.</p>
                  <figure>
                     <graphic url="slike_z_20/z_20_02.png"/>
                     <head>Stvarno in simbolično<name>Mirko Kambič</name></head>
                  </figure>
                  <p>Za vsem je bilo jasno vedenje, da bo samo razkristjanjenega človeka mogoče
                     obvladati v nekdanjem slogu. Nasprotje do krščanstva je zgodovinsko povezano že
                     z delom slovenskega liberalizma. To nasprotje je na določenih mestih prihajalo
                     tudi v sovraštvo, a nikoli v celoti, nikoli večinsko, ker je stvari držal v
                     okviru normalnosti splošni kulturni kodeks. Ko pa se je pojavil leninski
                     profesionalec kot realizator tipičnih novoveških možnosti, ki so se ponujale v
                     polju afirmacije subjekta, so se stvari bistveno spremenile. Pojavil se je
                     doslej neznani gon po oblasti, ki se je v svoji lucidni silovitosti in
                     prisebnosti dvignil nad vse, kar je doslej postavila na oder zgodovina.</p>
                  <figure>
                     <graphic url="slike_z_20/z_20_03.png"/>
                     <head>Povabilo svetlobe<name>Simon Dan</name></head>
                  </figure>
                  <p>Veliko odkritje novega političnega demiurga je bila nova antropologija. V
                     njenem jedru je bilo to, čemur bi lahko rekli opranost. Naravno polivalentnost
                     človekove duhovne in družbene biti je bilo mogoče, kot se je izkazalo, s
                     posebnimi postopki, ki so v preštudiranem ritmu segli zdaj po nasilju, zdaj po
                     utopičnih obetih, zdaj po ugodju vsedovoljenosti, postopoma odpraviti, dokler
                     nova politična volja ni imela v boju za človeka več nobenega naravnega tekmeca.
                     Idealni človek za novo politejo je bil razdomovinjen človek, raznarojen človek,
                     razzgodovinjen človek. Tudi razkristjanjen človek.</p>
                  <p>Predmet verstva in etika je bil torej v državnem zboru sprejet. Toda njegovi
                     nasprotniki, pa naj je njihovo nasprotovanje izhajalo že iz ideološkega
                     sovraštva ali pa iz političnega računa, niso izgubili še vsega upanja. Verstva
                     in etika je nazadnje samo ime, vse je odvisno od tega, kaj se bo pod tem imenom
                     učilo, predvsem pa, kdo bo učil. Poraženci iz prvega dejanja niso skrivali, da
                     so polni dobrih upov. Sam resorni minister je izjavil, da bo glede tega
                     »potrebno še veliko dela«. Kaj je s tem mislil, ni do kraja jasno. Morda je
                     hotel potolažiti razočarane prijatelje. Tudi eden od protagonistov nekdanjih
                     komunistov je izjavil, da »o tem predmetu še ni bila izrečena zadnja beseda«.
                     Šele ko bodo vsa dopolnilna opravila končana, se bo videlo, kakšen je ta »maček
                     v žaklju«. Niti malo ne mislimo, da so to prazni upi. Kot smo v tem
                     razmišljanju že nekajkrat opazili, obstajajo skrajno prisebne sile, ki bodo
                     stvar pilotirale tako, da bodo tistim, ki bodo to hoteli opaziti, demonstrirali
                     eno od prvih načel prastare strategije: korak nazaj pomeni dva koraka
                     naprej.</p>
                  <p>Da so se ustvarile razmere, v katerih je bilo postkomunistični levici,
                     imenovani liberalni, dano koncipirati novo šolsko zakonodajo, ki jo moramo
                     označiti za nič manj sekularno stvari, to dejstvo lahko označimo, ne da bi
                     stvar kakorkoli napenjali, za nemajhno nesrečo. Ne gre samo za to, da šola
                     mladega človeka ne bo seznanjala z najmočnejšo prvino narodove kulture, s
                     krščanstvom. Ne gre samo za to, da so to šolo koncipirali ljudje, ki ne
                     verjamejo v vrednostno polúto sveta, predvsem pa ne verjamejo, da je sprejetje
                     vrednot in poslušnost vrednotam umetnost – Platon bi rekel znanost – ki jo je
                     treba študirati in se je je treba učiti. Najbolj dalekosežen in najbolj usoden
                     udarec je zadel slovenskega intelektualca. Šola kot zavestna družbena ustanova
                     jih ne bo več ustvarjala. Zdaj bomo odvisni samo še od sreče. Toda ta je
                     pregovorno negotova in slepa.</p>
                  <p>Množični slovenski človek se za politiko ne zanima. Tudi to, kar se je v
                     parlamentu dogajalo s šolstvom, ga globlje ni vznemirilo. Kaj naj mu rečemo?
                     Predlagamo, da mu rečemo tole: Spričo tvoje ravnodušnosti sklepamo, da misliš,
                     da bo to, kar se je zgodilo v državnem zboru, ostalo daleč proč od tebe, v
                     območju abstraktnih zakonov in predpisov. Zelo se motiš. Vse to, kar stoji v
                     tistih papirjih, bo nekoč stvarno in resnično stopilo v tvoje življenje: v
                     ulico, po kateri boš hodil, v ljudi, s katerimi se boš srečeval, stopilo bo v
                     tvoj dom, v tvojo kuhinjo, v tvojo sprejemnico, v tvojo spalnico. Glede tega si
                     ne smeš delati nobenih utvar.</p>
                  <p>Ali bi to kaj pomagalo?</p>
                  <p>V parlamentarni debati o mestu in vlogi religije v šoli je nastopil tudi dr.
                     Jože Pučnik. Edini od govornikov je govoril o smislu, bil je edini, ki je sploh
                     uporabil to besedo. Govoril je o tem, da mora šola sprejeti vse, kar človeka
                     utemeljuje in utrjuje tako, da mu odpira pota do smiselnega obstajanja. S tem
                     je, spet edini, pokazal, da globoko razume krizo sodobnega človeka. Toda dr.
                     Jože Pučnik je na lestvicah priljubljenosti, ki jih od časa do časa prinašajo
                     časopisi, na dnu, tako da vedno obstaja možnost, da bo naslednjič izginil iz
                     polja slovenske pozornosti. Človek se spomni Cicerona: Ubinam gentium
                     sumus!</p>
                  <p>Quam rem publicam habemus! Kje na svetu pa živimo! Kakšno državo pa imamo!</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Srce, ki je bilo za svobodo – Anton Oven</head>
               <docAuthor>Janko Maček</docAuthor>
               <div type="div3">
                  <head>Med Gorjanci in Kolpo pred letom 1941</head>
                  <p>Ko govorimo o Beli krajini, deželici med Gorjanci in Kolpo, navadno vidimo
                     lepoto njenih vinogradov, belih brez in steljnikov, ne pomislimo pa na trdo
                     življenje, s katerim so se spoprijemali prebivalci teh krajev.</p>
                  <p>Pisatelj Ivan Matičič je kmalu po prvi svetovni vojni izdal povest Na mrtvi
                     straži, kjer je opisal trpljenje Belokranjcev ob turških vpadih. Skozi dolga
                     desetletja se je belokranjski tlačan noč za nočjo oziral v hribe onkraj Kolpe
                     in zaskrbljen čakal, kdaj bodo zagorele grmade. Bil je na mrtvi straži, kajti
                     ko so zagorele grmade, je bila nevarnost že blizu. Reka Kolpa je morda nekoliko
                     upočasnila prihod napadalcev, ni pa jih mogla zaustaviti. Ljudje so v naglici
                     bežali v zavetje, toda večkrat so bili prepočasni in so padli v roke
                     razbojnikov, ki so starejše pobili, mlajše pa odvedli v sužnost. Tisti, ki so
                     se vendarle rešili, so se vrnili na pogorišča svojih domov, jih za silo
                     obnovili in v strahu čakali naslednji napad.</p>
                  <p>Pretekla so stoletja in nevarnost z one strani Kolpe je prenehala. Belokranjski
                     kmet je postal svoboden. Z veliko ljubeznijo je obdeloval svojo skromno zemljo
                     in zvesto ohranjal starodavne narodne običaje.</p>
                  <p>V času prve svetovne vojne je bil bojni spopad daleč od Kolpe, toda kljub temu
                     je morala tudi Bela krajina plačati svoj krvni davek. Po vojni je zaživela v
                     vsaj na videz svobodni domovini. Šole in prosvetna društva so tudi na podeželje
                     prinesla več izobrazbe in slovenske zavesti. Kar nekaj velikih mož je v tem
                     času izšlo iz skromnih belokranjskih domov in po njih je Bela krajina postala
                     znana ne samo v Sloveniji, ampak tudi v svetu.</p>
                  <p>Pred začetkom druge svetovne vojne je bilo v Beli krajini okrog 27.000
                     prebivalcev, ki so se v glavnem preživljali s kmetijstvom. Zaradi gospodarske
                     krize je marsikateri kmet zabredel v dolgove in prišel na rob propada. Tedaj in
                     že prej so mnogi odšli v Ameriko in s svojimi prihranki reševali zadolžene
                     domačije. Ni čudno, če so v teh težkih razmerah tudi nekateri kmetje z
                     zanimanjem prisluhnili govoricam o novem družbenem redu, ko bo za pošteno delo
                     vsakdo prejel pošteno plačilo, ko ne bo več oderuških obresti. Nekoliko jih je
                     sicer motilo pisanje in govorjenje o nemogočih razmerah v prvi deželi
                     socializma, toda tolažili so se, da je to le propaganda in škodoželjnost
                     tistih, ki se boje za svoje bogastvo in družbeni položaj.</p>
                  <figure>
                     <graphic url="slike_z_20/z_20_04.png"/>
                     <head>Anica v domačem gozdu, ko se je že oglašala bolezen<name/></head>
                  </figure>
               </div>
               <div type="div3">
                  <head>Ovnovi iz Stranske vasi pri Semiču</head>
                  <p>Cesta, ki se v Semiču s trga pri farni cerkvi sv. Štefana spusti na ravnino in
                     se nato usmeri proti jugovzhodu, nas po treh kilometrih pripelje v Stransko
                     vas. V neposredni bližini Stranske vasi je izvir reke Krupe in razvaline
                     nekdanjega gradu Krupa, blizu pa je tudi Moverna vas, znana po ostankih
                     kamenodobne naselbine. Skozi Stransko vas hiti cesta naprej v Gradac, kjer se
                     potem z enim krakom obrne proti Črnomlju, z drugim pa mimo Podzemlja in
                     Primostka vodi v Metliko. Zanimivo bi se bilo razgledati po naravnih in
                     zgodovinskih znamenitostih teh krajev, toda naš namen je danes drugačen. Radi
                     bi čim globlje prodrli v življenje in delo moža, ki je bil rojen v preprosti
                     kmečki hiši pri Ovnovih v Stranski vasi in mu je krvava komunistična revolucija
                     že v začetku svojega pohoda po Beli krajini nasilno presekala življenjsko pot.
                     Ne moti nas, če bodo spet rekli, da zgodovine ni mogoče popravljati. Res ni
                     mogoče spremeniti dogodkov in dejstev, toda mogoče in nujno potrebno je
                     raziskati in zapisati dogodke, ki so bili dolga leta zamolčevani, in je zato
                     zgodovina, ki je bila zapisana brez njih, neresnična ali pa vsaj zelo
                     pomanjkljiva.</p>
                  <p>V začetku našega stoletja je Prešarjeva kmetija v Stranski vasi zašla v težave.
                     Gospodar si je zaradi neuspešnega kupčevanja z živino nakopal velike dolgove.
                     Na nekem živinskem sejmu je slučajno srečal Antona Ovna, ki se je malo prej s
                     precejšnjo mošnjo denarja vrnil iz Amerike. Beseda je dala besedo in Oven je
                     malo po tistem obiskal Stransko vas. Všeč mu je bilo Prešarjevo posestvo in še
                     posebej hčerka Ana, ki ga je kljub njegovi brazgotini imela rada. Kmalu so ju
                     oklicali in Oven je za stalno prišel v Stransko vas.</p>
                  <p>Anton Oven je bil doma iz vasi Vino pri Grosupljem. Ko je kot mlad fant doma
                     pasel živino, ga je napadel podivjan vol in ga grdo pobodel. Od tedaj mu je
                     ostala na levem licu velika brazgotina in kmalu se je odločil za odhod v
                     Ameriko, da bi se umaknil pred radovednimi in pomilovalnimi pogledi domačinov.
                     V novem svetu ga iznakaženost ni ovirala pri delu, družbi se je pa izogibal,
                     zato so njegovi prihranki hitro rasli.</p>
                  <p>Tudi v belokranjske razmere se je Anton hitro vživel. Z ženo Ano sta se dobro
                     razumela in leta 1905 se jima je rodil prvi otrok Anton, nato pa jih je sledilo
                     še osem: Janez, France, Ana, Štefan, Jurij, Marija, Lojze in še Anica, ker je
                     Ana kmalu po rojstvu umrla. Tudi Jurij je umrl kmalu po porodu. Ko je bil oče
                     Anton leta 1914 poklican v vojsko, je bila pri hiši že kopica otrok in mati je
                     morala prevzeti težko breme skrbi za dom in družino.</p>
                  <p>Oče Anton je na Prešarjevini skrbno gospodaril. Veliko veselja je imel z
                     gozdom, saj ga je znal pametno izkoriščati. Poplačal je dolgove, ki so ob
                     prevzemu kmetije padli nanj in obnovil hišo ter gospodarska poslopja. Bil je
                     zelo delaven. Pravijo, da je ob košnji zjutraj še po temi šel na travnik in s
                     tipanjem ugotovil, kje je prejšnji večer odložil koso. Sovaščani so ga cenili
                     in spoštovali, saj je rad pomagal sosedom, pa tudi pri gradnji gasilskih domov
                     ali drugih javnih delih ga ni nikoli manjkalo. Njegovo pridnost in vztrajnost
                     so podedovali tudi otroci in jo gojili vsak v svojem poklicu. Očetovo pridnost
                     je dopolnjevala mati z dobroto in ljubeznivostjo. Čeprav je bilo do Semiča
                     daleč, je redno šla k maši tudi ob petkih, oče se je pa držal nedelj in
                     praznikov.</p>
                  <p>Najstarejšega Ovnovega je »uka žeja« že v rani mladosti speljala iz varnega
                     domačega zavetja v Ljubljano. Po končani gimnaziji se je mislil vpisati na
                     medicino, toda nazadnje se je odločil za slavistiko. Študiral je v Ljubljani in
                     v Pragi. Menda je bil posebno vesel, da je lahko študiral tudi češčino.
                     Marsikateri slovenski študent je v tistem času želel priti na univerzo v Prago.
                     Med počitnicami in ob vsaki priložnosti je študent Anton prihajal domov v
                     Stransko vas. Na dom in na domače je bil zelo navezan. Doma se je takoj znebil
                     mestne utesnjenosti in sproščeno zadihal. Pastirji so bili tedaj navadno bosi
                     in tako je tudi Anton bos šel z živino na pašo ali zvečer k potoku. Z veseljem
                     je očetu vodil vole in pomagal pri delu na njivi ali v vinogradu. Iz te sončne
                     preprostosti in pristnosti je črpal in hranil energijo za meglene, hladne dni
                     študija in poklicnega dela.</p>
                  <figure>
                     <graphic url="slike_z_20/z_20_05.png"/>
                     <head>Stranska vas 1925 – Prešarjeva domačija – pisateljeva rojstna
                        hiša<name/></head>
                  </figure>
                  <p>Poseben dogodek v družini je bil, ko je brat Janez odšel ali bolje rečeno
                     pobegnil v Argentino. Bilo je leta 1927. Janez je prišel na dopust od vojakov.
                     Služil je nekje v Dalmaciji. Na hitro se je odločil, da se ne bo vrnil nazaj v
                     enoto. Vzel je potni list brata Franceta, ker svojega ni imel, in odšel.
                     Orožniki so ga iskali. Prijeli so očeta in ga odpeljali v zapor. Čez nekaj časa
                     so očeta izpustili, za sinom pa razpisali tiralico. Janez še sedaj živi v
                     Argentini.</p>
                  <p>Junija 1933 se je poročil France s Slavo Bezek, ki je po svoji teti prevzela
                     gostilno v Srednji vasi, dobrih 100 m od Ovnove domačije. Anton, ki je bil
                     tedaj že profesor, je bil ženinu za druga. Ko so po poroki prišli domov, je
                     prenesel novoporočenko čez prag in ji slovesno rekel: »Glej, Slava, po tebi bo
                     šel naš rod naprej! Tedaj seveda ni niti slutil, da bo čez nekaj let kot
                     begunec stanoval v njeni hiši in da bo marsikateri dogodek ob koncu njegovega
                     življenja povezan s to hišo.</p>
                  <p>Anton je do konca ostal povezan tudi z rojstnim domom. Oče in mati sta bila res
                     vesela njegovih obiskov, saj sta se počutila osamljena, ko sta še Štefan in
                     Lojze odšla na Hrvaško v službo. Anica, najmlajša Ovnova, je v Ljubljani
                     obiskovala gimnazijo. Anton ji je poskušal omogočiti kar najboljše pogoje za
                     študij, pa je kljub temu zbolela za tuberkulozo in s pomladi leta 1940 komaj
                     dvajset let stara umrla. Ker tudi pri ustanavljanju lastne družine ni imel
                     sreče, ga je sestrina smrt težko prizadela. Tedaj pa so se na obzorju že
                     zbirali temni oblaki in napovedovali hudo uro.</p>
               </div>
               <div type="div3">
                  <head>Profesor in publicist</head>
                  <p>Anton Oven je diplomiral leta 1930. Isto leto jeseni je nastopil službo
                     profesorja na državni klasični gimnaziji v Mariboru. Že naslednje leto je pri
                     Tiskovni založbi v Mariboru izšla njegova knjiga <emph>Ksaver Meško – njegov
                        razvoj v življenju in literarnem udejstvovanju</emph>. Na koncu knjige
                     najdemo voščilo pisatelju za njegovo šestdesetletnico, ki se zaključuje takole:
                     »Ko bo naša domovina, edino njegovo življenjsko vodilo, za katero je delal in
                     trpel vse svoje življenje, velika in močna, bo v njej tudi vse bolj upoštevano
                     njegovo (Meškovo) delo.« Iz knjige tudi izvemo, koliko krajev je profesor Oven
                     pri zbiranju virov in gradiva za to knjigo obiskal in kakšne kupe papirjev je
                     prebral. Očitno je, da sta si bila Meško in Oven zelo blizu predvsem zaradi
                     ljubezni do slovenstva.</p>
                  <p>Pred veliko nočjo leta 1935 je Belokranjska knjižnica izdala drobno knjižico z
                     naslovom <emph>Dr. France Prešeren, Krst pri Savici</emph>. Natisnila jo je
                     Mariborska tiskarna, saj je profesor Oven, avtor knjižice, še deloval v
                     Mariboru. Belokranjska knjižnica se je tedaj s posebnim malim letakom obrnila
                     na Slovence: »Prav za stoletnico izida Prešernovega Krsta pri Savici Vam za
                     pisanke, ki so pri nas v Beli krajini še običaj, pošiljamo študijo o Krstu pri
                     Savici, v kateri naš rojak na nov način tolmači in osvetljuje to najdaljšo
                     Prešernovo pesnitev, v kateri tako lepo žive ovekovečeni prelepi kraji naše
                     domovine z našimi predniki vred. Upamo, da boste to našo kulturno pisanko za
                     velik jubilej iz male Bele krajine sprejeli z razumevanjem.« Za svoj
                        <emph>Učbenik češčine</emph> Oven dolgo ni našel založnika. Končno mu ga je
                     leta 1937 izdala Jugoslovansko-čehoslovaška liga v Ljubljani.</p>
                  <p>Prva številka lističa <emph>Mrtva straža</emph> je izšla z datumom 1. 1. 1937.
                     Na zadnji strani revije najdemo naslednji podatek: »Urejuje in izdaja Anton
                     Oven, profesor v Ljubljani. Uredništvo in uprava Ljubljana, Hudovernikova 37.«
                     Na istem naslovu v Ljubljani je bila tudi Belokranjska knjižnica. Profesor Oven
                     naj bi tedaj že poučeval na realni gimnaziji za Bežigradom, vendar je pri
                     njegovi premestitvi v Ljubljano prišlo do nenavadnih težav, ki jih bomo
                     pojasnili kasneje.</p>
                  <p>V prvi številki je skušala <emph>Mrtva straža</emph> predvsem pojasniti svoj
                     namen. »Zakaj se pojavljamo? Ker nas kliče čas in notranji glas.«</p>
                  <p>»Kaj torej hočemo? Storiti vedno in čim bolj svojo dolžnost. Monopola na
                     narodno vodstvo ne priznamo prav nikomur. Narodni voditelj je za nas tisti, ki
                     za narod do slednjega človeka dela in skrbi za danes in jutri. Potrdilo so le
                     dejanja, ki pa morajo biti taka, da obstanejo tudi pred zgodovino.«</p>
                  <p>»Česa se posebno zavedamo? Tega, da je izobraženstvo, inteligenca odgovorna za
                     usodo svojega naroda. Izobraženstvo je vedno velika manjšina. Zato je še
                     posebno nemoralno, ako zaradi njene malomarnosti trpi velika večina.«</p>
                  <p>»Naše ženstvo vabimo še posebej, da bo vedelo, da nanj računamo.«</p>
                  <p>2. številka <emph>Mrtve straže</emph> je izšla v maju 1937. V njej nas pritegne
                     razprava o demokraciji, ki se zaključi takole: »Živela bo in izpopolnila se bo,
                     da izpolni svoje poslanstvo v srečo sveta. Demokracija, prava demokracija!«</p>
                  <p>V 3. številki svoje revije je Oven objavil zgodovinski zemljevid slovenskega
                     ozemlja. S slovenskimi mejami se je tudi kasneje veliko ukvarjal in bil v
                     svojih predlogih vedno zelo zahteven.</p>
                  <p>4. številka <emph>Mrtve straže</emph> je izšla decembra 1937. V njej med
                     Paberki najdemo tudi tole: »Nov član komunistične družine, slovenska
                     komunistična stranka, pomeni po pisanju sovjetskih časnikov eno izmed najbolj
                     značilnih etap v izvedbi nacionalne politike,« piše <emph>Slovenec</emph> 4.
                     novembra po Courier de Geneve in zaključuje: »Zapeljive klice komunizma bomo
                     nadvladali le, ako bomo borbo proti njemu vodili z vso jasnostjo slovenskih in
                     katoliških načel in ako se slovenskemu narodu priznajo njegove pravice v celoti
                     in brez pridržka, da bo komunistična kritika izgubila svoje osnove. Prvi del
                     bomo že mi izvedli, drugi del pa ni v naših močeh.</p>
                  <p>V 1. številki drugega letnika nas razveseli glosa O srajcah: »O vsem se danes
                     piše, zakaj bi se še o srajcah ne?! Pokaži, kakšno srajco imaš, in povedal ti
                     bom, kaj si!</p>
                  <p>Prosim! Črna srajca: Evviva! Rjava: Heil! Sinja – to je naša barva. In tako
                     dalje. Tudi rdeča. Rdeče imajo sokoli po garibaldincih, drugi pa vrag vedi po
                     kom, jaz nisem zgodovinar. Imajo jih pa.</p>
                  <p>Človek brez srajce danes sploh ni človek. Srajca mora biti na vsak način.
                     Edinole za barvo bi se morali zmeniti in zediniti. Za barvo bo namreč nerodno,
                     ko so že vse oddane. Da bi jo kratkomalo komu pouzmali, naa. Kaj pa imamo mi
                     skupaj s fašisti, nacisti, reksisti, ksaristi, falangisti, marksisti in vsemi
                     ostalimi Antikristi? Mi Slovenci smo skromen in priden in ponižen in bogaboječ
                     narod že od nekdaj in danes še sploh – nič tujega nočemo, mi smo zadovoljni, če
                     nas sploh puste živeti.</p>
                  <p>Bodimo korajžni optimisti. In za svojo barvo si vzemimo rožnato. Rožnate naj
                     bodo naše srajce! In naša srca polna dobre volje! Demokracijo hočemo! In
                     dosegli jo bomo!«</p>
                  <figure>
                     <graphic url="slike_z_20/z_20_06.png"/>
                     <head>Nedeljsko popoldne ob kozolcu v Stranski vasi – Sedita profesor Anton in
                        žena Mimica, v drugi vrsti so oče Anton, hčerka njegove sestre iz Vavte
                        vasi, Micka in mati Ana, v latah so Šetefan, Anica in brat Tonetove
                        žene.<name/></head>
                  </figure>
                  <p>Lep in pomemben je Verujem v oktobrski številki leta 1938. Navajamo le nekaj
                     stavkov: »Verujem v svobodo in pravico. Po njih se človek loči od živali.
                     Verujem v besedo Odrešenikovo, ki je na gori Tabor rekel: Blagor lačnim in
                     žejnim pravice, ker bodo nasičeni. Verujem v svetovno demokracijo, ki bo
                     zmagala, ker drugače biti ne more in ne sme. Verujem v človeka, ki hoče mir,
                     ampak ne mir na kolenih. Verujem v silo, ampak ne v silo laži in surovosti,
                     temveč v silo večnih vrednot. Verujem v svoj mali narod in njegov tisočletni
                     sen ter v vse njegovo največje in najpreprostejše ... «</p>
                  <p>V isti številki se je urednik razpisal o Matičičevem romanu <emph>Živi
                        viri</emph> in ga toplo priporočil. Poleg <emph>Živih virov</emph> je pa
                     priporočil v branje tudi knjigo Franca Grivca, Slovenski knez Kocelj.</p>
                  <p>Zanimivo je opozorilo v 3. številki leta 1939, ko pravi, da »je v našem
                     narodnem življenju zopet izreden čas, izredna prilika. Ali bomo sedaj na mestu
                     ali bomo tudi to pot v odločilnem trenutku odpovedali. «</p>
                  <p>Za leto 1940 je <emph>Mrtva straža</emph> izdala ličen žepni koledarček, ki je
                     poleg podatkov za vsakdanjo rabo na več kot petdesetih drobno tiskanih straneh
                     prinesel tudi obilico domoljubnega branja. V njem ponovno naletimo na razpravo
                     o slovenskih mejah in na podatek o številu Slovencev. Kar 5.023.000 naj nas bi
                     bilo v Sloveniji in v še neosvobojeni Sloveniji, v ostali Evropi in izven nje.
                     Med knjigami, ki jih priporoča v branje, so spet Živi viri in druge Matičičeve
                     knjige, pa tudi Finžgarjeva <emph>Pod svobodnim soncem</emph>, Prežihova
                        <emph>Požganica</emph>, Pregljevi <emph>Tolminci</emph>, <emph>Slovenska
                        nacionalna čitanka</emph> in celo Speransov (Kardeljev) <emph>Razvoj
                        slovenskega narodnega vprašanja</emph>.</p>
                  <p>Ob 5. številki <emph>Mrtve straže</emph> leta 1940 čutimo resnobo časa in
                     urednikove življenjske situacije. Že na naslovni strani nam pade v oči poziv:
                     »Vsem Slovencem! Ponosni bodimo, da smo tu v veliki dobi in lahko živimo,
                     delamo in trpimo za velike stvari! Tudi vihar je koristen: Loči zrno od plev!
                     Pazite! Sovražnik prisluškuje.«</p>
                  <p>Članek <emph>Alpe šume</emph> je urednik posvetil sestri Anici, ki je malo prej
                     umrla, in priobčil je tudi dve njeni pesmi.</p>
                  <figure>
                     <graphic url="slike_z_20/z_20_07.png"/>
                     <head>Anton Oven pri knežjem kamnu<name/></head>
                  </figure>
                  <p>Zadnja številka <emph>Mrtve straže</emph> je izšla marca 1941. V njej najdemo
                     misli iz Prežihovega <emph>Doberdoba</emph>: »Bodi ponosna, mati, da je tvoj
                     sin umrl za pošteno slovensko stvar! - Če človek stori smrt za kako idejo,
                     potem ima smrt smisel in ni tako huda, kakor se nam zdi.« Prežihovim mislim je
                     Oven dodal še navodilo Sv. pisma: »Ne skrbite, kaj boste jedli in pili! Iščite
                     najprej – in vse drugo vam bo navrženo.«</p>
                  <p>Z odlomki iz posameznih številk <emph>Mrtve straže</emph> smo želeli vsaj
                     površno prikazati duha revije in njenega urednika. Ni težko razumeti, da se tak
                     duh ni mogel vključiti v tok komunistične revolucije, ko se je z njo neposredno
                     srečal v Beli krajini.</p>
                  <figure>
                     <graphic url="slike_z_20/z_20_08.png"/>
                     <head>Prešarjeva domačija<name/></head>
                  </figure>
                  <p>Povedati je treba, da je profesor Oven že več let pred začetkom revolucije imel
                     težave s takratno šolsko oblastjo. V začetku šolskega leta 1935/36 je dobil že
                     nekaj časa pričakovani dekret o premestitvi v Ljubljano. Toda komaj je nastopil
                     službo na III. realni gimnaziji, je bil že prestavljen na II. realno gimnazijo
                     in januarja 1936 spet v Maribor. Zvedel je, da ga imajo zaradi njegovih
                     naprednih idej za komunista. Odkar se je vrnil iz Prage, ni več redno hodil v
                     cerkev, kar so mu nekateri zelo zamerili. Ko je dr. Kulovec jeseni 1935 na
                     nekem sestanku JRZ omenil profesorja Ovna kot možnega kandidata za poslanca, so
                     navzoči temu nasprotovali, češ da je Ovna pokvarila Praga. Kljub temu je
                     oktobra 1936 le nastopil službo na II. realni gimnaziji v Ljubljani in začel
                     izdajati <emph>Mrtvo stražo</emph>.</p>
                  <p>Omenili smo že, da Oven ni imel sreče pri ustanavljanju lastnega družinskega
                     ognjišča. Zaradi vztrajanja pri ločitvi oziroma razveljavitvi kratkotrajne
                     zakonske zveze je spet prišel v nemilost in »pridelal« premestitev v Ptuj. V
                     začetku šolskega leta 1940/41 ga že najdemo na ptujski gimnaziji, kjer je
                     poučeval slovenščino in srbohrvaščino. V 5.B razredu je bil tudi razrednik.</p>
                  <figure>
                     <graphic url="slike_z_20/z_20_09.png"/>
                     <head>Anton Oven z Mrtvo stražo<name/></head>
                  </figure>
                  <p>Kljub premestitvi v Ptuj je Oven še naprej urejal <emph>Mrtvo stražo</emph> in
                     vzdrževal stike s krogom svojih znancev in sodelavcev v Ljubljani. O njih zelo
                     malo vemo. Iz <emph>Mrtve straže</emph> je razvidno, da sta bila dobra znanca s
                     pisateljem Ivanom Matičičem. Nekaj podatkov smo dobili iz prispevka Milana
                     Kravanje za nedavni simpozij o znanem londonskem Slovencu Dušanu Pleničarju.
                     Gospod Kravanja pove, da je sam sodeloval v narodno zavedni skupini, ki jo je
                     nekaj let pred drugo svetovno vojno zbral Anton Oven. Bili so to večinoma
                     študenti, ki so se že prej med seboj poznali kot skavti ali člani telovadnih
                     društev in raznih krožkov. Lahko si mislimo, da je profesor v tej skupini
                     skušal prenesti v življenje mladih ljudi svoje ideje iz <emph>Mrtve
                        straže</emph>. Za novo leto 1941 je zapisal v dnevnik: »Dro 1941. Kar bo od
                     mene odvisno, bo šlo! Šlo, dokler bom dihal.«</p>
               </div>
               <div type="div3">
                  <head>Okupacija in domači kraj</head>
                  <p>Dogodki, ki so se z veliko naglico vrstili proti koncu marca 1941, so dali
                     vedeti, da bo tudi Slovenijo kmalu zajel vihar vojne. Vse več mož in fantov,
                     med njimi tudi mnogo učiteljev in profesorjev, je bilo vpoklicanih v vojsko.
                     Šolska oblast je zato odredila, da se za gimnazije in druge srednje šole
                     velikonočne počitnice začnejo že 1. aprila. Seveda je to veljalo tudi za
                     Gimnazijo Ptuj. Profesor Oven je zadnje ure slovenščine vpisal v ponedeljek,
                     31. marca, pouk srbohrvaščine je pa zaključil že 28. marca in najbrž ni bil
                     zgolj slučaj, da je pri zadnji uri govoril o junaštvu kraljeviča Marka.
                     (Zgodovinski arhiv v Ptuju, Fond Gimnazija Ptuj, Dnevniki 1.a, 4.b, 5.b in 8.
                     razreda).</p>
                  <p>Po 1. aprilu je Oven ostal v Ptuju. V vojsko ni bil vpoklican, ker zaradi
                     rahlega zdravja sploh ni bil služil vojakov Pospravil je svoje zapiske in jih
                     skril v ptujskem gradu, kjer je stanoval. V Maribor so prve nemške enote prišle
                     že 8. aprila, 14. aprila je šef civilne uprave za t. i. Spodnjo Štajersko
                     prevzel oblast in takoj nato so začeli zapirati Slovence. Že pred nemško
                     zasedbo Ptuja se je Oven umaknil z gradu in stanoval pri prijateljih. Vedel je,
                     da ga imajo Nemci na posebnem seznamu in da ga bodo iskali. Ko se je vrvež
                     zasedbe nekoliko polegel, se je preoblekel v kmeta in se s kolesom odpeljal
                     domov v Belo krajino. Brez posebnih težav je prišel v Stransko vas in se
                     nastanil v hiši brata Franceta in njegove žene Slave.</p>
                  <figure>
                     <graphic url="slike_z_20/z_20_10.png"/>
                     <head>Pogled proti gradu Krupi od domače hiše<name/></head>
                  </figure>
                  <p>V Beli krajini so se nemške motorizirane enote pojavile na velikonočno jutro,
                     13. aprila. Italijani so prišli v torek, 15. aprila, in hiteli naprej preko
                     Kolpe. V začetku je bilo videti, da bo Bela</p>
                  <p>krajina pripadla nemškemu področju, toda konec aprila so Nemci čez noč odšli in
                     Italijani so deželo zasedli šele 4. maja. Nekateri so se tedaj zavzemali, da bi
                     Nemci ostali, celo podpise so zbirali v ta namen in izobešali zastave s
                     kljukastim križem. Baje je med agitatorji za Nemce bilo kar nekaj takih, ki so
                     kasneje postali vneti častilci komunistične revolucije. Nekaj preveč glasnih
                     Hitlerjevih privržencev so Italijani po zasedbi Bele krajine celo zaprli.
                     Hitler in Stalin sta tedaj še imela prijateljski pakt, zato je bila čisto
                     sprejemljiva razlaga, da nemško osvajanje sveta ni imperializem, saj je za tako
                     misleče Sovjetska zveza bila vzor novega družbenega reda, ki naj bi prinesel
                     raj na zemljo.</p>
                  <p>Take so bile razmere v Beli krajini, ko je profesor Oven prišel domov iz Ptuja.
                     Že pred njim se je iz Like vrnil Štefan, Lojze je ostal v Zagrebu, France je pa
                     kot vojak doživel razpad jugoslovanske vojske blizu Tesliča v Bosni. Nemci so
                     ga odpeljali v ujetniško taborišče Krems an der Donau blizu Dunaja. Ker je Bela
                     krajina za časa Jugoslavije spadala pod vojno okrožje Karlovac, se je France
                     prijavil za državljana Paveličeve Hrvaške in po nekaj mesecih mu je uspelo
                     priti domov. Profesor Anton se je vključil v vsakodnevno življenje v Stranski
                     vasi. Pomagal je pri delu na domači kmetiji in v gostilni, obenem pa v svoji
                     sobi nad gostilno bral, študiral in pisal. Rad se je zadržal v pogovoru z
                     gosti, ki so prihajali v gostilno. Včasih je tudi on dobil kak obisk. Nekajkrat
                     je prišel zdravnik dr. Lojze Klemenčič in dolgo ostal pri profesorju. Prišli so
                     učitelji iz Semiča in tudi učitelj Ahačič s Štrekljevca. Iz Ljubljane je
                     profesor zvedel, da so ga gestapovci v civilu samo nekaj dni po italijanski
                     zasedbi iskali na njegovem ljubljanskem naslovu, zato ga niti najmanj ni
                     mikalo, da bi šel v Ljubljano.</p>
                  <p>Tisto poletje so v vasi nekaj časa bili italijanski vojaki. V Ovnovi gostilni
                     so imeli kuhinjo. Na visoko lipo blizu gostilne so obesili italijansko zastavo,
                     ki je veselo plapolala v poletnem vetru, čeprav je že od začetka bila napoti
                     vaškim fantom. Dogovorili so se in neke noči so jo sneli, namesto nje pa
                     obesili jugoslovansko. Zjutraj so Italijani zagnali vik in krik. Takoj so
                     odstranili jugoslovansko zastavo in začeli iskati krivce. Tedaj je nastopil
                     profesor Anton, ki je govoril italijansko. Uspelo mu je prepričati Italijane,
                     da so to naredili neki zlikovci s Hrvaškega, saj vse domače fante on osebno
                     pozna in zanje garantira.</p>
                  <p>Po nemškem napadu na Sovjetsko zvezo, 22. junija, je tudi v Beli krajini
                     zapihal drugačen veter. Poseben pospešek je temu vetru dal Tone Šušteršič -
                     Tine, ki ga je centralni komite poslal za inštruktorja domačim komunistom.
                     Aprila 1941 je bilo v Beli krajini devet partijskih celic: tri v Črnomlju, po
                     ena pa v Podzemlju, v Metliki, v Gradcu, v Krupi, v Semiču in v Vrtači pri
                     Semiču. Že pred vojno sta bila med belokranjskimi komunisti znana Jože Mihelčič
                     in njegov brat dr. Lojze Mihelčič iz Semiča. Matija Bahor iz Dragovanje vasi je
                     nekaj let delal v francoskih rudnikih in od tam šel za dve leti v partijsko
                     šolo v Moskvo. V domovino se je vrnil leta 1937 preko Skandinavije in Francije
                     pod imenom Oskar Slatin.</p>
                  <p>Šušteršič je po nalogu iz Ljubljane oblikoval prvi okrožni odbor OF za Belo
                     krajino. Ustanovitveni sestanek je bil konec avgusta ali v začetku septembra
                     1941 v gostilni pri Ovnovih v Stranski vasi. Poleg Šušteršiča kot predstavnika
                     partije in pobudnika sestanka so bili prisotni tudi trije profesorji
                     črnomaljske meščanske šole, ki naj bi v odboru predstavljali krščanske
                     socialiste in sokole. (R. Polič, <emph>Belokranjski odred</emph>, str. 23)</p>
                  <figure>
                     <graphic url="slike_z_20/z_20_11.png"/>
                     <head>Družinska slika – Z desne Tone, Franc, Štefan, Janez, oče Tone, Marija,
                        med očetom in mamo Anica, Lojzek, teta Katka in sosedova deklina (ki je
                        prišla pogledat, kaj se dogaja)<name/></head>
                  </figure>
                  <p>Nič čudnega ne bi bilo, če bi profesor Oven kolege iz Črnomlja osebno poznal,
                     saj je bil že več let razmišljal, kako bi črnomaljsko meščansko šolo razširil v
                     popolno srednjo šolo. Nobenega dvoma ni, da bi z vsem srcem pozdravil odpor
                     proti okupatorju, ko bi le videl pravi cilj tega odpora. Poročevalci o tem
                     sestanku ne omenjajo, če je bil prisoten tudi dr. Mihelčič. Morda je bil dr.
                     Mihelčič že prej postavil diagnozo, da ima profesor Oven neozdravljivo bolezen,
                     ki je menda ni imenoval »belogardizem«, ker tedaj tega imena še niso
                     uporabljali? Ali je tak odbor res lahko predstavljal celo Belo krajino?</p>
                  <p>Ali je profesor Oven leta 1941 tudi iz Bele krajine še vzdrževal stike s
                     skupino narodno zavednih študentov v Ljubljani? Iz že omenjenega prispevka
                     Milana Kravanje dobimo pritrdilen odgovor. Pravi, da sta se že pomladi 1941
                     združili dve skupini narodno zavednih študentov: prvo je vodil profesor Anton
                     Krošelj, ki je učil na Trgovski akademiji, druga pa je bila Ovnova skupina. Ko
                     se je Kravanja jeseni 1941 vrnil s poletnih počitnic, je bila ta združena
                     skupina že dobro organizirana in je sodelovala z organizacijo JV v D
                     (Jugoslovanska vojska v domovini). Zbirali so se v stanovanju profesorja
                     Krošlja, ki jih je neposredno vodil, profesor Oven pa je še vedno bil v zvezi z
                     njimi. Treba je poudariti, da ta skupina tedaj sploh ni imela v načrtu boja
                     proti komunizmu, ampak je bila usmerjena izrazito protiokupatorsko.</p>
                  <p>Domnevamo, da je bil Oven v drugi polovici leta 1941 vsaj posredno v stiku tudi
                     z ilegalno organizacijo Stara pravda, ki je nastala maja 1941, konec avgusta pa
                     vstopila v OF. Stara pravda je bila organizacija levo usmerjenih liberalnih
                     izobražencev. Vodil jo je dr. Črtomir Nagode, rojen leta 1903 v Metliki. Nagode
                     je bil nekaj časa celo tajnik Društva prijateljev Sovjetske zveze. V Staro
                     pravdo je hotel pritegniti ljudi različnih političnih prepričanj, zato je imel
                     pogovore s predstavniki raznih skupin, med drugim tudi z B. Kidričem in A.
                     Beblerjem. Pripravljal je študije o bodoči ureditvi države in jih pošiljal tako
                     OF kot vladi v London. Vztrajno je zagovarjal sodelovanje z Mihajlovićem in
                     zato kmalu prišel v spor s komunisti. Dr. Ljubo Sirc, ki je tudi bil med
                     vodilnimi člani Stare pravde, piše v knjigi Med Hitlerjem in Titom, kako so
                     Slovenci kmalu po začetku okupacije pričakovali čudeže od zavezniške zmage. Na
                     splošno so verjeli, da bomo lahko dobili toliko avstrijskega in italijanskega
                     ozemlja, kolikor bomo hoteli. Vemo, da se je profesor Oven že nekaj let
                     ukvarjal z zgodovinskimi in bodočimi mejami Slovenije in o tem pisal. Tudi dr.
                     Sirc omenja, da je bil Oven odločen zagovornik zelo radikalnih zahtev glede
                     naših bodočih meja. Pri Pravdi so izdelali podrobne zemljevide in predlagali
                     ustanovitev skupne komisije za vprašanje meja, za kar pa OF ni pokazala
                     posebnega interesa, ker jo je poleg drugega vezal tudi dogovor komunističnih
                     partij Slovenije, Italije in Avstrije o tem vprašanju. Profesor Oven je še 1.
                     maja 1942, le nekaj dni pred smrtjo, ki je najbrž ni pričakoval, v svojo
                     miniaturno beležnico zapisal: »Glavno pa so meje!«</p>
               </div>
               <div type="div3">
                  <head>Prvi meseci leta 1942</head>
                  <p>Takoj po novem letu 1942 je profesor Oven odpotoval v Ljubljano in se vrnil 5.
                     januarja pred praznikom Treh kraljev. Njegova svakinja se spominja, da je bil
                     ob prihodu domov precej vznemirjen. Govoril je o nekakšni prekinitvi odnosov in
                     omenil, da ji bo dal nekaj dopisnic, na katere bo sam napisal naslove. Čebi se
                     njemu kaj zgodilo, naj na vsako razglednico napiše: » Paket odposlan,« in jih
                     odda na pošto. Čez nekaj dni ji je res dal več razglednic z naslovi. Zapomnila
                     si je le nekaj imen, med njimi ime pisatelja Matičiča in učiteljice Angele
                     Vode.</p>
                  <p>Kaj je profesorja v Ljubljani vznemirilo? Ni verjetno, da bi prišel v
                     neposreden stik s predstavniki OF Stara pravda? Okoli božiča 1941 je v odnosih
                     med OF in Staro pravdo prišlo do vrelišča, ko je bil Kidrič na obisku pri
                     Nagodetu in sta se sprla. Sporno je bilo vprašanje bodočih meja, začetka
                     oboroženega odpora proti okupatorju, predvsem pa se niso mogli sporazumeti
                     glede sodelovanja z Mihajlovićem. Konec januarja 1942 je bila Stara pravda
                     izključena iz OF.</p>
                  <p>Nobenega dokaza ni, da je bil Oven povezan s Staro pravdo, toda izključujoče
                     stališče OF je motilo tudi nacionalistično skupino, s katero je pa Oven bil v
                     zvezi. Člani te skupine so že bili zapriseženi v Jugoslovansko vojsko v
                     domovini in so morali biti vsaj obveščeni o obnašanju slovenskih častnikov.
                     Polkovnik Jaka Avšič in major Karel Novak sta bila novembra 1941 v Srbiji pri
                     Mihajloviću, ki je tedaj Avšiča imenoval za svojega namestnika za Slovenijo.
                     Kmalu po povratku je Avšič dokončno prestopil v OF in odrekel pokorščino
                     Mihajloviću, poveljstvo za Slovenijo pa je prevzel Novak.</p>
                  <p>Najštevilnejša ilegalna organizacija v Sloveniji je bila tedaj Slovenska
                     legija, ki jo je 29. maja 1941 ustanovila Slovenska ljudska stranka in je v njo
                     pritegnila predvsem člane Fantovskih odsekov, da bi bili pripravljeni na
                     vojaški upor proti okupatorju, ko bi prišel čas za to. Toda tudi Slovenska
                     legija je bila posredno podrejena majorju Novaku, kajti SLS je priznavala vlado
                     in Slovenski narodni odbor v Londonu. V imenu tega odbora je dr. Kuhar 23.
                     novembra 1941 po BBC Slovencem v domovini sporočil politični program, v katerem
                     so bile tudi naslednje točke: Obnovitev Jugoslavije kot monarhije; samostojna
                     Slovenija v obnovljeni obliki z vsem ozemljem, kjer žive Slovenci; kralj in
                     jugoslovanska vlada sta edina zakonita oblast, edina vojna sila pa
                     Jugoslovanska vojska, v kateri naj se zberejo vse slovenske osvobodilne
                     organizacije. (S. K., <emph>Stalinistična revolucija na Slovenskem</emph>, str.
                     201)</p>
                  <figure>
                     <graphic url="slike_z_20/z_20_12.png"/>
                     <head>Praga 1939 – Porušeni Masarykov spomenik<name/></head>
                  </figure>
                  <p>Na temelju tega programa je bila aprila 1942 ustanovljena politična
                     organizacija slovenskih demokratičnih strank Slovenska zaveza. Nasprotna,
                     totalitarna stran pa se je že od konca leta 1941 z vsemi sredstvi borila proti
                     »beli gardi«, čeprav le te še nikjer ni bilo. Ime bela garda se je menda prvič
                     pojavilo v Slovenskem poročevalcu decembra 1941, ko je objavil, da so na
                     Vodnikovi cesti v Ljubljani ustrelili ing. Fanouša Emmerja.</p>
                  <p>Možno je, da se je profesor Oven med novoletnim obiskom v Ljubljani pogovarjal
                     o sodelovanju pri nekakšnem odboru demokratičnih strank v Beli krajini. V
                     knjigi <emph>Bela krajina joka</emph>, ki je leta 1970 izšla v Buenos Airesu,
                     poroča F. Š. (verjetno Franc Štefanič), da se je »s Slovensko zavezo v zgodnji
                     pomladi leta 1942 ustanovil prvi protikomunistični odpor, v katerem so bili
                     profesor Oven, postajenačelnik Derganc in železniški uradnik Bitenc«. (F.
                     Ižanec, <emph>Bela krajina joka</emph>, str. 101) Franček Saje pa v
                     Belogardizmu trdi, da je »Bela krajina imela svojo okrožno organizacijsko
                     trojko,« v kateri sta profesor Oven in po njegovi ustrelitvi Ivan Oven
                     zastopala Pobratima.« (F. Saje, <emph>Belogardizem</emph>, 1952, str. 364)
                     Mimogrede naj pripomnimo, da je bil Ivan - Janez Oven že od leta 1927 v
                     Argentini in nikakor ni mogel nadomestiti brata Antona. Profesorjev dnevnik nam
                     o tem ne pove nič oprijemljivega. Naj dodamo, da tudi če je odbor res bil
                     ustanovljen, njegov cilj ni bil samo protikomunizem, ampak predvsem združevanje
                     demokratičnih sil za kasnejši odpor proti okupatorju. Vendar pa komunisti v tem
                     niso videli nobene rešitve. Vsako politično združevanje zunaj svoje
                     organizacije so obsodili za izdajstvo domovine. To pa je bilo v direktnem
                     nasprotju z načelom, katero je zapisal Oven že v prvi številki Mrtve straže:
                     »Monopola na narodno vodstvo ne priznamo nikomur.« Ni dvoma, da je temu načelu
                     do konca ostal zvest. Glavna moč demokratičnih sil v Beli krajini je bila v
                     katoliškem taboru. Profesor je to razumel in tudi upošteval pri svojem delu,
                     čeprav mu včasih ni bilo lahko, ker rane iz prejšnjih let še niso bile
                     zaceljene. Tudi nedavni kritiki so začeli spoštovati profesorjevo skrb za
                     bodočnost slovenskega naroda. Velika nevarnost in skupna skrb jih je zbližala
                     in potisnila v ozadje manj pomembne zamere preteklega časa.</p>
                  <p>Iz skopih besed profesorjevega dnevnika je sestavljena slika tistih burnih dni.
                     Včasih komaj razločimo, kaj je kratek povzetek slovenske oddaje BBC, kaj pa
                     njegova misel. Vsak dan namreč kljub italijanski prepovedi posluša svojega
                     »čmrlja«. Vrstijo se dr. Kuhar, dr. Gabrovšek, dr. Krek in sosed iz Krupe
                     profesor Janko Lavrin, ki je že dolgo pred vojno bil v Londonu. Ponavljajo se
                     misli, da se je treba podrediti Mihajloviću, se izogibati nepotrebnim žrtvam in
                     uničevanju premoženja, da je edina rešitev zedinjena Slovenija v federativni
                     Jugoslaviji. Lavrin rad opozori na potrebo notranje spremembe v človeku:
                     Poglobite se vase in v vse človeštvo, zase in za vse človeštvo! Oven si ob tem
                     dovoli pripombo: Mi smo za vse, ali bodo tudi oni za nas? Nekajkrat se ponovi
                     Kuharjev stavek: OF je naša narodna nesreča. OF se igračka z narodno usodo. Ob
                     poročilu, katere države namerava obdržati Stalin po končani vojni, pristavi
                     Oven v oklepaju: »Jaz sem prepričan, da ima KPS nalog, da nas pripelje v
                     SSSR.«</p>
                  <p>Med zapiski radijskih poročil najdemo telegrafske beležke, kdaj je bil Oven v
                     Semiču, v Metliki, na Šrekljevcu, celo v Ljubljani. Nekatere zabeležke kažejo
                     resnobo tistih dni: 10. 1. V Škofji Loki 35 ustrelili. - 19. 3. Častnike
                     pobrali. - 20. 3. Župec Luo včeraj pokopan. - 6. 4. Obletnica vojne in Aničine
                     smrti. - 13. 4. Komunisti mi groze. Dobil bom prej groz. pismo. Veliki petek.
                     Vodje prvi. - 13. 5. V Metliki 12 v hribe. Kat. tabor še ni konsolidiran. Ruda
                     vpr., če k meni tujci.</p>
                  <p>Kljub suhoparnim stavkom začutimo, kako je napetost iz dneva v dan rasla in
                     pritiskala na profesorja. Ali je kdaj pomislil, da bi se umaknil? Vedel je, da
                     je mrtva straža vedno izpostavljena nevarnosti.</p>
               </div>
               <div type="div3">
                  <head>Temna pomlad 1942</head>
                  <p>Prvi pohod belokranjskih partizanov proti Nemcem se je v začetku novembra 1941
                     nesrečno končal pri Gornjih Lazah. Tine Železnik se je kmalu po tej nesreči
                     vrnil v Ljubljano. 11. novembra 1941 je na njegovo mesto v Belo krajino prišel
                     novi delegat centralnega komiteja Ivan Novak - Očka, ki ga je ljubljanska VOS
                     malo prej rešila iz zapora. Oven je čutil, da komunistična organizacija budno
                     spremlja vsak njegov korak, toda obiskovali ga niso več. Naenkrat so med ljudmi
                     začele nastajati nevidne pregrade. Ko so konec marca 1942 Italijani prijeli
                     okrožnega sekretarja OF dr. Kočevarja, je njegovo funkcijo prevzel Očka. Kmalu
                     potem je bil Matija Bahor imenovan za politkomisarja nove partizanske enote in
                     Očka je postal še sekretar okrožnega komiteja partije. Tako je vodil tudi
                     sestanek okrožnega odbora OF v nedeljo, 12. aprila 1942, pri Vražjem kamnu med
                     Črnomljem in Stransko vasjo. Semič in okolico je zastopal Niko Žunič, mlinar iz
                     Krupe, ki se je v organizaciji vse bolj uveljavljal. Poleg drugih zadev so
                     posebej govorili tudi o profesorju Ovnu. (Janez Vitkovič, <emph>Bela krajina
                        skozi viharje k svobodi</emph>, str. 74)</p>
                  <p>Takoj po veliki noči se je v gozdu blizu Drag začela zbirati nova partizanska
                     enota. Za komandirja enote je bil imenovan učitelj Alojz Grčar, doma iz okolice
                     Trbovelj. Grčar je pred vojno služboval v Prekmurju. Aprila 1941 je kot
                     rezervni nadporočnik prišel v nemško ujetništvo. Ker je Prekmurje pripadlo
                     Madžarom, so ga Nemci izpustili in kmalu se je pojavil v Metliki, kamor se je k
                     staršem že prej zatekla njegova žena z otrokom. Malo pred odhodom v partizane
                     je dobil začasno službo na šoli v Radovici. Za politkomisarja enote je prišel
                     domačin Matija Bahor - Oskar Slatin, o katerem smo že govorili. Kmalu po prvem
                     maju se je skupina premaknila na novo lokacijo pri Dragomlji vasi. Taborišče so
                     si uredili med skalami v precej zaraščenem delu gozda pod Županjim vrhom.
                     Domačini so rekli kraju »Pri zdenci«, vendar pa sedaj tam ni več nobenega
                     studenca. Tu se je enoti pridružilo še dvanajst novincev iz Metlike in devet iz
                     Vinice in okolice.</p>
                  <p>Nova belokranjska enota je tako štela že preko trideset mož in tedaj »jih je
                     obiskal zdravnik dr. Mihelčič in jim prinesel naročilo okrožnega komiteja za
                     akcijo. Šlo je za aretacijo profesorja Ovna v Stranski vasi, enega pomembnejših
                     belogardističnih zaupnikov v Beli krajini, ki se je dotlej vešče prikrival s
                     hlinjenjem pristaštva Osvobodilni fronti, in dveh okupatorskih ovaduhov, Ivana
                     Lojka iz Dol pri Hrastu in Pera Kolarja iz Bušinje vasi. Ko so že imeli
                     zdravnika pri roki, je še pregledal borce. Pod noč, 14. maja 1942, so potem
                     odšle iz taborišča nad Dragomljo vasjo štiri patrulje po tri do osem mož; tri
                     so se odpravile aretirat omenjene osumljence, četrto pa so poslali na Kal nad
                     Semičem po orožje.« (R. Polič, <emph>Belokranjski odred</emph>, str. 136)</p>
                  <p>O tej prvi akciji komaj ustanovljene enote imamo poleg pravkar navedenega še
                     nekaj različnih poročil. V članku <emph>Rdeča Bela krajina</emph>, ki je leta
                     1988 izšel v TV-15, beremo: »Tretja skupina je šla v Stransko vas iskat
                     organizatorja bele garde profesorja Ovna in ga pripeljala v taborišče, četrta
                     pa na Štrekljevec po učitelja Ahačiča, ki ga ni našla.« V knjigi Janeza
                     Vitkoviča pa piše, da je bil Oven ustreljen, ko je na poti v taborišče skušal
                     pobegniti. Znano je, da se je Peter Kolar partizanom skril, ubili pa so
                     njegovega očeta. Skril se je tudi učitelj Ahačič s Štrekljevca in je še danes
                     živ.</p>
                  <p>Na praznik vnebohoda, 14. maja 1942, je profesor Oven po večerji v svoji sobi
                     še poslušal radio in kot navadno zapisal v malo beležnico glavne misli poročil
                     BBC: »Kuhar kmetu. Ves svet sedaj stopa v borbo, zato tudi kmet na domači,
                     nevidni fronti. Nič nespametnega in nepremišljenega! - Ideja pravične osvete
                     Poljske proti Nemčiji. - Madžari hvalijo Beneša in žele sodelovanja. - Manj
                     govorjenja in več dela! «</p>
                  <figure>
                     <graphic url="slike_z_20/z_20_13.png"/>
                     <head>Župnišče v Semiču – Vrata, ki se nikoli ne odprejo<name/></head>
                  </figure>
                  <p>Bila je lepa majska noč. Okrog polnoči je potrkalo na vrata Ovnove hiše. -
                     Svakinja, ki je še pospravljala v gostilni, je šla v vežo: »Odprite! Vojska je
                     tukaj!« Ko je odprla, sta dva uniformiranca vstopila in eden je rekel: »Hočemo
                     profesorja Ovna!« Stopila je po stopnicah in ga poklicala. Zdelo se ji je, da
                     še ni spal. Kmalu je prišel v vežo. » Komanda zahteva, da pridete na teren.
                     Vzemite samo nujne osebne stvari.« Še enkrat je šel v sobo in se hitro vrnil z
                     majhno torbico, daljnogledom in fotoaparatom. Svakinji je rekel, da se bo
                     zagotovo javil v treh dneh. Nato so odšli.</p>
                  <p>Naslednje jutro se je svakinja s kolesom odpeljala v Črnomelj k zdravniku dr.
                     Šobarju. Profesor ji je namreč naročil, naj obvesti zdravnika, če bi se njemu
                     kaj zgodilo. Ko je zdravnik prišel iz ordinacije in jo zagledal, se je takoj
                     prestrašil. »Kaj pa vi? Kaj se je zgodilo?« Na kratko mu je povedala. Prijel se
                     je za glavo in rekel: »Kaj vendar so naredili? Ali smo take ljudi rabili?«
                     Naročil ji je, naj zvečer spet pride. Na hitro je odslovil ljudi v čakalnici,
                     vzel kolo in se odpeljal.</p>
                  <p>Zvečer je oče Oven napregel konja in oba sta se peljala v Črnomelj. Doktor ju
                     je sprejel z besedami: »Prepozno sem prišel. Ni ga več!« Dr. Šobar je bil Ovnov
                     sošolec v gimnaziji in tudi kasneje sta ostala prijatelja. Sedaj so domači
                     vedeli, kaj se je zgodilo. Kmalu so bili obveščeni tudi profesorjevi prijatelji
                     v Ljubljani, saj je svakinja odposlala dopisnice, kot ji je bil naročil.
                     Zvedelo se je, da so profesorja kruto mučili. Po hišah v bližini taborišča so
                     tisto noč slišali čudno vpitje. Ali je bilo mučenje povezano z zasliševanjem?
                     Sodba je bila tako že vnaprej izrečena. Naslednjo noč je enota v Dragomlji vasi
                     priredila miting in se nato preselila v drugo taborišče.</p>
                  <p>Prej kot čez en mesec so domači že zvedeli za Antonov grob. Ženo iz Sodjega
                     vrha, ki je grob odkrila, so partizani obdolžili vohunstva in jo umorili. Vaška
                     straža iz Semiča je 21. decembra 1942 odšla po Antonovo iznakaženo truplo in ga
                     prepeljala v Semič. Ležal je v kapelici sv. Terezije za farno cerkvijo in potem
                     so ga pokopali na pokopališču pri Sv. Duhu. Ljudje so bili pretreseni, toda
                     marsikdo se je bal iti na pogreb. Nekateri pa so bili celo veseli, in tega
                     veselja niti niso skrivali.</p>
                  <figure>
                     <graphic url="slike_z_20/z_20_14.png"/>
                     <head>Župna cerkev v Semiču – Ta vrata pa se odpirajo mnogim ljudem, mogoče
                        tudi zaradi belokranjskih mučencev<name/></head>
                  </figure>
                  <p>Tisto pomlad in poletje je komunistična revolucija v Beli krajini zahtevala še
                     mnogo življenj. Kmetijskega in vinogradniškega strokovnjaka Antona Starca iz
                     Metlike so odpeljali 27. maja, duhovnika Jožeta Kofalta 9. junija, učiteljico
                     Marico Nartnik iz Rožnega dola 21. junija. V</p>
                  <p>dolgi vrsti žrtev tistih dni naj omenimo še Janeza Južino iz Dobravic, Jožeta
                     Lončariča, njegovo ženo Marijo in hčerko Anico iz Rosalnic, župnika Raztresena
                     iz Suhorja in župnika Omahna iz Dragatuša. (<emph>Grobovi tulijo</emph>,
                     Domoljub, 14. okt. 1942)</p>
                  <p>Zastavlja se nam vprašanje, zakaj je bil prav profesor Oven prva žrtev
                     komunističnega nasilja v Beli krajini. Nemci so ga takoj po zasedbi iskali in
                     so ga še vedno imeli na seznamu. OF je govorila o osvobodilnem boju. Ali je
                     bilo zaradi osvobodilnega boja potrebno moriti zavedne Slovence? Seveda se ni
                     zgodilo prvič, da je bila prva akcija nove »osvobodilne« enote obrnjena proti
                     domačim ljudem. Kaj pa če je profesor Oven res bil član odbora Slovenske zaveze
                     za Belo krajino? Ali je bila Slovenska zaveza manj slovenska kot OF? Namen
                     Slovenske zaveze je bil povezati Slovence in jih organizirati, da bi bili ob
                     primernem času pripravljeni za upor proti okupatorju. Ali ni profesor Oven tega
                     delal že pred vojno? Ni dvoma, da bi v primernih pogoj ih resno sodeloval tudi
                     z OF Toda komunistična partija s Kardeljem na čelu je že zdavnaj imela načrt za
                     vzpostavitev svoje totalitarne oblasti. Na temelju tega načrta je odločila, da
                     je vsak odpor proti okupatorju zunaj komunistične OF izdaja slovenskega naroda,
                     in zagrozila, da bodo izdajalci kaznovani s smrtjo. Pred oči nam stopi slika
                     hribovske vasi na drugem koncu okupirane domovine. 18. aprila ponoči pridejo
                     partizani in zberejo vaščane na sestanek. V na pol temni gostilniški sobi
                     zaslišujejo enega od vaščanov zaradi ustanavljanja bele garde. Govornik odločno
                     pove, da se igra s smrtjo, kdor nasprotuje OF.</p>
                  <p>Profesor Oven je 27. marca 1942 v svoj mali notes zapisal kratek stavek: »V
                     Metliki shod OF.« Ali je poznal vsebino tega shoda? Ali pa vsega ni verjel. Zdi
                     se, da je še vedno računal na nekakšen sporazum z OF, saj je vendar š1o za
                     temeljna vprašanja slovenskega naroda. In če se je zavedal, da je v nevarnosti?
                     Kam bi se sploh mogel umakniti? Okupatorje je vedno smatral za nasprotnike.
                     Kako naj bi se sedaj k njim zatekel po zaščito pred domačimi ljudmi? Ostal je
                     na mrtvi straži.</p>
               </div>
               <div type="div3">
                  <head>Epilog</head>
                  <p>Čeprav so govorili, da so z odstranitvijo profesorja Ovna odprli pot
                     osvobodilnemu gibanju, je vojna trajala še cela tri leta, komunistična
                     revolucija pa ni mogla zmagati, dokler se vojna ni končala. Jeseni 1942 so tudi
                     v Semiču ustanovili vaško stražo in profesorjev brat Franc se je tedaj z
                     družino zatekel v Semič.</p>
                  <p>Sodeloval je z vaško stražo, večinoma pa opravljal svoje pleskarsko delo. Ob
                     razpadu Italije se je hotel umakniti, toda po nekaj dneh je prišel domov in
                     nova oblast ga je poslala v delavsko četo. Čez nekaj časa so njega in še
                     štirinajst drugih vrgli v zapor. 14. oktobra 1942 so vseh petnajst zvezali in
                     jih z vozom peljali mimo Semiča v suhorske gozdove. Franceta Ovna so baje že
                     pri Semiču vzeli z voza in od tedaj se je izgubila sled za njim. Lojze Oven je
                     malo pred razpadom Italije prišel domov na kratek dopust. Tudi njega so
                     mobilizirali in je bil najprej v delavski četi, nato pa v zaporu v Gradcu in v
                     Črnomlju, dokler ga niso »premestili v 13. brigado«. Štefan se je že jeseni
                     1942 vključil v vaško stražo v Semiču. Ob razpadu Italije je srečno prišel v
                     Ljubljano in tudi leta 1945 se je kot domobranec izognil vrnitvi s Koroškega.
                     Pred nekaj leti je umrl v Argentini. Oče in mati sta bila na stara leta zelo
                     osani1jena. Očetu je bilo hudo, ko ni imel nikogar, da bi mu izročil dom in
                     kmetijo, v katero je vložil toliko truda. Po njegovi smrti je vse prišlo v tuje
                     roke.</p>
                  <p>Skromno zapuščino profesorja Ovna so po vojni zaplenili. Po raznih skrivališčih
                     so poiskali tudi njegove knjige in zapiske in vse pobrali. Na nekem masovnem
                     sestanku se je bližnji terenec pohvalil, kako se je znašel in zakuril z
                     Ovnovimi diplomami, da si je skuhal čaj. Za resnimi obrazi navzočih je bilo
                     čutiti protest proti taki kulturi, toda izgovoril ga ni nihče. S požigom diplom
                     in zapiskov je Oven izginil iz kroga kulturnih delavcev.</p>
                  <p>Njegovo ime najdemo odslej edino še v opisih nastanka »bele garde« v Beli
                     krajini. Leta 1954 je dr. Tine Debeljak v Argentini v <emph>Koledarju Svobodne
                        Slovenije</emph> objavil daljši sestavek <emph>S spominom na mrtve slovenske
                        pisatelje</emph>, kjer je o profesorju Ovnu zapisal sledeče: »Ena prvih,
                     najbolj kruto mučenih žrtev komunizma v Beli krajini je bil profesor Tone Oven,
                     urednik nacionalistične revije Mrtva Straža, ki jo je sam pisal in sam izdajal
                     samo iz narodoljubnega navdušenja z velikimi osebnimi stroški. Bil je moj
                     slavistični kolega in sodelavec v Jugoslovansko-češki ligi. Po svojem prihodu
                     iz Prage je bil navdušen masarykovec, demokrat in hipernacionalist, ki je videl
                     nemško nevarnost s severa in proti njej postavljal »velikoslovenske zahteve«,
                     ne samo etnografske. Ni se priključil komunistom, zato je bil silno mučen.
                     Strli so mu roke in noge, kakor je pokazalo trup1o, šele nato so ga ubili.
                     Nekaj tednov pred smrtjo me je še obiskal v uredništvu <emph>Slovenca</emph>.
                     Prosil me je za neke zemljevide, nanašajoče se na slovensko zgodovinsko
                     vprašanje.« V domovini je seveda ta Debeljakov zapis ostal brez odmeva, saj
                     zanj nihče ni vedel. Šele letih 1989 in 1990, ko je na vrata že trkala
                     slovenska pomlad, sta dva Belokranjca v <emph>TV-15</emph>, v <emph>Delu</emph>
                     in v <emph>Dolenjskem listu</emph> vodila polemiko o profesorju Ovnu in o
                     njegovi smrti in s tem vsaj opozorila nanj, toda vrata prave zgodovine so
                     ostala še naprej zaprta.</p>
                  <p>Koliko takih vrat še čaka v Beli krajini, da bo nanje potrkal resen zgodovinar
                     in jih <emph>sine ira </emph>(brez jeze in pristranskosti) odprl. Zares
                     simbolen pomen imajo vrata, skozi katera so leta 1944 odpeljali semiškega
                     župnika p. Rajnerja Erklavca, ki je kmalu po novi maši prišel v Semič za
                     kaplana, kasneje je pa veliko let vodil semiško župnijo. Zaman so poizvedovali
                     za njim. Nobeno posredovanje pri oblasteh v Črnomlju ni pomagalo. Niti pater
                     Žabkar ni mogel nič narediti. Tedaj so v Semiču nehali uporabljati vrata, skozi
                     katera je župnik odšel na svojo zadnjo pot. Do danes se nihče ni omehčal, da bi
                     uradno povedal kje in kako je pater Erklavec umrl. Vrata njegovega nekdanjega
                     doma v Semiču so še vedno zaprta. Kdaj se bodo odprla? Koliko časa bo še treba
                     čakati na prepotrebno spravo?</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Vseh mojih pet bratov</head>
               <docAuthor>Tine Velikonja</docAuthor>
               <div type="div3">
                  <head>Vas, ki je skoraj umrla</head>
                  <p>Dogaja se nam, da leta hodimo ali se vozimo mimo opaznih značilnosti, pa jih
                     pogledamo šele, ko nas nekdo opozori nanje. Tako sem se zagledal v Sočutno na
                     južni steni ljubljanske stolnice šele potem, ko sem bil prebral zgodbo o njeni
                     restavraciji, ali v Merkurja na Urbančevi trgovini, ko so pisali, da ga bodo
                     pozlatili. Tudi na zemljevidu Slovenije nam ostajajo bele lise, ki se jih ne
                     zavedamo. Nekoga, ki se hvali, da je bil dvajsetkrat na Triglavu in ima vse
                     slovenske hribe v malem žepu, je treba samo vprašati, če je bil na Mrzli gori,
                     pa ga imaš. Namrdnil se bo, na vsako krtino pa spet ne bo lezel, in se bo
                     pustil nerad poučiti, da omenjena gora bedi tako nad Okrešljem kot nad Matkovim
                     kotom.</p>
                  <p>Za Mišjo dolino tudi ne vemo, čeprav se nismo samo enkrat peljali po njej, ne
                     zanjo in ne za potok, ki teče skoznjo, čeprav njegova voda poganja Trubarjev
                     mlin. Na poti na Bloke in nazaj sem jo večkrat prekolesaril, pa je ostala zame
                     samo nezanimiv in nezahteven prehod med Rašico in Lužarjevim klancem. Ko sem
                     zavil na desno na slabo zvoženo cesto proti Robu in Karlovici in s tem obšel
                     Velike Lašče, mi za sive in zaspane vasi na robu gričev in hribovja, skrite za
                     krmežljavim drevjem, ni bilo mar. Vedel sem sicer, da kolesarim po zahodnem
                     robu dolenjskih Aten in da se mora nekje blizu skrivati Stritarjeva Podsmreka,
                     a se nisem toliko potrudil, da bi odkril, katera vas je prava. Ko sem vrtel
                     pedale, sem si zapomnil samo cerkvico na Velikem Osolniku, ki na severu bedi
                     nad dolino. Cesta je bila slabo vzdrževana, makadamska, ob hujšem deževju
                     poplavljena, vendar manj luknjasta kot glavna čez Malo Slevico. Tisto, kar se
                     dviga zahodno, je bilo zame samo Mohorje, s cerkvico sv. Primoža in razvalinami
                     cerkvice sv. Ožbolta, z vsemi hribi in dolinami z Mačkovcem vred.</p>
                  <figure>
                     <graphic url="slike_z_20/z_20_15.png"/>
                     <head>Podbojeva mama<name/></head>
                  </figure>
                  <p>Domačini nazivajo to hribovje Rute. Prej nisem nikoli v Velikih Laščah zavil na
                     desno, čeprav je vabilo, da lahko obiščem Podsmreko. S tem sem bil prikrajšan
                     za pot po smrekovih gozdovih, katerih rast bi lahko spremljal. Ko zdaj hitimo
                     mimo njih po ovinkasti cesti, se nam zdijo drevesa že tako visoka, da kradejo
                     sonce. Sele pri Ulaki se odpre, ko nas najprej pozdravi cerkvica sv. Primoža na
                     nasprotnem bregu. Od klanca do Karlovice je Gorenja, spodnji del proti Rašici
                     pa Dolenja dolina. Imena vasi so nenavadna, podobna tistim v deželi Martina
                     Krpana: Tomažini, Marinčki, Logarji, Adamovo, Kaplanovo, Opalkovo, Krkovo.</p>
                  <p>Sem na Adamovem na številki 6, sedim v hiši in se pogovarjam o preteklih časih
                     s Škuljevim Janezom, čilim možakom mojih let, in njegovo deset let mlajšo ženo
                     Ivo. Vesta prav za vse, kot da se je dogajalo včeraj, čeprav je preteklo že pol
                     stoletja.</p>
                  <p>Na Adamovem je pred drugo svetovno vojno v devetih hišah živelo 52 ljudi, zdaj
                     pa samo osem. Med vojno in po njej je iz vasi, ki ima devet hišnih številk,
                     nasilno umrlo enajst fantov in mlajših moških. Žalostna posebnost je ravno
                     Škuljeva domačija, saj se po koncu vojne ni vrnilo vanjo pet fantov.</p>
               </div>
               <div type="div3">
                  <head>Kovačevi</head>
                  <p>Hiši se reče Pri kovaču, saj sta bila praded in ded kovača. Že očetova družina
                     je bila velika; v njej se je rodilo osem otrok. Trije so odšli v Ameriko, ena
                     od deklet je ostala doma za teto, fantje so bili vozarji. Očetu Alojzu in
                     materi Frančiški se je v letih 1914 do 1930 rodilo deset otrok, sedem fantov in
                     tri deklice. Drugorojeni Alojz je star eno leto umrl za davico leta 1916, ko je
                     bil oče v vojski. Kovaška tradicija se je nadaljevala in najstarejši Jože je
                     bil določen, da bo prevzel obrt po očetu. Drugi so vedeli, da bo doma na
                     četrtini grunta kruha morda še za enega, ostali pa si ga bodo morali poiskati
                     drugje. Pravi desetnik je bil Janez, ne samo, ker je bil najmlajši, ampak je
                     bil tudi slaboten, da so mu večkrat držali svečo. Mama je včasih potožila nad
                     njim, kaj ga je bilo treba. Soseda, Podbojeva, ji je prigovarjala: »Franca, ta
                     te bo varoval, drug te ne bo nobeden kot ta. Razšli se bodo po svetu, tega pa
                     boš še dolgo imela.« Nikdar ga ni bilo veliko skupaj in se spominja bratov, ko
                     so hodili domov kot domobranci, kako so naročali staršem: »Janeza hranite, da
                     bo zrasel! « In zgodilo se je, da je bil opora in tolažba materi prav do 89.,
                     ki ga je še dočakala. Zadnji teden je v sredo še raztresala gnoj po njivi, v
                     nedeljo pa je umrla in so jo našli, ko so se vrnili od druge maše.</p>
                  <figure>
                     <graphic url="slike_z_20/z_20_16.png"/>
                     <head>Jože Škulj 1914 - 1945<name/></head>
                  </figure>
                  <p>V kovačiji je plenkalo ves dan, saj dela ni zmanjkalo. A kaj, ko ljudje niso
                     imeli denarja in je bilo veliko opravljenega zastonj. Boglonaj prvič, boglonaj
                     drugič. Oče je včasih zvečer utrujen potožil, kako naporen je bil dan in kako
                     malo se pozna na žepu. Saj si je vse zapisal v knjigo, pa je vedel vnaprej, da
                     ne bo nič. Poleti je bilo veliko sprotnega dela, pozimi pa so izdelovali ročne
                     svedre, po katerih so bili znani od Iga do Ribnice, dleta, rzevnike in drugo
                     domače orodje. Narejeno je bilo treba prodati. Ob nedeljah sta oče in Jože
                     zapregla konjiča in z robo na sejem. Postavila sta štant in vabila. S kupci je
                     bilo različno, včasih je kupčija cvetela, drugič pa sta vse pripeljala nazaj.
                     Nekaj je zalegla tudi kmetija. Vedno je bilo v hlevu nekaj goveje živine, konj,
                     prašičev, kokoši.</p>
                  <p>Med dvema vojnama se ni živelo veliko laže kot na Vidovski planoti, v Suhi
                     krajini ali Dobrepoljski dolini. Posebno hudo je bilo, ko so Italijani nekaj
                     let pred vojno zaprli meje in se ni dalo prodati lesa. Denarja ni bilo, a
                     država ni bila zadovoljna z nekaj jajci in je prišla rubit. Največ se je še
                     dobilo, če so zaklali tele. Tisti denar je šel vedno za davke, pa še drugje ga
                     je bilo treba dobiti. V stari Avstriji se ženske niso ustrašile Trsta. Samo za
                     Lužarjev klanec so si najele voznika, potem pa pot pod noge čez Bloke in prav
                     do morja. Hranile so se s kašo, ki so si jo skuhale za na pot. Zdaj je bila to
                     Ljubljana. Mimo Malega Osolnika so se po gozdnih poteh prebile v Želimeljsko
                     dolino in čez Ig in Barje v veliko mesto.</p>
               </div>
               <div type="div3">
                  <head>Moli in delaj</head>
                  <p>Čeprav je do Velikih Lašč skoraj uro hoda, so prebivalci doline radi hodili k
                     nedeljski maši. Za k prvi so morali vstati že ob pol petih. Fantje in dekleta
                     so bili vsi brez izjeme pri Marijini kongregaciji. To sicer ni pomenilo prav
                     veliko. Za Marijine praznike so imeli skupno mašo in pripravljali so
                     prireditve. Šli so tudi na izlet na Sušak in Trsat. K mašam se je hodilo tudi
                     med tednom, zlasti ob postu in v adventu; zelo je bila razvita pobožnost prvih
                     petkov. V tistem neprijaznem svetu, sredi tistega trpljenja, če tako imenujemo
                     fizično delo od jutra do večera, se je vseeno dalo zadovoljno živeti, čeprav po
                     stari zapovedi: Moli in delaj! Ljudje so se med seboj dobro poznali, drugače
                     kot sedaj, in se med seboj družili vsaj takrat, ko so bili prosti. A
                     pohajkovati se je dalo samo ob nedeljah. Po kosilu so šli še k nauku, potem pa
                     so bili prosti. Mati jim ni pozabila naročiti: »Da boste prišli k roženkrancu!«
                     Fantje so gledali za dekleti, posedali po gostilnah samo, če jih je bilo več,
                     da so lahko zbrali za liter, in kovali načrte. Z njimi so bili manj strogi kot
                     z dekleti. Punca lahko kaj prinese domov, za fante tega strahu ni. Jože bi se
                     moral poročiti, pa v domačo gnečo skoraj ni mogel pripeljati mlade. Najprej
                     štalca ... </p>
                  <p>Tri leta mlajši Korel se je izučil za peka. Najprej v Cerknici, nato v Porovi
                     pekarni v Zeleni jami v Ljubljani. Zaposlil se je v Velikih Laščah, si tam
                     poiskal dekle in nekaj let čakal, preden se je priženil k njej. Poročil se je
                     januarja leta 1945. Mama mu je branila: »Kaj se ti tako mudi. Počakaj, da bo
                     vojne konec!« Usoda je hotela, da je bil v času, ko se je rodila punčka, mladi
                     oče že pol leta v grobu. Pekovski poklic je bil težak. Začeli so ob štirih
                     zjutraj, kruh je moral biti pečen ob osmih. Kar ga je zjutraj ostalo, ga je
                     bilo treba popoldne prodajati po hišah, zlasti žemlje in preste. Janez se
                     spominja, kako so se mu cedile sline in si je želel, da bi mu brat, ki se je
                     pripeljal mimo na kolesu, izvlekel iz koša vsaj presto, pa brez denarja ni bilo
                     nič. Ko je Korel kot vajenec v Cerknici čistil petrolejko in zdrobil stekleni
                     cilinder, je mojster pisal očetu, naj takoj pošlje 80 dinarjev za škodo. Brez
                     usmiljenja, pa čeprav so bili žlahta.</p>
                  <p>France, še dve leti mlajši, je bil šibkejši. Kot otrok je nevarno zbolel.
                     Stiskal si je tur na licu in si zastrupil kri. Moral je v bolnišnico, kjer so
                     ga večkrat operirali. Nikdar ni bil več pravi in so ga zato oprostili vojaške
                     službe. Četrti, Alojz, ki so ga imenovali kar po umrlem bratu, je pomagal doma,
                     zraven pa hodil na dnino. Peti, Anton, se je izučil za krojača.</p>
               </div>
               <div type="div3">
                  <head>Nemirni časi</head>
                  <p>Napad na Jugoslavijo na cvetno nedeljo leta 1941 je tri Škuljeve fante zatekel
                     pod orožjem. A že na veliki petek popoldne je Jože, ki so ga bili poklicali na
                     orožne vaje v Ribnico, s puško na rami prikorakal domov in še istega dne ravno
                     tako oborožen Lojz iz Borovnice. Korel je služil vojsko v Novem Sadu. Po dveh
                     mesecih čakanja, ko so bili že prepričani, da je ujet in ždi v nemškem vojnem
                     ujetništvu, se je prikazal živ in zdrav. Pot je opravil peš. Vmes je pobral
                     obleko, ki je visela na nekem dvorišču, in se znebil vojaške suknje. Veliko se
                     je moral skrivati, zato je potreboval toliko časa. V Velikih Laščah so ga
                     Italijani zaprli, potem pa na posredovanje župnika in župana izpustili. Spet je
                     bila zbrana vsa družina, oče mati, devet otrok in teta Francka.</p>
                  <p>Okupacija se po vaseh Mišje doline ni veliko poznala. Po svoje je bilo videti
                     boljše kot prej. Več se je dalo prodati, pa še hrane je bilo dovolj, zlasti
                     makaronov. Videti je bilo, kot da se je Slovenija razširila proti zahodu.
                     Imenitno se jim je zdelo, ko sta Jože in Korel šla po dovolilnico, se usedla na
                     kolo in se odpeljala v Trst. Tam sta si kupila blago za obleko. Italijanski
                     vojaki in karabinjerji so prišli v vas samo, kadar so kupovali jajca in kure.
                     Vse je napovedovalo, da bodo ljudje po dolini in njenih gričih vojno prespali
                     in niti ne čutili zares, kdaj je bo konec.</p>
                  <p>Po nemškem napadu na Sovjetsko zvezo pa se je začelo nekaj dogajati. Na
                     kovačiji so se ljudje radi ustavljali. Pravili so o rdečih, ki se skrivajo
                     okrog Mokrca. Kasneje so povedali, da se imenujejo partizani. V Kaplanovem,
                     nasproti Adamovega na zahodni strani doline, se je kmečki sin Jože Bavdek
                     povezal z nekaterimi iz Velikih Lašč. K njemu so zarotniško prihajali Brodniki,
                     Jelenc, po domače Opaldarjev, in drugi. Posvetovali so se in kovali načrte.
                     Včasih je v hiši še opolnoči gorela luč. Bavdkov je sicer hodil v civilni
                     obleki, imel pa je pištolo in za pasom mu je bingljala ročna granata. Tak se je
                     večkrat pokazal pri Škuljevih, se ustavil na pragu in prepričeval Jožeta, naj
                     se jim pridruži. Bila sta dolgoletna prijatelja in imela stalno nekaj med
                     seboj. Kovačev ni bil izučen, pa se je vseeno vsega lotil. Popravljal je puške,
                     ure, vžigalnike. Včasih je šel s svojo družbo tudi na divji lov. A Bavdka je
                     vedno zavrnil: »Ne grem, ti pa delaj, kakor se ti zdi prav.« Potem so prišli
                     pred koncem zime leta 1942 z bloške strani ustrelit gozdnega čuvaja in logarja
                     Križmana. Kar v hiši so to opravili, vpričo šestih otrok. Trdijo, da jih je
                     vodil Daki. Naščuvali so ga domači divji lovci in se tako maščevali za spore,
                     ki so jih imeli z njim. Spomladanske mesece leta 1942 so se Italijani držali na
                     svoji postojanki v Velikih Laščah. Partizani so se lagodno sprehajali po
                     osvobojenem ozemlju, ki se je začelo le nekaj sto metrov proč; tja je spadala
                     tudi Mišja dolina. Aprila so ustrelili fanta na Brankovem, maja tri dekleta na
                     Rašici. Bavdkov je še vedno čakal, kdaj se mu bodo pridružili tudi Kovačevi. Na
                     njihovo odločitev so čakali tudi drugi fantje v dolini. Kar bodo Kovačevi
                     naredili, bomo tudi mi. A ti niso šli v partizane. Morali bi ubijati. Zato so
                     čakali. Jože se je bal, da bo prvi na vrsti in je imel pod posteljo spravljeno
                     sekiro.</p>
                  <figure>
                     <graphic url="slike_z_20/z_20_17.png"/>
                     <head>Karel Škulj 1917 – 1845 z nevesto Stano<name/></head>
                  </figure>
               </div>
               <div type="div3">
                  <head>Usodni sv. Jakob</head>
                  <p>Na dan sv. Jakoba, 24. julija 1942, je bila mera polna. Takrat se je zgodilo
                     vse. Roška ofenziva je bila v polnem teku. Partizansko poveljstvo se je v
                     koloni voz umaknilo z Mokrca in Krima proti Slemenom in naprej na Travno goro.
                     Kar jih je ostalo, so bili prepuščeni samim sebi. Niso čisto verjeli, da misli
                     okupator zares. Ni jasno, zakaj so se partizani v tako nevarnem času odločili
                     za poboj Grudnove družine. Kljub temu, da so Italijani prejšnje dni s topovi
                     razbijali Ulako, so partizani opolnoči prišli v vas in odpeljali vseh sedem
                     Grudnovih, kolikor so jih našli pri sosedu. Tja so se preselili potem, ko so
                     italijanske granate razdejale domačo hišo. Bavdkov Jože je bil tudi med njimi,
                     vodila pa naj bi jih Fric Novak in Janez Centa. Mamo so vzeli iz postelje in
                     jo, ker ni mogla hoditi, naložili na ročni voziček. Grudnovega Jožeta niso
                     dobili. Potepal se je po vasi in se pravočasno skril. Pobrali so vse, kar se je
                     dalo odnesti.</p>
                  <figure>
                     <graphic url="slike_z_20/z_20_18.png"/>
                     <head>Franc Škulj 1919 – 1945 – na desni<name/></head>
                  </figure>
                  <p>Moralo je biti nekaj čez polnoč, ko se je partizanska četa z nesrečno družino
                     spustila pri Podsmreki v Mišjo dolino in šla skozi Adamovo. Škuljev Jože je na
                     pol bedel v hlevu, ker je moral paziti na ogenjco, da ne bi pregorela. Kovačevi
                     so namreč sami žgali oglje, ki so ga potrebovali za svojo obrt. Kljub temi je
                     videl sprevod, ki se je pomikal mimo hiš. Nekaj deset partizanov, družina,
                     voziček je škripal, brez besed je kolona zavila na Kaplanovo. Ko je Jože
                     zjutraj pravil, koga je videl, so že prišli povedat, da se je slabo končalo.
                     Zdaj so oni na vrsti. Bavdkov se je namreč po opravljenem dejanju vrnil na
                     Ulako, da je izropal še tisto, kar so prvič pustili. Takrat so ga slišali, kako
                     je grozil. »Živega me ne bodo dobili!« je zatrjeval oče. Jože pa je obljubljal:
                     »Kar tako se ne bomo pustili postreliti kot muhe.« S sosedi iz vasi so se
                     dogovorili, da se bodo branili, če pridejo partizani v vas. Pripravili so
                     puške, ki so jih bili skrili ob razpadu države, in čakali. Kar so zagledali
                     italijansko kolono, ki se je čez Ulako spuščala v dolino. Z zahodnih hribov se
                     je prikazala druga. Bavdkovega Jožeta so presenetili doma, ko je po naporni
                     noči oblečen zaspal na peči. Oče je bil v hlevu, mama jih je opazila zadnji
                     hip. Skočil je skozi okno, zunaj pa so ga že čakali. Grudnovo Marijo so rešili
                     iz kleti, kamor jo je nekaj ur prej zaprl. Škuljevi so stali pri kovačiji in
                     gledali na nasprotni breg: vojaki so fanta peljali mimo hrasta v dolinico ob
                     cesti in ga ustrelili; potem so se spravili na vso kmetijo in še na sosedovo,
                     vse zažgali, vzeli očeta in soseda; mati in sestra sta prišli po ustreljenega s
                     samokolnico, ga odpeljali za hlev in tam pokopali. Vse kaže, da so Italijani
                     vedeli, kam morajo iti in verjetno jih je obvestil kdo od slovenskih ljudi.
                     Jože ni bil slab fant in ljudje si niso znali razložiti, zakaj se je spremenil.
                     Prejšnje leto so še skupaj hodili k prvim petkom in ni se razlikoval od
                     drugih.</p>
                  <p>Okupatorjeva vojska, ki je sodelovala v roški ofenzivi, je bila desetkrat bolj
                     številna, zraven pa dobro oborožena. Zato so se partizani hitro umikali, bolj
                     bežali, Italijani pa s topovi obstreljevali vasi pred seboj. Vanje so se upali
                     šele, ko so bili prepričani, da je varno. Na področju zahodno od Velikih Lašč
                     so se tega dne partizani obnašali drugače. V manjših skupinah so čakali po
                     hišah in streljali po izvidnicah ali predhodnici sovražne kolone ter se hitro
                     umikali. Okupator se je maščeval nad prebivalci vasi in hiš, odkoder je bil
                     napaden: streljal je stanovalce hiš, požigal vasi, druge prebivalce, predvsem
                     moške, pa v internacijo.</p>
                  <p>Grudnove, očeta, mater in tri fante, ter druge, padle ali pobite na dan sv.
                     Jakoba, so pokopali za sv. Ano na velikolaškem pokopališču. Šestnajst krst so
                     nosili, tudi pobite talce in nekaj padlih partizanov. Potem se je zgodilo, da
                     je prišel Grudnov Jože s prijateljem po ženski, ki sta ostali na pogorišču
                     Bavdkove domačije. Odpeljala sta ju v Velike Lašče in predala Italijanom. Bili
                     sta takoj ustreljeni. Oko za oko, zob za zob. Ni ostalo samo pri tem. Čez nekaj
                     tednov je Gorjupov Nande iz Borovca iz zasede ustrelil Janeza Centa. V čakanju
                     na partizansko maščevanje so šli fantje po orožje k okupatorju, da se branijo.
                     Nande je postal poveljnik.</p>
                  <p>K vaškim stražam so se prijavili štirje Škuljevi, dva na Veliko Slevico, dva na
                     Karlovico. Ob kapitulaciji Italije čez eno leto so bili v skupini, ki se je
                     prebila mimo Zapotoka in Iga do Ljubljane. Postali so domobranci. Korel je bil
                     voznik tovornjaka, Lojz kot podoficir in Anton sta bila v Rupnikovem bataljonu,
                     Jože kot podoficir pa na postojanki v Pijavi Gorici in kasneje na Rakeku.
                     France se je skril v gozdu blizu doma in tam ostal leto in pol. Šele po tistem
                     se je prijavil k domobrancem in delal pri redarstveni policiji v Kočevju.</p>
                  <figure>
                     <graphic url="slike_z_20/z_20_19.png"/>
                     <head>Lojz Škulj 1920 – 1945<name/></head>
                  </figure>
                  <p>V vaseh v Mišji dolini je držala nenapisana pogodba, da mora biti pobijanja
                     konec. Če se bo karkoli zgodilo, bo maščevanje nad nasprotnimi. Opalkovo, Stope
                     in še nekaj vasi, ki jim rečejo Kukavc, so bile partizanske, Adamovo, Podsmreka
                     in Brankovo pa bele. Prebivalci so na neki način varovali drug drugega. Kljub
                     temu so se Kovačevi bali zase, zlasti za očeta. Partizani so ga hoteli večkrat
                     vzeti s seboj, če so ga potrebovali ali ne. Namesto njega je šla Marija, tudi
                     sredi noči, pa naj je bilo treba peljati voz, kazati pot ali iti po konja, ki
                     so ga vzeli. Kadar se je čez dan izvedelo, da so zgoraj v Rutah partizani, so
                     se na noč že spustili v dolino in ropali, vendar izključno tam, kjer so imeli
                     sinove domobrance. Skrb za lastno usodo in usodo najdražjih je bila neznosna.
                     Marija se spominja, kako si je takrat dopovedovala: »Ko ne bi nikoli nič imela,
                     samo da bi brez skrbi spala.«</p>
                  <p>Ob koncu vojne je Korel ostal v Ljubljani. Ko je izvedel za razglas, naj se
                     domobranci javijo, da jih popišejo, sta ga žena in njena sestra, ki je imela
                     moža partizana, prepričali, da je šel tudi on. Če je bila ujma, ki je zajela
                     druge, neizogibna, pa bi Korla lahko rešili, samo počakati bi bilo treba.
                     Zlahka bi ga za nekaj mesecev skrili in s tem rešili. Vedno je pri obratih prvi
                     udar najhujši. Štirje fantje in dve dekleti, Marija in Iva, so šli na Koroško
                     in bili vrnjeni.</p>
               </div>
               <div type="div3">
                  <head>Kje so naši fantje?</head>
                  <p>Janez pripoveduje svojo zgodbo. Letnice in imena stresa iz rokava, da mu težko
                     sledim: ne naš, ampak njihov Jože, ne naša, ampak Grudnova Micka, ne na Griču,
                     ampak v Kaplanovem; Jože, Korel, Franc, Lojz in Anton se preoblačijo kot na
                     odru v spremenjene vloge. Oči mi zdrsnejo na njegove roke. Na njih je napisana
                     usoda Škuljevih otrok. Deset prstov, deset otrok. Na desni je ostal samo palec,
                     druge mu je zagrabilo, ko je žagal les za žlice. Še so se držali, a se
                     zdravnikom ni zdelo vredno, da bi mu jih ohranili. Leve roke, ki mu jo je
                     potegnilo v krožno žago nedavno, manjka polovico. Trije skrčeni, okoreli in
                     plavkasti prsti trdoživo kljubujejo. Zadovoljen je, da so mu rešili vsaj
                     to.</p>
                  <figure>
                     <graphic url="slike_z_20/z_20_20.png"/>
                     <head>Anton Škulj 1924 – 1945<name/></head>
                  </figure>
                  <p>Po očetu je prevzel kovačijo. Ko so začeli konje zamenjavati traktorji, je bilo
                     dela vedno manj, odpovedal je obrt in se zaposlil v Velikih Laščah. Adamovo je
                     bila bela vas in je taka tudi ostala; nikogar ni imela na drugem bregu. Ravno
                     25. maja leta 1945 sta prišli domov Marija in Iva. Povedali sta, da sta bili v
                     Tržiču še skupaj s Francetom, potem pa v tisti skupini velikolaških beguncev,
                     ki so šli med prvimi skozi Ljubelj in so jih partizani zajeli pri Borovljah.
                     Imeli so jih zaprte nekje v Rožu in jih okrog 20. maja prepeljali skozi
                     karavanški predor. Ko so jih gnali skozi Šentvid, so tri ženske, med njimi obe
                     dekleti, preprosile mladega stražarja, da jih je spustil. Po nekaj dneh
                     skrivanja pri znancih so izkoristile Titov rojstni dan, ko so odprli vse bloke,
                     in se pomešale med druge ljudi. Kaj pa fantje? O njih nista vedeli nič. Junija
                     se je začelo šepetati, da so domobrance izročili partizanom. No, saj je o tem
                     na začetku pisal celo Slovenski poročevalec. Govorilo se je tudi o vlakih proti
                     Kočevskemu rogu, o listkih, ki so jih metali, vse v temni slutnji, da se dogaja
                     najslabše. Za Teharje so izvedeli, ko so iz tega taborišča izpustili civiliste,
                     še bolj natančno pa, ko je bil izpuščen mladoletni domobranec iz Malih Lašč. Ta
                     je Škuljeve, Jožeta, Lojza in Antona videl. Največ je vedel povedati o Jožetu.
                     Da so ga pretepli do nezavesti in odvlekli v bunker. O Francetu so govorili, da
                     je bil na vlaku, ki je peljal v Kočevje. Tolažili so se: »Že res, da jih imajo
                     v rokah, vseh pa menda ne bodo pobili. Preživeli so razpad Jugoslavije,
                     preživeli kapitulacijo Italije, znašli se bodo tudi sedaj.« Avgusta se je
                     vrnilo nekaj tistih, ki so bili pri policiji, a Franceta ni bilo med njimi.
                     Takrat se je mati oblekla v črnino, ki jo je nosila prav do smrti leta 1979. Ni
                     ji bilo mar neprijaznih obrazov, 34 let je kazala svojo žalost. Čez nekaj let
                     je iz Amerike pisal Brlogarjev s Škrlovice. S Francetom je bil zvezan na
                     tovornjaku na poti v Kočevski rog. Uspelo se mu je razvezati, skočiti s
                     tovornjaka in se rešiti. France ni hotel z njim: »Ne morem nikamor.«</p>
                  <p>Ko so se zbrali v kovačiji ljudje, ki so si zaupali, so se še dve leti
                     pogovarjali samo o tem, kakšne so možnosti, da so vrnjeni domobranci ostali
                     živi in kje bi lahko bili. V nedogled se je ponavljala rešilna zgodba o
                     skrivnih rovih pri Kočevski Reki. Mati še deset let ni izgubila vsega upanja.
                     Pogledovala je proti Velikim Laščam v pričakovanju, da se bo iz gozda izlevila
                     postava koga od njih. Tožila je: »Koliko dela je bilo z njimi, preden so
                     zrasli, zdaj pa naj bi napravili z njimi kar tako.« Prva leta so živeli
                     podobno, kot drugi po Dolenjskem in Notranjskem. Še danes prebiramo hvalnice
                     obnovi, nihče pa ne ve, da je slonela na suženjskem delu tako imenovanih
                     razrednih sovražnikov. Tudi preskrba s hrano je uspela samo zato, ker smo bili
                     deležni ameriške pomoči, zraven pa je oblast sistematično ropala nekdanje
                     nasprotnike. Obvezne dajatve niso bile določene na osnovi predvidenega
                     pridelka, ampak se je oblast spravila izključno nanje in jih tako obrala, da so
                     sami trpeli lakoto. Kar naprej so prihajali s tistimi listki, z vedno novimi
                     zahtevami. Za bele ni bilo šolskih malic in paketov Rdečega križa. S kmetij, na
                     katerih so se mučili starčki, ženske in mladoletni otroci, so jemali na obvezno
                     delo še tiste, ki bi doma najbolj zalegli. Ko je imel Janez 17 let, je moral v
                     brigado v Kočevski rog in to maja in junija, ko je bilo doma največ dela, za
                     smreke, ki so jih podirali, pa nepravi čas. Zaradi drevesnih zajedalcev so jih
                     obelili. Šle naj bi za izvoz. Delal je in si mislil svoje. Doma so tako drevje
                     podirali decembra in najkasneje februarja, ko je bil les najbolj suh. Kasneje
                     so povedali, da se zares ni obneslo. V skladiščih je les počrnel, kot da se je
                     skuhal in ni bil za nobeno rabo. Potem ko so v jeseni pospravili pridelek,
                     napravili drva in bi se morali zapreti v hišo, so ženske nabirale šibje po
                     Barju prav do Notranjih Goric in pletle pisarniške koše za smeti, samo da so
                     prišle do kakega dinarja.</p>
                  <p>Oče je umrl star 80 let, mati jih je dočakala 89, teta Francka 93. Dekleta so
                     odšla od hiše. Trdnega rodu so. Fantje bi bili še živi, če jih ne bi pobili.
                     Jože bi jih imel že 82, najmlajši med izginulimi, Anton, pa deset let manj.
                     Zdaj vse kaže, da leži Jože pod debelim plaščem industrijskih odpadkov na
                     Teharjah, Lojz in Anton na Hrastniškem hribu, Korel v Kucji dolini, potem ko so
                     ga izvlekli iz Brezarjevega brezna, in France v Kočevskem rogu.</p>
                  <p>A hiša številka 6 v Adamovem ne sameva. Janez se kar drži, le v levo roko ga
                     zebe in si jo pokriva z rokavico. Hči se je omožila v Podsmreko, bistri fantič,
                     ki skače okrog kmetije v Adamovem, je njen. Sin, postaven mladenič, bo ostal
                     doma. Vozi se v službo v Ribnico. Snaha je doma s kmetije in zna prijeti za
                     vsako delo. Pričakuje.</p>
                  <figure>
                     <graphic url="slike_z_20/z_20_21.png"/>
                     <head>Člani fantovske Marijine družbe iz Mišje doline in okoliških
                        hribov<name/></head>
                  </figure>
               </div>
            </div>
            <div type="div2">
               <head>Anton Tepež, predsednik Slovenske dijaške zveze (1908–1943)</head>
               <docAuthor>Marijan Smolik</docAuthor>
               <div type="div3">
                  <p>Življenje ing. Antona Tepeža me zanima že nekaj let, zlasti pa, odkar sem v
                     spominih Cirila Žebota <emph>Neminljiva Slovenija</emph> (Celovec, 1988) bral
                     pohvalne besede o njegovem delovanju. Ob blagoslovitvi farne plošče pobitim,
                     odkrite na pokopališču v Dobu, na kateri je vklesano tudi Tepeževo ime, sem
                     sklenil kaj več zvedeti in tudi drugim povedati o njem. Kar sem mogel
                     ugotoviti, sporočam hkrati s prošnjo, naj še živi njegovi sodobniki dopolnijo s
                     podrobnostmi, ki mi niso znane.</p>
                  <p>Iz vpisnega lista v I. semester tehničnega študija na ljubljanski univerzi 5.
                     oktobra 1928, ki je shranjen v zgodovinskem arhivu univerze, sem zvedel, daje
                     bil rojen 12. julija 1908 v Zadru, da je bil njegov oče tudi Anton, da je bil
                     takrat pristojen v kraj Sv. Štefan občine Šmarje pri Jelšah, daje naredil
                     zrelostni izpit (maturo) 22. julija 1928 na III. državni realni gimnaziji v
                     Ljubljani; za stanovanje je navedel Dvoržakovo ulico št. 3, III. nadstropje.
                     Bodoči kemik je pri prof. dr. Maksu Samcu vpisal eksperimentalno kemijo in vaje
                     iz analitične kemije. Naslednjih vpisnih listov nisem pregledoval, le za zadnje
                     leto študija na univerzi 1931/32 sem si izpisal, da je pri prof. dr. Salviju
                     Jenčiču vpisal organsko kemično tehnologijo in vaje v organskem tehničnem
                     laboratoriju. V glavni matrikuli univerze, kjer je bil vpisan pod št. 4.971,
                     diploma ni vpisana, zabeleženo je le, da je dobil absolutorij 9. junija 1933.
                     Iz pripovedovanja dr. Janeza Oražma, ki je študiral v istih letih, vem, da
                     zaradi visokih taks mnogi niso prevzeli diplome, ampak so se zadovoljevali z
                     absolutorijem. Morda bi našel ta podatek na tehniški fakulteti.</p>
                  <p>Tepeževa vloga med slušatelji ljubljanske univerze med njegovim študijem še ni
                     raziskana, poznejše delovanje, ko je bil predsednik Slovenske dijaške zveze
                     (SDZ) in izdajatelj lista <emph>Straža v viharju</emph>, pa daje slutiti, da se
                     je že kot dijak (študent) vključil v tisti krog mladih, ki jih je duhovno
                     oblikoval in vodil teološki profesor dr. Lambert Ehrlich in so pozneje dobili
                     ime Stražarji.</p>
                  <figure>
                     <graphic url="slike_z_20/z_20_22.png"/>
                     <head>Dr. Ehrlich s svojimi Stražarji. Na njegovi levi v kratkih hlačah Cvetko
                        Praper, na njegovi desni Leopold Klavž, zraven pa Anton Tepež<name/></head>
                  </figure>
                  <p>Za dogajanje v različno usmerjenih študentskih društvih na ljubljanski univerzi
                     imamo doslej na voljo le študijo dr. Slavka Kremenška; ta na Tepežev delež ni
                     bil posebej pozoren, morda zato, ker je v njegovih virih premalokrat zapisan.
                     Kremenškova študija <emph>Slovensko študentovsko gibanje 1919–1941</emph> (459
                     str., 15 str. imenskega kazala in 92 str. slikovnih prilog) je izšla 1972 kot
                     izdaja Inštituta za zgodovino delavskega gibanja v Ljubljani, vendar je avtor
                     že 1969 glavnino izsledkov objavil v ustreznem poglavju zbornika <emph>Petdeset
                        let slovenske univerze v Ljubljani</emph> (Ljubljana 1969, 93–117). Iz opomb
                     v razpravi in knjigi je videti, da se je avtor naslanjal na takratno časopisje,
                     študentovske tiske različnih usmeritev in na ohranjene arhive. To je uporabljal
                     z »naprednega«, torej marksističnega zornega kota. Študija seveda kliče po
                     ustrezni raziskavi še z druge strani, vendar to ni moj namen.</p>
                  <p>Kremenšek je Tepeža imensko omenil le v dveh opombah, po izjavah sodobnika in
                     sodelavca Cirila Žebota pa je prav Tepež nosil glavno težo katoliške dijaške
                     (študentovske) organizacije. V že omenjenih spominih <emph>Neminljiva
                        Slovenija</emph> piše o njem na več mestih; v nadaljevanju jih navajam, ker
                     nam odkrivajo Tepeževo delo. To je še toliko bolj dragoceno, ker je predvojno
                     časopisje le izjemoma označevalo avtorje prispevkov, redno so ostajali
                     anonimni. Morda je bila slovenska »družina« takrat še tako majhna, da so vsi
                     tudi brez podpisa vedeli, kdo je kaj napisal, ali pa »kult osebnosti« takrat še
                     ni bil tako razvit, kot je danes, ali pa je vsem šlo bolj za vsebino kot za
                     podatek, kdo je kaj napisal.</p>
                  <p>Kremenšek (1969, 104) takole prikazuje katoliško delovanje med mladino v letih
                     Tepeževega študija: »Ljubljanski škof (je) julija 1932 ustanovil Mladce
                     Kristusa Kralja kot dijaško Katoliško akcijo. Do njihovega prihoda na univerzo
                     si je klerikalno starešinstvo skušalo ustvariti svojo postojanko vsaj v Zarji.«
                     V tem krogu je bila izražena »želja po pripravi poti univerzalni katoliški
                     religiji na univerzo. Katoliške študentovske organizacije pa so hoteli graditi
                     na osnovi verske poglobitve in trdne discipline, priznavanju avtoritete Cerkve
                     in njenega zastopnika.«</p>
                  <p>Žebot (<emph>Neminljiva Slovenija</emph>, 124) ima več podrobnih podatkov za ta
                     čas: »Po odhodu Marjana Dermastia, ki je bil v letu 1931/32 predsednik
                     katoliške AZ (Akademske zveze), ko je bil že od 1930 prikrit član KP je po
                     promociji za doktorja prav leta 1934 tudi Marjan Brecel zapustil predsedstvo
                     SDZ, ko je le-ta še delovala podtalno. Breclja sem poznal že od leta 1930, ko
                     je kot predsednik (takrat že prepovedane) SDZ prihajal k naši podtalni dijaški
                     skupini v Maribor. Ko sem v jeseni 1932 prišel na univerzo, me je Marjan
                     povabil v vodstvo SDZ za njenega podpredsednika, čeprav sem bil bruc. To je
                     bilo dve leti prej, nego so pooblaščeni zastopniki katoliških študentskih
                     društev namesto Breclja za novega predsednika SDZ izvolili dipl. inž. Toneta
                     Tepeža iz kroga prof. Ehrlicha ... Tepež je imel izreden dar za organiziranje
                     prostovoljnih združenj. V nekaj letih je uradno prepovedano in od Breclja
                     zanemarjeno SDZ prenovil v daleč najmočnejšo organizacijo na slovenskih
                     srednjih šolah in končno dosegel njeno ponovno uradno odobritev leta 1939. Zato
                     so ga komunisti med vojno kmalu likvidirali.« Malo dalje (str. 128) pojasni,
                     zakaj so bila društva takrat ilegalna: »Slovenska dijaška zveza, ki je v dobi
                     Aleksandrove diktature bila prepovedana na srednjih šolah in je skrivaj
                     delovala iz še avtonomne univerze, je bila zakonito obnovljena šele 1939.
                     Dejansko pa je inž. Tone Tepež sistematično pripravljal njeno obnovo, brž ko je
                     bil izvoljen za njenega predsednika leta 1934.«</p>
                  <p>Že 1. novembra 1934 je začela izhajati <emph>Straža v viharju</emph>. »List je
                     namenjen akademikom (=študentom), inteligenci in vsem prosvetnim delavcem v
                     mestu in na deželi« je zapisano v prvi številki, kjer je tudi napisano, da list
                     »izdaja Konzorcij Straže (Anton Tepež)«.</p>
                  <p>Tepež je sam opisal svoje delo predsednika SDZ 15. oktobra 1939 na Zvezni
                     skupščini SDZ v Mariboru. Poročilo in Tepežev referat je bil objavljen v 6.
                     številki 6. letnika <emph>Straže v viharju</emph> 19. oktobra:</p>
                  <p>Dragi tovariši in tovarišice!</p>
                  <p>L. 1931. je režim JNS dokončno zadušil vse naše krožke na srednjih šolah, ki so
                     do tedaj že težko živeli. Sledila je doba, ki je bila na srednjih šolah v
                     znamenju popolnega mrtvila in so se lahko vse protinarodne sile poljubno
                     udejstvovale, dočim je na univerzi bila borba za ohranitev in rešitev kat.
                     društev, katera je na eni strani skušala uničiti vladajoča klika, na drugi
                     strani pa je tem društvom grozil notranji razpad od strani podtalne od
                     komunistov podpihovane propagande. Te razmere so vzbudile končno odpor. Dvignil
                     se je krog ljudi, ki je začel borbo na univerzi in v naših društvih ter jih v
                     glavnem očistil in rešil sigurnega propada. L. 1934. je bil ta boj dobojevan,
                     ko smo spomladi zavzeli SDZ in nadomestili prejšnji odbor, ki je SDZ spravil na
                     rob propada, v kolikor se to diktatorskemu režimu ni popolnoma posrečilo.
                     Dediščina, ki smo jo takrat prevzeli, je bila kaj žalostna: nekaj starih knjig
                     brez vsake vrednosti, nekaj štampiljk, nekaj starega papirja in približno
                     18.000 din dolga. S strahom pred skoraj nerešljivo nalogo smo se lotili na
                     videz brezupnega dela, a z velikim optimizmom in vero v zmago pravičnosti, smo
                     to pretežko breme prevzeli. Nikjer nismo našli opore: ne na srednji šoli, ki je
                     pod neznosnim pritiskom vladajočega režima že skoraj pozabila na svojo
                     stanovsko organizacijo, ne v akad. društvih, ki so komaj prebolela posledice
                     hude notranje borbe, še manj pa v starešinstvu, ki za SDZ ni pokazalo prav
                     nobenega interesa. Poštnino in vse stroške poslovanja smo takrat sami nosili.
                     To so dejstva, ki jih je treba pribiti; vprašam, kje so bili takrat oni
                     številni prijatelji SDZ, ki hočejo danes za take veljati.</p>
                  <p>V konzorciju, ki je ustanovil list »Straža v viharju« je upravni odbor SDZ imel
                     svoje zastopnike in akcijo za list močno podpiral.</p>
                  <p>Šli smo naprej in osnovali prve celice na naših srednjih šolah. Previdno, a
                     vztrajno smo to delo nadaljevali. Nekaj tednov po kresni noči julija 1935 smo
                     prvič zbrali naše vrste na prvem taboru na gori Oljki, kjer smo delo SDZ
                     postavili na nove, granitne temelje. Na teh temeljih smo zgradili vso današnjo
                     mogočno stavbo SDZ. Na cvetno nedeljo 1. 1936. smo sklicali zvezno skupščino,
                     na katero smo pozvali prvič po mnogih letih vkljub vsem nasprotnim zakonom
                     delegate s srednjih šol. Na tej skupščini so bila sprejeta nova pravila, ki so
                     odgovarjala sicer našim organizacijskim načelom, a smo morali na zunaj zaradi
                     srednješolskega zakona črtati kat. in slovenski značaj SDZ. Ta odločitev nam je
                     bila izredno težka, čeprav se smer seveda niti najmanj ni izpremenila. V imenu
                     svojih tovarišev sem pri tej priliki obljubil zbranim delegatom, da bomo
                     zastavili vse sile, ki jih premoremo, da priborimo dijakom srednjih šol njihove
                     stanovske organizacije, krožke SDZ in da bomo SDZ prenovili in jo vodili do
                     nove moči in veljave, večje kot kdaj prej. Istega leta smo sklicali drugi fant.
                     tabor v Stično in prvi dekliški tabor na Homec.</p>
                  <p>Po tem taboru smo naše delo na srednjih šolah in borbo za obnovitev krožkov v
                     Beogradu nadaljevali s podvojeno silo. Prav tako naše delo v inozemstvu, kjer
                     je naš ugled stalno rasel.</p>
                  <p>Poleti 1. 1937. je bil naš znameniti nar. obr. tabor v Kočevju in dekliški
                     tabor na Brezjah.</p>
                  <p>Istega leta so zastopniki narodov skoraj vsega sveta sklenili, da bo kongres
                     Pax Rom. v 1. 1938. v Sloveniji; ta sklep je bil za nas ponovno priznanje.</p>
                  <p>Oktobra 1. 1937. smo predčasno sklicali zvezno skupščino, ker sestava odbora ni
                     dala garancije za izpolnitev obljub, ki smo jih dali delegatom 1. 1936. Pri tej
                     priliki smo pozvali vsa včlan. društva k sodelovanju, da dosežemo cilje, ki smo
                     si jih zastavili. Do tega sodelovanja takrat žal ni prišlo.</p>
                  <figure>
                     <graphic url="slike_z_20/z_20_23.png"/>
                     <head>Poroka – V prvi vrsti Leopold Klavž, Franc Casar, dr. Lambert Ehrlich,
                        Fanika in Cvetko Praper, Anton Tepež, Joža Logar, zadaj od leve Stane Pajk
                        in Matej Poštuvan<name/></head>
                  </figure>
                  <p>Na skupščini, 17. okt. 1937 smo naše obljube iz 1. 1936. ponovili in izjavili,
                     da bomo vztrajali v boju za pravice slov. kat. dijaštva do končne zmage. Naš
                     obnovitveni načrt smo razdelili na 2 leti. Prvo leto smo določili zaradi
                     kongresa P. R. predvsem za popolno obnovitev ugleda SDZ na zunaj, drugo pa za
                     dokončno notranjo obnovitev. Prvo dobo smo sijajno zaključili s kongresom P. R.
                     v Rog. Slatini in na Bledu avg. 1938, ki je položaj SDZ v inozemstvu izredno
                     utrdil.</p>
                  <p>Istega leta je bil fant. tabor SDZ v Ponovičah in dekliški v Sv. Juriju, ki sta
                     bila notranjega značaja in priprava za ofenzivo, ki smo jo začeli
                     pripravljati.</p>
                  <p>Jeseni 1. 1938 smo temeljito preuredili ves zaupniški aparat, ustanovili nove
                     postojanke in po novem letu 1939. z akcijo pri merodajnih činiteljih v
                     Ljubljani in Belgradu, podprti z intenzivno tiskovno propagando v Straži in na
                     vseh zavodih pričeli odločilni boj za enakopravnost SDZ.</p>
                  <p>Naši nasprotniki so vedeli, kaj bo lahko dobro organizirana SDZ pomenila na
                     srednjih šolah, za to so še enkrat napeli vse sile, da ustavijo njen zmagovit
                     pohod. V parlamentu so z divjim napadom poizkusili preprečiti sprejem §142 fin.
                     zakona, ki je dal SDZ svobodo delovanja. Njih napad je bil odbit. Po zaslugi
                     našega nar. voditelja, naših zastopnikov v vladi, posebno ministra Snoja in
                     naših narodnih poslancev in senatorjev, smo postali 1. aprila t. i. legalna
                     organizacija.</p>
                  <p>Dva meseca pozneje, 6. junija, je prosvetni minister potrdil pravila, potem ko
                     so neprijatelji slov. kat. mladine še enkrat in poslednjič poizkusili
                     preprečiti ali vsaj ovirati prihod naše zveze na srednje šole. Meseca julija
                     smo sklicali fant. in dekl. tabor v Slovenske Konjice pod geslom »Sveta si
                     zemlja slovenska«. V Slov. Konjicah smo ustanovili na srednjih in
                     srednjestrokovnih šolah naše organizacije po vsej Sloveniji. Meseca septembra,
                     dva dni po napovedi vojne, smo pozvali vse poglavarje na posvet v Bohinj, kjer
                     smo določili osnove našega bodočega dela in pripravili naš prvi pohod na vse
                     zavode Slovenije. Našemu pozivu so se kljub napetemu ozračju odzvali vsi
                     delegati. Prva ofenziva obnovljene SDZ je že za nami. Po komaj treh tednih smo
                     dosegli uspehe, na katere smo lahko ponosni. Lahko mirno izjavljamo: našega
                     pohoda nihče več ustavil ne bo. Zavojevali bomo naše meščanske šole, naše
                     srednje šole in našo univerzo Kristusu Kralju. Za to bomo napeli vse naše sile.
                     Dali bomo narodu, kar najbolj potrebuje; versko globoko, načelno jasno, narodno
                     in državno zavedno, vsestransko izobraženo in telesno zdravo inteligenco. Naša
                     šola, prežeta liberalnega duha, narodu take inteligence ne more dati. Ona mora
                     dobiti za to potrebno izobrazbo in vzgojo drugod, izven šole, v svojih
                     organizacijah. K formiranju take inteligence hočemo doprinesti svoj delež. Toda
                     videli smo, da naša društva, doslej niso izpolnila onega, kar bi morala. Zato
                     smo se morali odločiti za novo pot, nove načine dela in organizacijskih oblik.
                     To delo še ni končano. Izvedli ga bomo.</p>
                  <p>Našo organizacijo čaka torej velika naloga in odgovornost. Nihče ni odveč, vsi
                     imajo svoj posebno določen delokrog. SDZ bo delovala predvsem na kulturno
                     prosv. in narodno in državnem vzgojnem polju in je obenem stanovska
                     predstavnica kat. slov. dijaštva doma in v inozemstvu. Z.F.O. in Z.D.K. bo
                     skrbela za telesno vzgojo naših članov, kongregacija pa predvsem za globoko
                     versko vzgojo. Kat. akcija pa ima svoje posebno poslanstvo, t. j. apostolat na
                     naših šolah in univerzi.</p>
                  <p>S tem je tudi določen delokrog posameznih organizacij. Zdi se, da bi bilo vsako
                     ev. trenje in nasprotstva med temi organizacijami že vnaprej nemogoče, če se bi
                     vsak omejil na svoje delo. Med ZFO, ZDK in SDZ je že prišlo do sporazuma v tem
                     smislu. Vodstvo SDZ bo skrbelo, da tudi z drugimi organizacijami sklene slične
                     dogovore. Tako bomo zgradili nepremagljiv blok, ki bo lahko kos vsem stavljenim
                     nalogam. SDZ bo to pot nadaljevala.</p>
                  <p>Zdi se mi potrebno, da na tem mestu tudi jasno opredelim naše stališče do
                     nasprotnega tabora, bodisi levičarskega, bodisi liberalnega. Vsak kompromis z
                     njimi brezpogojno odklanjamo. Slov. dijaštvo se še predobro spominja tabora v
                     Kočevju, kjer so jih liberalci skupno z Nemci in nemčurji denuncirali
                     ravnateljstvom, dobro so si zapomnili tabor v Slov. Konjicah, ko je liberalna
                     Nova doba napadala našo tako veličastno in pomembno prireditev, prav tako pozna
                     vso izdajstvo levičarskega tabora, s katerim odklanja vsako zvezo. Tam smo
                     lahko spoznali v praksi način sodelovanja z njimi. To sem jasno povedal, vsako
                     drugo stališče popolnoma odklanjamo.</p>
                  <p>V kratkih potezah sem podal sliko o naših naporih in delu za obnovitev SDZ;
                     ostalo ste slišali iz poročil tov. referentov. Naš cilj smo dosegli, našo
                     obljubo smo izpolnili, prva etapa našega dela, obnovitev SDZ je za nami. Da smo
                     našo nalogo mogli kljub vsem izrednim oviram, uspešno izvršiti, gre zasluga
                     predvsem duhu popolne edinosti v odboru in izredni požrtvovalnosti odbornikov.
                     Posamezni referenti so žrtvovali za SDZ mnogo več, kot bi to bila njihova
                     dolžnost. Mesece in mesece so se vrstili brez odmora večkrat tudi 12 urni
                     delavniki. Oni so s to izredno in nesebično požrtvovalnostjo zgradili že danes
                     tako ponovno in močno SDZ. Vsem tovarišem in tovarišicam se za to na tem mestu
                     iskreno zahvaljujem.</p>
                  <p>Pred novimi nalogami smo. Naši končni cilji so jasni: Prepojili bomo z duhom
                     naše slovesne izjave, vse naše člane in te ideje preko njih zanesli v širše
                     kroge dijaštva. V zvezi z ostalimi katol. organizacijami bomo izoblikovali novo
                     mlado inteligenco, ki bo kos vsem izrednim nalogam sedanjega viharnega časa;
                     ustvarili bomo primerne organizacijske oblike in skrbeli za ustvaritev takih
                     pogojev, ki bodo tem našim ciljem najbolj odgovarjali; z našimi tovariši drugih
                     narodnosti, zlasti slovanskimi, bomo ustvarili nove pogoje za trajen sporazum
                     in mir med narodi v smislu gesla Pax Romane; Pax Christi in regno Christi.</p>
                  <p>Videli ste naše delo in izvedeli za naše načrte v prihodnosti. Z njimi gremo z
                     božjo pomočjo na delo v novo dobo!</p>
                  <p>Na tej skupščini je duhovni voditelj SDZ prof. dr. Lambert Ehrlich govoril o
                     Slomškovih zaslugah za slovenski narod (objavljeno v Straži pod naslovom Beseda
                     duhovnika). Prav letos, ko se pripravljamo na njegovo beatifikacijo, je
                     primerno, da si preberemo vsaj tiste odlomke, ki jih je povzel Ciril Žebot
                     (str. 129–130):</p>
                  <p>Slomšek je dal sredi 19. stoletja slovenskemu ljudstvu svojstven pečat
                     slovenskega naroda; povedal nam je, da nismo samo Kranjci, Štajerci, Korošci,
                     Primorci in Prekmurci, ampak predvsem slovenski narod. Kakor je Devica
                     Orleanska Francozom povedala, da so en narod, isto je nam Slovencem Slomšek
                     povedal. V trenutkih velikih odločitev smo si izbrali Slomška za vzornika.</p>
                  <p>»Čuj, Slomšek ... naše gorje: Ob meje ... našega naroda butajo valovi evropske
                     vojne! Glej, Slomšek: usoda slovanstva se dopolnjuje. Dve katoliški slovanski
                     državi sta izginili v letošnjem letu: Velika Rusija, na katero so nekdaj naši
                     rodoljubi gledali kot na varuhinjo Slovanov, je padla v hrbet Poljski, ko jo je
                     napadel Nemec. Dve protikrščanski velesili sta se združili in podrli vmesni zid
                     katoliških držav, ki so se vrstile od naše meje ... do ... Baltskega morja.</p>
                  <p>V teh usodnih dneh je prav naloga SDZ, da združi vso slovensko mladino pod
                     trojnim praporom zvestobe do vere, do naroda, do domovine. Proti zlovesti rase
                     in krvi, ki poveličuje eno raso nad drugo, proti zlovesti razrednega boja in
                     diktature proletariata oznanjamo blagovest miru, pravice in ljubezni ter upamo,
                     da bodo duhovne sile zmagale nad surovimi fizičnimi silami. Zato naj (SDZ)</p>
                  <p>pospešuje med svojimi člani notranje življenje in goji kreposti. Tak rod, ki
                     dnevno nadzoruje svojo rast in stremi za popolnostjo, bo sposoben za današnje
                     borbe.«</p>
                  <p>Tepež je v svojem poročilu v Mariboru omenil tudi kongres mednarodne zveze Pax
                     Romana, ki je bil avgusta 1938 v Rogaški Slatini, na Bledu in v Ljubljani.
                     Udeležilo se ga je zastopstvo katoliške študentske mladine iz 20 narodov,
                     predavali so domači in tuji znani mladinski voditelji, med njimi npr.
                     ustanovitelj žosistov kanonik Cardijn. <emph>Straža v viharju</emph> je po
                     kongresu zapisala, kako odmeven je bil po svetu ta kongres, ki ga je vodil
                     pripravljalni odbor z ing. Tepežem na čelu. Zveza Pax Romana je živa tudi
                     sedaj, tudi slovenski zastopniki so v njej, vendar najbrž malokdo še pozna
                     predvojno delovanje Slovencev pri njej. O tem kongresu, sedemnajstem po vrsti,
                     pa je ostala kongresna knjižica (112 strani, opremil arh. Vlado Gajšek), v
                     kateri so prispevki v slovenščini, francoščini, nemščini in angleščini. Tujcem
                     so predstavili slovensko zgodovino in kulturo (F. Stele), Katoliško akcijo v
                     Sloveniji, katoliško prosveto, Družbo sv. Mohorja (J. Pogačnik), Slovensko
                     dijaško zvezo in <emph>Stražo v viharju</emph> (C. Žebot), revijo <emph>Regnum
                        Christi</emph> za kongrese Kristusa Kralja in Kmečko zvezo. Ker je bila tema
                     tega kongresa Odnos katoliškega dijaka do komunizma, je v knjižici predstavil
                     komunizem Aleš Ušeničnik. Pokroviteljstvo kongresa je vodil apostolski nuncij
                     Ettore Felici, člani so bili vsi jugoslovanski škofje, častno predsedstvo je
                     vodil notranji minister dr. Anton Korošec, v častnem odboru pa je bila vrsta
                     katoliških Slovencev (prvi po abecedi Ivan Ahčin, urednik
                     <emph>Slovenca</emph>, zadnji pa Stanko Žitko, predsednik slovenskega narodnega
                     odbora Katoliške akcije. Slovensko Pax Romana je takrat vodil dr. Maks Wraber,
                     svetovno pa njen tajnik Švicar Rudi Salat.</p>
                  <p>Tepež je bil v tem času po vsej verjetnosti že v službi v Marksovi tovarni barv
                     in lakov na Količevem v župniji Dob pri Domžalah. To je zapisano tudi v
                     Žebotovi knjigi. Na str. 308 avtor omenja, da je v Rimu srečal dobskega župnika
                     Janeza Beštra, ki je tam ostal tudi po vojski. Kako je bil Tepež povezan z
                     Ljubljano v letih 1941 in 1942, ko je bilo Količevo od nje ločeno z nemško
                     mejo, ne vem, vendar je zelo verjetno z dovoljenjem še lahko hodil prek meje.
                     Žebot omenja, da je bil v Ljubljani tik pred smrtjo (str. 308). Ob tem se mi
                     zdi vredno omeniti takratni Ehrlichov načrt za ilegalno delovanje katoličanov
                     med okupacijo, ki ga je predložil voditelju Marku Natlačenu, pa ga Narodni
                     odbor ni sprejel. Žebot kot Ehrlichov spremljevalec to opisuje na str.
                     201–214.</p>
                  <p>Tepeževo bodočo vlogo lahko slutimo v naslednji ugotovitvi, ki jo navaja Žebot
                     (str. 213–214): »Za izvedbo te zgodovinske naloge (bodo) poleg drugih takoj na
                     razpolago domala vsi člani in starešine Akademskega kluba Straža in številno
                     članstvo SDZ iz vseh predelov Slovenije. Potrebna je le jasna politična
                     odločitev in hitra vzpostavitev vodstvenega ustroja. V tej zvezi je prof.
                     Ehrlich rekel dr. Natlačenu, da niti najmanj ne dvomi, da bi npr. Franc Casar ...
                     in inž. Tone Tepež, ki je iz podtalno obnovljene SDZ zgradil daleč
                     najštevilnejšo in najbolj živahno slovensko dijaško organizacijo, znala v
                     dogovorjeno konspirativno mrežo aktivistov podtalno obnovljene narodne oblasti
                     hitro vključiti predane in zanesljive Stražarje in člane SDZ.«</p>
                  <p>Žebot nadalje na str. 240 v opombi 25 omenja, kako so člani Straže in SDZ tudi
                     po umoru dr. Ehrlicha in ing. Tepeža ostali zvesti protikomunisti in da je
                     Žebot kot predvojni podpredsednik SDZ po Tepeževi smrti prevzel vodstvo SDZ. V
                     tej opombi in pozneje na str. 308, kjer opisuje svoje življenje v Rimu po
                     oktobru 1943, navaja, da so Tepeža »agenti VOS umorili poleti 1942, ko je
                     zadnji dan pred svojo (načrtovano) poroko v Ljubljani še enkrat skočil v
                     Domžale po nekaj stvari, ki so ostale na njegovem stanovanju«.</p>
                  <p>Uradni zapis o Tepeževi smrti je v dobski mrliški matični knjigi, kjer piše, da
                     je bil ubit na svojem domu v Dobu (v bližini Količevega) 29. decembra 1943.
                     Žebot se v svojih spominih moti. Za to sem našel potrdilo v <emph>Zborniku
                        dokumentov in podatkov o narodnoosvobodilni vojni jugoslovanskih
                        narodov</emph>. Del VI, knjiga 10 (Ljubljana 1963, str. 452), kjer je
                     objavljen prevod nemškega dokumenta, ki ga hrani Inštitut za zgodovino
                     delavskega gibanja. Pod št. 203 je objavljen <emph>Seznam partizanskih akcij na
                        Gorenjskem od 21. decembra 1943 do 5. januarja 1944</emph>: »29. 12. 43 ob
                     18. uri so banditi v Količevem ustrelili ing. Antona Tepeža, kemika v tovarni
                     lakov v Domžalah – okrožje Kamnik.«</p>
                  <p>Tepežev grob je bil na robu pokopališča pred kaplanijo (v njej je bila takrat
                     nemška žandarmerijska postojanka) blizu spomenika padlih vojakov iz prve
                     svetovne vojne. Na grobu je še po vojni stal betonski križ z imenom pokopanega.
                     V neposredni bližini tega groba je bil 1947 pokopan moj oče Rupert, leta 1952
                     pa neposredno ob Tepeževem grobu moja teta Frančiška Grčar. Odtlej stoji
                     Tepežev nagrobni križ ob »našem« grobu naslonjen na pokopališko ograjo. Zunaj
                     ograje pa je zdaj postavljena spominska plošča ubitih in padlih Dobljanov. Že
                     dolgo pa stoji ob spomeniku padlih vojakov še spomenik padlih partizanskih
                     borcev. Pred obema hkrati (in nekateri so to storili tudi za Tepeža) smo
                     cerkveni pevci vsako leto 1. novembra peli Premrlovo pesem Spavajte v Bogu,
                     junaki ...</p>
               </div>
            </div>

            <div type="div2">
               <head>Spomeniki, spomeniki!</head>
               <docAuthor>Izidor Mole</docAuthor>
               <div type="div3">
                  <p>Ko sem prvič zagledal spomenik Borisu Kidriču na mestu, kjer še vedno stoji, me
                     je prevzela groza. Nekaj pošastnega je izžarevala ta človeška postava v
                     prekomerni velikosti, a brez dvignjenega podstavka. Nekoliko razkoračena, z
                     rokami uprtimi v bok na prav poseben način, usta pa odprta kot bi hotel
                     izgovoriti glas »o«. Oblast? Ali kaj drugega? Ali si morete predstavljati
                     kogarkoli drugega v tej pozi, na primer cerkvenega dostojanstvenika? Zdenko
                     Kalin, ki je ustvaril ta kip, je bil zares velik umetnik.</p>
                  <p>Spomenik Edvardu Kardelju. V nasprotju s prejšnjim ta postava vsaj na prvi
                     pogled na kaže kakega izrednega človeka. Bolj zanimivo je spremstvo: toliko
                     postav, ki so komaj še človeške, saj so brez obrazov Za obraz pravijo, da je
                     zrcalo duše, te postave pa nimajo ne obraza ne duše. Dušo so prodali ali
                     poklonili svojemu voditelju. Odslej so samo poslušni roboti.</p>
                  <p>Zadnje čase se po časopisih vrstijo članki za in proti odstranitvi teh dveh
                     spomenikov. Tisti, ki so za to, da ostaneta, imajo pač svoje razloge.
                     Prepričanje vsakogar je treba spoštovati, dokler ne posega v pravico drugih.
                     Zaradi mene naj spomenika stojita, kjer sta, v spomin ali opomin nam in našim
                     potomcem. Zelo pa me moti nedoslednost, da ne rečem krivičnost zagovornikov
                     Prav bi bilo, da bi sredi med njima postavili še tretjega, spomenik Ivanu Mačku
                     - Matiji. Po krivici tone v pozabo človek, ki je z ostalima dvema tvoril
                     triumvirat, kateri je nekaj časa imel v rokah usodo Slovenije in Slovencev.
                     Idej, kako naj bi spomenik izgledal, ne manjka, morda bi se zgledovali po kakem
                     detajlu Brueghelovega Triumfa smrti! Umetnik, ki je tako genialno upodobil
                     Edvarda Kardelja, še živi in ustvarja, le da je zadnje čase, po lastni izjavi,
                     prišel tako na psa, da ne more plačati niti najemnine za atelje. Dajmo kruha
                     umetniku! Morda bi kazalo kasneje upodobiti še druge velikane revolucije,
                     seveda strogo po hierarhični lestvici.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Tvoja dežela</head>
               <docAuthor>Brane Senegačnik</docAuthor>
               <lg>
                  <l>Dežela, ki se blodnim nogam sna izmika,</l>
                  <l>kjer tečejo spominov reke in daljave</l>
                  <l>zvezdnato cveto, kjer ni besede prave:</l>
                  <l>molče skoz solze se nebo svetlika.</l>
               </lg>
               <lg>
                  <l>Dežela tvoja – v vetru ziblje se obljuba</l>
                  <l>kot sadež v čistih slepih urah nespoznanja,</l>
                  <l>a v tebi glas njen nepreklicno že oznanja:</l>
                  <l>'Odrečem srečo ti za slast poljuba.'</l>
               </lg>
               <lg>
                  <l>Le sebi viden v svojem temnem trepetanju</l>
                  <l>se bližaš ji, kot stopal bi med: 'Si.' in 'Nisi.'</l>
                  <l>in ne verjameš v to, po čemer hrepeniš.</l>
               </lg>
               <lg>
                  <l>Dežela ta – vsaksebi, daleč, kakor v spanju</l>
                  <l>se kličejo ljudje; kar je, so le obrisi,</l>
                  <l>in večnost nema in vprašanje: 'Čemu živiš?'</l>
               </lg>
               <figure>
                  <graphic url="slike_z_20/z_20_24.png"/>
                  <head>Kjer tečejo spominov reke<name>Mirko Kambič</name></head>
               </figure>
            </div>
            <div type="div2">
               <head>Upanje</head>
               <p>Jósef Tischner</p>
               <div type="div3">
                  <p>Upanje je iz resnice. Poleg odločitve za biti iz resnice in se tem povezanega
                     dostojanstva je še odločitev za zunanjo resnico, ki je resnica o svetu in
                     ljudeh, predvsem pa resnico o zgodovini. Tudi ta resnica ima moralni pomen in
                     je ozko povezana s človekovim občutkom za dostojanstvo. To dostojanstvo izhaja
                     iz odgovora na vprašanje: Kje se je začel poraz in pri katerem izročilu je
                     treba zastaviti delo za prihodnjo svobodo? Besedila narodove zgodovine imajo
                     vzgojno nalogo. Tudi ta odločitev je začetek osvobojevanja. Prva odločitev teh,
                     ki so v nesvobodi, je namreč odločitev za nadaljevanje zgodovine. Tudi ta
                     odločitev prinaša dostojanstvo. Občutek dostojanstva se ne začenja na točki
                     nič. Zatirani človek znova zadobi občutek dostojanstva takrat, ko se zave
                     veličine tistih, katerih delo bo nadaljeval. Biti v resnici se izrazi predvsem
                     v tej odločitvi.</p>
                  <p>Človek je edino bitje na zemlji, ki more spoznati resnico o svojem stanju in ki
                     se z odločitvijo za to resnico lahko dvigne ne samo nad snovni svet, ampak tudi
                     nad svet laži, ki ga usužnjuje. Zato je misleče upanje samo po sebi že
                     osvobajajoče upanje. To upanje rešuje človeka iz obupa, ker mu govori o tem,
                     kaj obup je. Rešuje ga iz ponižanosti, ker mu podeljuje pravico do udeleženosti
                     na najvišji časti in dostojanstvu izročila. Preden pride svoboda, mora priti
                     čut za dostojanstvo.</p>
                  <p>Gre za vzgojo novega človeka. Kaj ga predvsem odlikuje? Kar je zanj značilno in
                     novo, je odnos do narodove skupnosti. Narod postane njegova domovina. Ima se za
                     otroka domovine. Njegov odnos do domovine je obsežen v eni sami besedi
                     Služenje.</p>
                  <figure>
                     <graphic url="slike_z_20/z_20_25.png"/>
                     <head>Upanje<name>Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Slovenske teme – pomlad '96</head>
            <div type="div2">
               <head>Osebna svoboda in naša družba</head>
               <docAuthor>Peter Gosar</docAuthor>
               <div type="div3">
                  <p>Svoboda je tista magična beseda, ki je skozi vso človeško zgodovino izražala up
                     in hrepenenje mnogih narodov in posameznikov. Resnična svoboda in enakopravnost
                     med narodi in ljudmi je seveda vedno bolj želja in cilj kot odraz neke
                     resničnosti. Slovenci smo končno dobili svojo državo in demokratično družbeno
                     ureditev. Velik del slovenskega naroda živi v svobodni matični državi z moderno
                     ustavo in družbeno ureditvijo. Smo svobodni. Velja ta trditev tudi za nas
                     posamezne državljane? Smo resnično svobodni? Kot je razvidno že iz naslova,
                     nameravam razmišljati o osebni svobodi v družbi, kot je naša v sedanjem
                     trenutku.</p>
                  <p>Svoboda in njeno nasprotje nesvoboda imata mnogo obrazov. Nekatere oblike
                     omejevanja človekove svobode, kot na primer suženjstvo, so stvar zgodovine.
                     Suženjstvo so zamenjale drugačne odvisnosti, ki po svoji naravi morda niso tako
                     krute, kljub temu pa pomenijo hud poseg v človekovo svobodo in osebno
                     integriteto. Tudi v naši družbi smo priča socialnim krivicam, ko so množice
                     državljanov oropane pravice do dela in spodobnega preživljanja zaradi
                     nesposobnosti in zlorab vodstvenega sloja naše družbe. Svobodnega človeka brez
                     ustrezne materialne varnosti in neodvisnosti pa ni.</p>
                  <p>Ni dolgo tega, ko se je oblast najbolj bala neodvisnih in zato resnično
                     svobodnih državljanov. Spominjamo se strašne gonje proti kmetom in obrtnikom,
                     ki so predstavljali tisti del družbe, ki ni bil eksistenčno odvisen od države
                     in s tem vladajočega razreda. Podoben namen sta imela nacionalizacija in
                     državno lastništvo proizvodnih sredstev. Delavci so postali izključno odvisni
                     od države, bili so nekakšni moderni sužnji. Praviloma jih država sicer ni
                     izkoriščala v materialnem smislu, niso pa bili duhovno svobodni ljudje.
                     Izražanje mnenj, ki niso bila pogodu partiji, je kaj hitro ogrozilo
                     posameznikovo delovno mesto, posledice pa so bile lahko še mnogo hujše. Velik
                     del prebivalstva je bil prisiljen živeti dvolično. To, kar so zares mislili v
                     svoji duši, je bilo stvar intime. Svobodnega pretakanja mnenj in idej o
                     pomembnih vprašanjih človeškega sožitja, družbene ureditve, človekove biti in
                     svetovnega nazora ni bilo. Večkrat sem imel priliko opazovati, kako nesvoboden
                     in notranje prestrašen je bil marsikateri partijec, četudi dokaj visoko v
                     strankarski hierarhiji.</p>
                  <p>Ponovno obujanje preteklosti se morda zdi nesmiselno in že kar dolgočasno. Ta
                     čas, na katerega slovenski narod nikakor ne more biti ponosen, je za nami.
                     Komunistični sistem se je zrušil sam v sebi brez zunanjega vpliva in s tem
                     pokazal na svojo zgrešenost in pomanjkanje življenjske sile. Obujanje spomina
                     na ta čas pa je potrebno iz najmanj dveh razlogov. Iz preteklosti lahko črpamo
                     pomembne napotke in opozorila za današnji čas. Sedaj, ko na novo postavljamo
                     pravila za delovanje nove demokratične Slovenije, se lahko iz preteklosti
                     učimo, česa se moramo izogibati, če želimo ustvariti družbo svobodnih, nikomur
                     podrejenih ljudi. Po drugi strani pa dosti prehitro pozabljamo na preteklost ob
                     dejstvu, da je vodilna garnitura sedanje družbe v veliki meri ista kot v
                     prejšnjem režimu. Lahko zaupamo takim voditeljem?</p>
                  <p>Človek ima telo in dušo. Vprašanje svobode se tiče obeh. S telesom so povezani
                     svoboda gibanja, svoboda izbire kraja prebivanja, pa tudi življenjski pogoji,
                     ki omogočajo dostojno materialno in socialno varnost. V naših razmerah je to
                     zadnje najvažnejše in tudi problematično. O teh vprašanjih ne nameravam
                     govoriti.</p>
                  <p>Za pričujoči zapis se mi zdi pomembnejši razmislek o duhovni svobodi, ker o tem
                     večina ljudi premalo razmišlja in se ne zaveda izrednega pomena te svobode za
                     izoblikovanje celovite osebnosti.</p>
                  <p>Zelo poznan je tretji člen augsburške mirovne pogodbe iz leta 1555, ki je dala
                     zakonsko osnovo soobstoju luteranske in katoliške vere v Nemčiji. Glasi se
                     takole: »Cuius regio, eius religio« – čigar dežela, tega vera. Na osnovi te
                     pogodbe so morali podložniki knezov v posameznih nemških deželah sprejeti vero
                     svojih gospodarjev ali pa prodati imetje in se izseliti v drugo deželo, kjer je
                     bila njihova veroizpoved priznana. Poleg telesnega je bilo s tem uzakonjeno
                     tudi duhovno podložništvo. Je spominjanje na te čase iz obdobja reformacije
                     sploh zanimivo za naše prosvetljeno dvajseto stoletje? Pa še kako. Omejevanje
                     duhovne svobode, in to na dosti bolj krut način, je doživela vsa starejša in
                     srednja generacija Slovencev. Isto velja seveda za pretežni del Evrope pod
                     fašističnimi in komunističnimi režimi.</p>
                  <p>Lahko bi pozabili na preteklost, če bi že izginili sledovi nekdanjega duhovnega
                     suženjstva in ne bi pretila nevarnost ponovnega zasužnjevanja.</p>
                  <p>Opazovanje in spremljanje našega javnega življenja na področjih politike,
                     gospodarstva, socialne politike, izobraževanja, umetnosti in znanosti razkriva
                     nekatere zaskrbljujoče posebnosti našega sedanjika. Osebni vtisi so seveda
                     vedno precej subjektivne narave, odkrivajo pa le nekatera dejstva, ki jih opaža
                     in občuti širši krog ljudi.</p>
                  <p>Prevladujoča miselnost v našem javnem življenju je materialistično
                     liberalistična. Njen izvir lahko iščemo v nekdanjem »znanstvenem socializmu«.
                     Ideologija znanstvenega socializma je le maloštevilne globoko prepričala. Kljub
                     temu je imela izredno velik vpliv na miselnost ljudi, še posebej inteligence.
                     To se pozna predvsem pri vprašanjih, ki se tičejo morale, etike, odgovornosti
                     in obveznosti do soljudi ter državotvornosti. Prevladuje izrazito
                     liberalistična miselnost. Učili so nas, da sta etika in morala pogojeni s
                     konkretno človeško družbo in družbeno situacijo in sta le rezultat razvoja
                     družbenih odnosov. Nimata pa nobene duhovne ali transcendentne osnove in
                     utemeljitve. Tako smo lahko večkrat poslušali naše eminentne univerzitetne
                     učitelje o tem, da obstaja več moral ali pa še celo to, da si pod pojmom morala
                     ničesar ne predstavljajo. Moralno naj bi bilo vse, kar zakonsko ni prepovedano.
                     Rezultat take miselnosti je sedanje divje lastninjenje in kraja družbenega
                     premoženja.</p>
                  <p>V praksi je ideologija znanstvenega socializma tudi vpeljala miselnost
                     popolnega individualizma in liberalizma. Država je prevzela vse naloge na
                     področju socialne zaščite in varnosti. Državljani pa so bili s tem, ko
                     plačujejo davke, razbremenjeni in jim ni bilo treba misliti na sočloveka in
                     skupno dobro.</p>
                  <figure>
                     <graphic url="slike_z_20/z_20_26.png"/>
                     <head>Pota reke<name>Simon Dan</name></head>
                  </figure>
                  <p>Naslednja posebnost sedanjega trenutka, ki je le posredno povezana z
                     znanstvenim socializmom, pa je pozitivistična filozofija. Pozitivizem verjame v
                     neizmerno moč znanosti. Znanstveni pogled na svet naj bi bil nadomestilo za
                     tradicionalne svetovne nazore in verovanja. Pozitivizma se je najprej oprijela
                     naravoslovna in tehnična inteligenca, nato pa se je razširil skoraj na celotno
                     kulturno področje. Takšno gledanje je nekdanji totalitarni oblasti seveda zelo
                     prijalo. Pozitivizem v svojem najglobljem bistvu izključuje duhovni in
                     nadnaravni svet.</p>
                  <p>Povrnimo se k vprašanju duhovne svobode v našem okolju. Duhovna svoboda je
                     možna le, če je družba idejno raznolika in tolerantna. Pri nas je raznolikosti
                     na idejnem področju zaradi usedlin preteklosti premalo, še manj pa je
                     pripravljenosti za tolerantno obravnavanje in sprejemanje različnih pogledov na
                     svet. Javni delavec, sem prištevam tudi novinarje, se ne bi smel odzivati
                     netolerantno na poglede in nazore sodržavljanov, z metodami smešenja ali
                     insinuacij. Tega je pri nas na žalost še in še. Pomanjkanje kulture dialoga je
                     bistvena ovira, ko govorimo o duhovni svobodi.</p>
                  <p>Civilna družba in žal predvsem država imata velik vpliv na izoblikovanje
                     duhovnega sveta posameznikov. Kot v prejšnjem totalitarnem sistemu se tudi
                     sedaj država tega dobro zaveda. Sicer ne bi bilo toliko razprav o koncesijah
                     privatnim šolam in o šolski zakonodaji. Tu moram ugotoviti predvsem dvoje. Na
                     volitve nismo šli zato, da bi dali izvoljenim predstavnikom oblasti pravico, da
                     kakorkoli manipulirajo z duhovno svobodo nas in naših otrok. Naloga državnega
                     aparata je le v ustvarjanju pogojev za normalno delovanje družbe kot celote,
                     vključno s šolskim sistemom, in nič več.</p>
                  <p>Druga pripomba pa je povezana z obstojem velike nevarnosti indoktrinacije z
                     učbeniki, učnimi pripomočki in pri izvajanju pouka nekaterih predmetov. Tak
                     izpostavljen predmet je očitno zgodovina, spada pa v to kategorijo še vrsta
                     drugih, med njimi tudi nekateri naravoslovni. Znanstveni videz učbenikov je
                     lahko zelo varljiv še posebej, če so njihovi avtorji iz prevladujočega
                     miselnega okolja družbe. Šola bi morala navaditi mlado generacijo zelo
                     kritičnega odnosa do znanosti. Civilizacijski in tehnični dosežki raznih
                     znanstvenih disciplin so izjemni, vendar ima znanost svoje omejitve in lahko da
                     le malo odgovorov o bivanjskih vprašanjih človeka. Slavni filozof, matematik in
                     fizik Rene Descartes iz sedemnajstega stoletja je svoj filozofski sistem gradil
                     na uporabi metode sistematičnega dvoma. Le nekaj ni podvrženo preverjanju in
                     dvomu, namreč obstoj lastnega jaza. Poznan je njegov izrek » Cogito, ergo sum«
                     – mislim, torej sem. S tem je tudi postavil pri človeku svet duha na prvo mesto
                     pred materialnim svetom. Kakšna razlika v primerjavi z materialističnim
                     gledanjem. Ne bi škodilo, če bi učbeniki v večji meri poudarjali, da veliko
                     stvari ne vemo in da na nekatere stvari sploh ne bo mogoče najti znanstvenih
                     odgovorov. Najslabše je zavajanje ljudi s prikazovanjem vsemogočnosti
                     znanosti.</p>
                  <p>Za zaključek lahko le ponovim misel in dejstvo, da je duhovna svoboda ljudi pri
                     nas zelo ogrožena, le da se tega ne zavedamo dovolj. Ogroženost naravnega
                     okolja je danes očitna že vsakomur. Kakšno je stanje okolja, vidimo z lastnimi
                     očmi. Stopnjo duhovne nesvobode pa je težje razpoznati. Zato bodimo budni.
                     Prijetno bi bilo živeti v deželi svobodnih ljudi.</p>
               </div>
            </div>
            <div type="div2">
               <head>Utripi 2</head>
               <docAuthor>Nada Matičič</docAuthor>
               <div type="div3">
                  <p>Kako silovito se nam mudi živeti! Ker nas je zmerom več na padajočem loku
                     življenjskega ciklusa, imamo tudi vedno manj časa. Mar smo nestrpni, ker nam ne
                     gre vse lepo od rok, kot si želimo: še malo, še malo, da ukanimo neizbežni,
                     nepreklicni in popolnoma nepoznani zaključek (ne veš ne ure ne dneva), ki se
                     nam izrisuje na koncu prihodnosti. Hitimo, da je ne bi bilo premalo. Spopadamo
                     se s telesnimi sovražniki, s sklerozo, revmo, rakom, ki venomer nekje preži,
                     impotenco, izpadanjem, krčenjem in gubavostjo, a vendar živimo zaradi skrbi,
                     ritma, elana, skratka zaradi prezaposlenosti ... Za deset, dvajset let smo si
                     podaljšali ta »čudoviti čas« od naših predhodnikov.</p>
                  <p>Zakaj ne bi bil čudovit? Svobodni smo. Šele zdaj smo zares svobodni, če seveda
                     to hočemo biti. Časa imamo na pretek, zato tako grdo ravnamo z njim. Nenehno se
                     hudujemo nanj, ga lovimo za rep in obupujemo, ker nismo ali ne moremo še tega
                     ali onega postoriti, kot imamo v načrtu. Seveda se ne zmoremo več naglo
                     zavrteti, ne ubogajo nas roke in noge, v glavi se prepogosto počasi zasuče kolo
                     spomina ... Toda – in tu smo presneto na boljšem od mlajših – odvija se nam film
                     nazaj! Zasučemo ročico časovnega stroja na otroška leta, na prve korake in
                     besede, na mater in očeta, na bratce in sestrice, gremo v šolo, v prvi razred,
                     se tam nekje v zadnjih klopeh hihitamo in suvamo s komolci, ker je učiteljica
                     tako čudno oblečena in pozabljiva ... Kadar nas pride obiskat babica, ji stečemo
                     naproti, saj ji smemo seči v žep po škrnicelj nebeško dobrih sadnih bonbonov ...
                     In preskočimo še nekaj let naprej na majhni podeželski postaji zagledam
                     svetlolasega mladeniča z modrimi očmi in z dozorevanjem v nevračani ljubezni
                     preživim vesele in žalostne čase vsaj še pet let ... In kakšno razkošje
                     spominjanja skozi zaplete in razplete dogajanj v službenih letih! Zdaj je torej
                     čas za pot nazaj in ta čas si moramo vzeti. Dan za dnem, celo ponoči si pišemo
                     svojo življenjsko knjigo, svoj roman, nekakšno rekapitulacijo preteklosti. Nič
                     več se ne moremo prenarejati, kot smo radi počeli v dinamičnih letih, v času
                     vzpona in boja za uveljavljanje. Dospeli smo na končno postajo in vlak se
                     ustavlja. Izstopimo in sedemo – po cankarjansko – na kanton in se zagledamo
                     nazaj. Na srečo tudi zelo daleč nazaj. Kajti tam je tisto najbolj privlačno in
                     najmanj problematično: naš začetek. Čist in jasen kot nebo. Tako sanjarimo in
                     smo po svoje srečni.</p>
                  <figure>
                     <graphic url="slike_z_20/z_20_27.png"/>
                     <head>Moj dom<name>Izidor Molé</name></head>
                  </figure>
                  <p>So pa tudi drugačna počutja. Nočemo, da nas povozi čas. Ker se razmeram pač ne
                     moremo samo prilagajati, se jim upiramo. Mladi pravijo, da jih ne razumemo ali
                     nočemo razumeti. Tako se dogaja, da se drug drugemu upiramo, vsak vrti svojo
                     ploščo. Vraga, zakaj bi morali samo starejši razumeti mlajše, se jim
                     prilagajati, se zanje žrtvovati, zakaj ne more biti obratno? Toda nerodno je,
                     če v avtobusu stojiš pred sedečim mladeničem, saj si lahko misli, da ga
                     izsiljuješ ... Bežiš pred rokovsko »glasbo«, ker se bojiš za sluh. Če rečeš, da
                     se z njo pač mladi poneumljajo, ti zabrusijo: vi ste se pa ob valčkih in polkah
                     ... Zabava je pač zabava. Če se spotakneš ob vnukinjino cunjico, ki še komaj kaj
                     pokriva na njej, se ti zasmeje: To je svoboda oblačenja, babi. Vse si lahko
                     privoščimo, ali ni to prima! Vse najkrajše in najdaljše in kakšne barvne
                     kombinacije! Nič več utesnjenosti in strogih predpisov in meril. Nismo več
                     dolgočasni, kot ste bili vi ... Toda pazi, dekle moje, da si le ne boš prehladila
                     genitalij. Lahko bodo hude posledice ... Ah, babi, to je še strašno daleč ... In
                     nasploh je bilo v naših časih vse zelo ubogo: pomislite, brez televizije,
                     računalnikov, mobitelov, pralnih in pomivalnih strojev in sploh strojev,
                     strojev, strojev ... Avto in telefon sta bila dana le redkim in prav tako je bila
                     španska vas laserska tehnika ... Pod to neznansko gmoto pragmatičnih dobrin
                     komajda še izjecljam: Vse je prekleto res, toda nismo se bali raket in atomskih
                     bomb, nismo poznali aidsa, po pločnikih smo hodili svobodno, nismo vsak dan
                     umirali na cestah pod avtomobili in presneto da res, boljši zrak smo dihali ...
                     Ah, babi, je zavihala nosek, za nič na svetu ne bi hotela živeti v vaših časih.
                     Če že zaradi drugega ne, se splača biti na svetu zaradi diska in Boba Dylana.
                     Pa Bruca Springsteena in Davida Bowiea. Sex pistols? Punk in techno in rave
                     glasba? Ali kaj veš o tem, babi? Seveda, saj smo tudi mi imeli idole. A
                     nobenega se ne morem več spomniti ... </p>
                  <p>Ondan me je zaneslo v knjigarno. Bila sem nad vse presenečena, ko mi je nekdo
                     potisnil v roke kozarec. Le kaj slavijo? Misleč na kakšno pomembno domačo
                     knjigo, če že točijo šampanjec, mi je zmanjkalo sape ob pogledu na angleško
                     princeso Diano in njene spomine, ki so se šopirili na prodajni mizi. Celo
                     igralko so si sposodili, da se je oblekla v Diano ... Začrvičilo me je v želodcu,
                     zaškrtala sem z zobmi, celo šampanjec se mi je uprl. Izvirne pisatelje in
                     pesnike so pospravili pod pult, da je zablestela Diana, ki jim bo prinesla več
                     dobička kot vsa domača revščina z nizko naklado. Tudi izložbeno okno je
                     napolnil smejoči kult bogastva in afer ... Za hip sem zaprla oči: vse za izvirno
                     knjigo! Reklame na televiziji, v časopisih in igralci vzneseno citirajo – ni se
                     jim treba šemiti v avtorje! – iz knjig naših stvariteljev ... In ljubitelji
                     kupujejo, kupujejo ... Zato pa imamo tržno gospodarstvo in Diane. In njim na čast
                     točimo šampanjec.</p>
                  <p>Moj nečak je promoviral iz umetnostne zgodovine. Če bi se čudila tej tujki, bi
                     pač mislili, da sem premalo izobražena. Toda v zadnjih letih lahko pri nas
                     promovira tudi čevljar, iz svoje obutve namreč. Imamo tudi promocijo Slovenije
                     s knjigo <emph>Lepote Slovenije</emph>. Udeležili smo se promocije nove
                     avtomobilske znamke. Tudi princesa Diana je promovirala s knjigo o sebi ... Kljub
                     temu, da se dušimo v angleščini in njenih spakedranščinah, se tudi v domačem
                     izrazoslovju obnašamo kaj nenavadno: nimamo več slovenske dežele, domovine,
                     marveč slovenski prostor. Namesto pisanja knjig zdaj uporabljamo kar pisavo (ne
                     le za črke!): imamo torej zelo bogato pisavo književnih publikacij ... Tržno
                     gospodarstvo nas je obogatilo za menedžerje (managerje). Novosti v jezikoslovju
                     me spominjajo na norosti mode. Saj smo po ameriških vzorih že uvedli celo
                     najlepše in najgrše oblečene Slovence ... </p>
                  <p>Kralj je mrtev, živel kralj! Ko je moj oče še trgal hlače po šolskih klopeh, je
                     na steni za katedrom visel cesar Franc Jožef. Zame je visel kralj Aleksander.
                     Ko smo ga izgubili, so obesili kralja Petrčka. Pozneje sta se zvrstila še
                     italijanski kralj in nemški führer. Več desetletij mi je v poklicu za hrbtom
                     visel Tito. Zdaj smo v demokraciji in kralji, cesarji, diktatorji uradnih
                     prostorov ne krasijo več. So pa še navzoči po ulicah in trgih in parkih. Na
                     konjih, na piedestalih, iz brona in kamna. Spominjajo nas na dobre in manj
                     dobre čase, oznanjajo slavo in minljivost, predvsem to. Usoda politikov je na
                     srečo kratkotrajna. Celo spomenike jim podirajo.</p>
                  <p>Za partijska mogotca, Kardelja in Kidriča, se je vnel hud boj. Nekaterim sta se
                     tako vsadila v srce, da se borijo za njun spomeniki obstoj; drugi pa ju hočejo
                     kar odstraniti iz vidnega polja mimoidočih. Oblast bo pač naredila tako, da bo
                     njej prav. Naj stojita, saj sta zaslužna. Če za drugega ne, za kontinuiteto
                     oblasti. Njuna krivda za tisoče pobitih po vojni, pa Goli otok in podobna
                     trpinčenja, vse z blagoslovom Velikega brata, so že davna preteklost. A zato so
                     njuna dejanja za narod tako pomembna, da brez njiju ne bi bilo svobodne
                     Slovenije. (V neposredni bližini obeh spomenikov se skriva Cankar v svoji
                     kocki. Bogve, kaj bi si mislil o Kardelju in Kidriču, o njunih zaslugah in
                     dejanjih?!)</p>
                  <p>Oblast, ki ni zmožna ali noče poravnati starih računov, računov iz preteklosti,
                     ki jih hoče preprosto zamolčati, zbrisati, ne more biti uspešna in prodorna.
                     Sicer pa so več desetletij učili, da pred komunizmom ni bilo nič. Prazna
                     polja.</p>
               </div>
            </div>
            <div type="div2">
               <head>Izvirni greh</head>
               <docAuthor>Blaža Cedilnik</docAuthor>
               <div type="div3">
                  <p>Kot sem že omenila, sem pripadnica tiste generacije, ki je imela v prvih dveh
                     razredih osnovne šole še verouk kot obvezen učni predmet. V prvem razredu smo
                     imeli precej neprijaznega kateheta, ki je zahteval učenje na pamet in pogosto
                     je kot vzgojno sredstvo uporabljal palico. V drugem razredu pa smo imeli
                     drugega kateheta, ki nam je skušal obravnavano snov približati, da bi jo bolje
                     razumeli. Za vsako reč nam je pripovedoval primere in zgodbe. Tako nam je
                     povedal tole zgodbo, ki naj bi nam pomagala razumeti pojem izvirnega greha:</p>
                  <p>V župnišče pride moški in trdi, da Bog ni popolnoma pravičen, vsaj v primeru
                     izvirnega greha zagotovo ne. Če sta Adam in Eva grešila, se pravi, sta jedla
                     sadove drevesa, katerih ne bi smela, bi moral kaznovati samo njiju, ne pa tudi
                     vse njune potomce. Župnik mu je odvrnil, da bi on kot njun potomec tudi naredil
                     isti greh, če bi se znašel v istih okoliščinah, da je to pač v človeški naravi.
                     Moški pa je trdil, da on pač ne bi tako ravnal. Če bi mu Bog zapovedal, da ne
                     sme jesti s tistega drevesa, pač ne bi jedel. Tako sta se nekaj časa
                     pregovarjala, potem pa je potrkalo na vrata. Župnik se je opravičil in preden
                     je odšel iz sobe, mu je še naročil, naj si malo ogleda knjige v knjižni omari,
                     ampak za božjo voljo naj se ne dotakne škatle, ki je na vrhu omare. Ko se je
                     župnik čez nekaj minut vrnil, je po sobi frfotal ptič, ki ga je obupani mož
                     zaman skušal ujeti.</p>
                  <p>Naj mi bo dovoljeno, da razpredam misli o izvirnem grehu še naprej. Pri krstu
                     naj bi se ta greh izbrisal. Ampak, če hoče človek priti v raj, od koder je bil
                     zaradi izvirnega greha Adama in Eve izgnan, se mora dokazovati ves čas svojega
                     bivanja na zemlji. Zdaj smo pa tam. Pravičnost gor ali dol. Sama te pravičnosti
                     nikoli ne bom popolnoma razumela, ali pač. Natanko tako je z izvirnim grehom, s
                     katerim smo bili obremenjeni otroci tistih, ki se v drugi svetovni vojni niso
                     opredelili za zmagoviti komunizem. Tvoj izvirni greh je bil sicer izbrisan, če
                     si popljuval svoje starše in se vpisal v partijo, vendar si se moral celo
                     življenje dokazovati (kdor se je bil pač zmožen odločiti za tako varianto), če
                     si hotel, da si bil vsaj za silo enakovreden s tistimi, ki niso bili
                     obremenjeni z izvirnim grehom, se pravi, z grehom, ki so ga zagrešili tvoji
                     starši.</p>
                  <p>Zmerom me je zanimalo, zakaj so nekaj mladoletnih domobrancev vendarle pustili
                     pri življenju. Pa je stvar pravzaprav zelo preprosta. Eno je dokaz o neskončni
                     pravičnosti in milosti, drugo pa je potreba komunističnega režima po
                     sovražnikih. Tako so iz mulčkov, ki so komaj začeli živeti, komaj začeli
                     spoznavati svet okoli sebe, vzgojili sovražnike, ko so bili lepo pri roki za
                     hude čase, ki jih lahko samo lepo uporabiš. Pa še sovražna emigracija. Pa še
                     otroci pobitih domobrancev. Vsenaokrog polno sovražnikov. Revolucije in borbe
                     za »tekovine« revolucije na ta način ni nikoli konec.</p>
                  <p>Potem se komunistični sistem nenadoma sesuje sam od sebe. Pride demokracija. Za
                     najbolj demokratičnim sistemom pride demokracija. Za blazno uspešnim
                     gospodarstvom pride zgodba o uspehu. Najbolj svobodnim in demokratičnim
                     volitvam sledijo prve svobodne in demokratične volitve. Da se ti utrga od same
                     svobode in demokracije.</p>
                  <p>Edino, ki v vsej tej zmedi kaj velja, je to, da imamo samostojno Slovenijo.
                     Državo Slovenijo. Človek bi si moral te besede glasno večkrat na dan izreči,
                     tako sladke besede so to. Čeprav je tudi v njih kaplja (samo kaplja?) pelina.
                     Zazebe me, ko poslušam na televiziji o približevanju Belorusije Ruski
                     federaciji. Tesnejše sodelovanje na gospodarskem področju. Tesnejše sodelovanje
                     na nekem drugem področju. Možnost priključitve k Ruski federaciji. Stisne me
                     pri srcu, ker so lipov list kot simbol turistične podobe Slovenije zamenjali z
                     rožicami, ki jih zlahka zamenjaš s simbolom, ki ga ima v ta namen Srbija
                     oziroma Najnovejša Jugoslavija. Simbol turistične podobe. Zastava. Grb. Jezik.
                     Kot da bi se želeli utopiti v množici raznoraznih držav, kot da bi za vsako
                     ceno hoteli skriti svojo identiteto, kot da je »biti Slovenec« sramotno ali pa
                     šovinistično. Kot bi se bali pokazati lastno identiteto, pokazati na stvari, po
                     katerih nas bodo ločili od drugih postkomunističnih držav.</p>
                  <p>Malo sem zašla. Ampak kar je res, je pač res. Pravzaprav sem govorila o
                     izvirnem grehu. Hotela sem povedati, kaj se je zgodilo z njim sedaj, ko smo
                     zajadrali v demokracijo.</p>
                  <p>Ker nismo pometli in počistili za nazaj, je izvirni greh ostal. In ostali so
                     sovražniki. Naj spet malo razmišljam. Blazno zamerimo Italiji, ker ni obsodila
                     fašizma in njenih tvorcev. Kaj pa obsodba komunizma? Ne, to pa ne. Da bi
                     obsodili tvorce režima, ki nas je oddaljil od evropske kulture (mislim kulturo
                     v najširšem pomenu besede), ki je zaustavil naš gospodarski razvoj, itd. itd.,
                     da moramo sedaj po kolenih od Poncija do Pilata, da bi nas spet sprejeli v
                     druščino, v kateri smo bili vso svojo zgodovino. Torej komunizem ni samo
                     posameznikov obložil z izvirnim grehom, ampak tudi ves narod in tudi našo ubogo
                     malo, komaj porojeno državo. In spet smo tam. Kaj naj stori ta naša uboga mala,
                     komaj porojena država, da bo zbrisala s sebe ta greh? V čem je pravzaprav ta
                     njen greh? Lahko samo ugibam. Vsekakor v tem, da je kot del Jugoslavije odšla
                     na komunistično stranpot. Morda tudi v tem, da se je ves čas obnašala nekako
                     svojeglavo in končno povzročila (?) razpad Jugoslavije in s tem konec miru v
                     tem delu Evrope. Morda v tem, da imamo še vedno komunistični režim, seveda v
                     novi, zviti, podtalni varianti, ki se ga vidi z aviona, samo z domačega
                     dvorišča ne. Morda pa se boje, da bi bilo treba v primeru, da se v tej naši
                     državi vzpostavi prava svoboda, demokracija, socialna in pravna država na
                     evropski ravni, počistiti marsikaj za nazaj, ne samo znotraj države, ampak tudi
                     različna mešetarjenja, ki so potekala med Jugoslavijo in različnimi evropskimi
                     državami po drugi svetovni vojni. Mešetarjenje z Angleži za vrnitev pobeglih
                     domobrancev. Mešetarjenja z državami, ki so izgubile vojno in so morale plačati
                     vojno odškodnino, da niso plačale odškodnine resničnim oškodovancem, ampak
                     Jugoslaviji, kar je pomenilo za te države zmanjšanje dolžnega zneska, za
                     jugoslovanski režim pa, da denar ni prišel v privatne roke, ampak v državno
                     blagajno, se pravi v roke komunističnih mogotcev za njihove osebne potrebe, za
                     izgradnjo njihove slave in za izgradnjo komunistične blaginje nasploh.</p>
                  <p>In človek se vpraša, kaj čaka Evropska skupnost, kaj moramo pravzaprav
                     narediti, da se nam ta (kateri torej?) izvirni greh izbriše. Morda obnovitev
                     Jugoslavije v taki ali drugačni varianti. Morda ponižnost take vrste, da
                     sklonimo glavo in pustimo, da z nami dela vsakdo, kar pač hoče. Kaj hudiča
                     rinemo z glavo skozi zid, se pravi, v Evropo. Mi smo bili vedno tam in tega nam
                     nihče ne more vzeti. Ponosno dvignimo glavo in jih ne poslušajmo. Vložimo vse
                     sile v obnovo porušene domovine (kako lepo in znano to zveni, mar ne?), seveda
                     ne porušene v smislu porušenih hiš, cest in mostov, ampak porušene civilne
                     družbe. Porušenega gospodarstva, kulture, prava, itd. Potem bo prišla Evropa
                     sama od sebe. Brez plazenja po kolenih.</p>
                  <p>Pred kratkim se je na internetu v konferenci »soc.culture.slovenia« sklop
                     vprašanj, ki si jih zastavlja Slovenec, ki živi v Švici:</p>
                  <p>Kdo mi lahko razloži, za kaj gre pri problemih članstva Slovenije v Evropski
                     skupnosti?</p>
                  <p>Kakšno vlogo ima Italija v tej zgodbi?</p>
                  <p>Kaj mislijo slovenski državljani o članstvu Slovenije v Evropski skupnosti?</p>
                  <p>Razmišljala sem, ali naj pošljem vse skupaj na zunanje ministrstvo, pa mi je
                     bilo takoj jasno, da tega ne bi poslala tja zato, da bi izvalili kakšno pametno
                     razlago, ampak zato, da bi jim pokazala, kako nas (pravzaprav njihove poteze)
                     razumejo tisti, ki jim Slovenija nekaj pomeni, ki ji hočejo dobro. Ampak oni bi
                     lahko celo odgovorili. Natresli peska v oči. Natresli klamfarij, da jih ne bi
                     prebavil do konca življenja svojega. Kajti vedeti je treba, čemu služijo te
                     konference na internetu. Ne za uradne odgovore. Teh so polni uradni mediji. In
                     vsi mediji so uradni. Konference na internetu so namenjene preverjanju uradnih
                     dejstev, uradnih resnic. (<emph>Tako preverjanje je bilo takrat, ko so naši
                        časopisi pompozno objavili, da so slovenskemu predsedniku na neki ameriški
                        univerzi – ime sem pozabila – podelili naslov »častni doktor«. Vsi Slovenci,
                        posebej še študentje, ki živijo v Ameriki, so pošiljali elektronske pošte na
                        vse strani, v vse konference na internetu, da bi kaj zvedeli o tej univerzi.
                        Da bi zvedeli za koga, ki študira na tej univerzi. Pa so zvedeli, da te
                        univerze pravzaprav sploh ni, da je to le neka »univerza na
                     papirju«.</emph>) Morda mu bom sama odgovorila. Rekla mu bom, da je šlo v
                     Sloveniji za žametno tranzicijo, da se je obdržala kontinuiteta na vseh
                     področjih, da ne bi bilo prevelikih pretresov. Obdržala se je tudi kontinuiteta
                     izvirnega greha, tako na individualni ravni kot tudi na ravni naroda. In kot
                     taki nimamo kaj iskati v Evropski skupnosti, saj moramo marsikaj tega
                     postoriti, da bomo vsaj za silo podobni narodom in državam, ki to skupnost
                     sestavljajo. Predvsem moramo postati samozavestni. Ustvariti lastno identiteto.
                     Se ne sramovati samih sebe.</p>
                  <p>Po svoje pa imajo s tem izvirnim grehom prav. Kar poglejte mene. Ali se obnašam
                     kaj drugače kot moj oče? Tudi sama nisem mogla sprejeti komunističnih vrednot
                     in balkanizacije Slovenije. Zmerom se mi je zdelo, da je potujčevanje Slovenije
                     v tej jugozdružbi veliko bolj nevarno, kot tisto v času vojne. Vsake vojne je
                     enkrat konec. Potem imaš mir. In delaš po svoje. Odpraviš tako in drugačno
                     škodo, ki je bila narejena med vojno. Počistiš take in drugačne ruševine in z
                     ljubeznijo in zanosom zgradiš vse na novo, lepše kot prej. Vesel in srečen,
                     radosten in vznesen, da je napadalec odšel, da si spet sam na svojem, da se
                     lahko obnašaš po svoje, nadaljuješ tradicijo svojih prednikov. In tako kot so
                     oni skušali pomnožiti dediščino svojih očetov, jo skušaš tudi ti.</p>
                  <p>Ampak to je le en pogled na zgodbo o izvirnem grehu. Namreč, če mi (nam) ne bi
                     obesili tega izvirnega greha, če bi bili popolnoma enakovredni z otroci
                     partizanov oziroma komunistov, če bi bile stvari, ki so jih počeli komunisti
                     med vojno in po vojni, razjasnjene, če bi obsodili vojne zločince na vseh
                     straneh, dopustili demokratične volitve po vojni, potem, ja, potem bi bilo pa
                     vse skupaj čisto drugače. Najbrž komunizma sploh ne bi bilo. In sedaj bi bili
                     ena od držav Evropske skupnosti. Imeli bi utečeno demokracijo in pravno državo
                     in civilno družbo. Bo1j ko si razbijam glavo, bolj se mi zdi, da je prav ta
                     izvirni greh osnova vsega. Temelj komunističnega totalitarizma. Njegova hrana.
                     Gorivo za njegov ogenj.</p>
                  <p>Torej se bo treba tega izvirnega greha nekako otresti. Počistiti za nazaj.
                     Začeti znova. Vsi drugačni, vsi enakopravni.</p>
               </div>
            </div>
            <div type="div2">
               <head>Nekaj misli v zvezi z volitvami</head>
               <docAuthor>Marija Senčar</docAuthor>
               <div type="div3">
                  <p>Prvič v življenju sem sodelovala v volilnem odboru ob prvih večstrankarskih
                     volitvah leta 1990. Za to delo me je naprosila tajnica našega občinskega odbora
                     Slovenske demokratične zveze. Za tem sem delala še pri volitvah decembra 1992
                     in na občinskih volitvah predlanskega decembra.</p>
                  <p>Ob prvih volitvah se mi je zdelo najbolj čudno to, da nisem od celotnega
                     volilnega odbora nikogar niti na videz poznala, čeprav je bilo to volišče le
                     sto metrov proč od mojega domovanja, kjer bivam že trideset let. Pač pa so se
                     med seboj vsi ostali člani odbora, po mojem zapažanju, zelo dobro poznali. Med
                     njimi sem bila popoln tujek in to mi je dala predsednica jasno vedeti.
                     Opozorila me je, da ne bo prenašala nobenega strankarskega navijaštva. Ta
                     opomba je bila povsem odveč, saj sem dobro poznala volilna pravila in sem delo
                     v volilnem odboru vzela nadvse resno.</p>
                  <p>Občutek tujosti se je ponovil tudi leta 1992, le da sem takrat delala na
                     volišču, oddaljenem od mojega doma dober kilometer. Tudi takratni člani
                     volilnega odbora so se med seboj dobro poznali in omenjeno je bilo, da so že
                     sodelovali na volitvah in referendumih pred letom 1990.</p>
                  <p>Pomenljiva pa je bila v mojih očeh sestava mojega tretjega volilnega odbora
                     decembra 1995. Zopet stara zgodba: volišče v neposredni bližini doma, vsi se
                     med seboj poznajo, le jaz sem tujek. Razlika v primerjavi s prejšnjimi odbori
                     je bila v tem, da so bile vse članice zelo priletne, jaz sem bila s svojimi 55
                     leti pravi Benjaminček.</p>
                  <p>Že dan pred volitvami, ob pripravljanju volišča, so bile izredno zgovorne.
                     Izvedela sem, da so že od nekdaj sodelovale na volitvah, in to »na tistih ta
                     pravih NAŠIH, ne pa takih kot so sedaj. Pa kako lepo so okraševale volišča. Iz
                     raznobarvnega krep papirja so izdelale okraske, pa zastavice, pa s pionirčki so
                     pripravile nastope ... pa za vse to jim niso nič plačali, oh, kako smo bili
                     takrat idealni ... Beseda NAŠI se je v teku dolgega volilnega dne še velikokrat
                     ponovila, tako da sem si že kar dobro predstavljam, kdo naj bi bili ti NAŠI.
                     Poslušanje vsega tega je bilo zame kot nočna mora, kot da sem zopet v tistih
                     starih časih, ko je vse kazalo, da bo tako do konca sveta.</p>
                  <p>No, in sedaj, ko imam tudi jaz z volitvami nekaj izkušenj, bi prav rada članom
                     in simpatizerjem strank »slovenske pomladi« položila na srce nekaj misli:</p>
                  <p>1. Takoj, ko je možno, se prijavite za delo v volilnem odboru. Naj v odbore
                     pridejo novi ljudje, tudi mladi obrazi. Zavedajte se, da se zdi demokratično
                     čutečemu volilcu zelo čudno, če vidi na čelu volilnega odbora dolgoletno
                     tajnico krajevne skupnosti, med člani pa tovarišice iz bližnje okolice, ki se
                     jih je dolga leta iz različnih razlogov kar malce bal.</p>
                  <p>2. Imam občutek, da mnogo članov novih političnih strank politično deluje le
                     zato, da bi postali vsaj občinski svetniki, če ne kar državni poslanci. To je
                     zgrešeno, pa tudi nepošteno. Jaz si predstavljam demokracijo kot uro, ki
                     potrebuje za pravilno delovanje vzmeti in kolesca različnih velikosti.
                     Spominjam se, kako sem po volitvah pozno zvečer z na hitro prepisanimi
                     rezultati za moje volišče prihajala na sedež občinskega Demosa. Tam se je ob
                     kozarčku dobre kapljice kar trlo strankarskih članov. Koliko bolje bi bilo, če
                     bi vsaj del te množice sedel v volilnih odborih!</p>
                  <p>3. Če vam ne uspe priti v volilni odbor, je še vedno možnost, da se pojavite na
                     volitvah kot zaupnik stranke. Te sem na voliščih videla vsakič, a kaj lahko na
                     volišču naredi tak zaupnik, ki se pojavi, se legitimira pri predsedniku odbora,
                     malo pogleda okoli in po petih minutah izgine. Takrat, ko je tam, je seveda vse
                     krasno. Predlagam, da zaupniki izkoristijo možnost, ki jo daje zakonodaja, in
                     ostanejo na volišču, za katerega imajo pooblastilo, ves čas. Tako zjutraj, pol
                     ure pred začetkom glasovanja, nato ves čas volitev ter tudi po zaprtju volišča
                     ob štetju glasov. Priporočila bi tudi spremljanje nošenja volilnih rezultatov
                     na zbirno mesto v občini.</p>
                  <p>4. Ne bi vas morila z možnostmi vplivanja na volilne rezultate na vsej dolgi
                     poti volilnega dne. Najučinkovitejše sredstvo proti temu bi bila strankarsko
                     kar najbolj pisana sestava volilnega odbora. Tako bi si člani odborov dobro
                     gledali pod prste in bi bila vsaka nepravilnost onemogočena že v zametku.
                     Dokler pa velja načelo, da naj delujejo v odborih predvsem strankarsko
                     neopredeljeni občani, nekakšna CIVILNA DRUŽBA (ki pa je žal v naših razmerah še
                     kako opredeljena), je edini način za zagotavljanje res poštenih volitev v geslu
                     BITI ZRAVEN.</p>
               </div>
            </div>
            <div type="div2">
               <head>O nekonfesionalnem pouku religije in etike</head>
               <docAuthor>Iva Srebotnjak</docAuthor>
               <div type="div3">
                  <p>Po 17. členu nove šolske zakonodaje bo morala osnovna šola ponuditi pouk tujega
                     jezika in nekonfesionalni pouk religije in etike. Ta pouk naj bi bil izbirni
                     predmet za učence 7. in 8. razreda. Kot opozarja dr. Angelca Žerovnik v
                        <emph>Družini</emph> (12. januarja 1996, <emph>Sprenevedanja</emph>), bodo
                     imeli pravico poučevati ta predmet, ker sodi med družboslovne znanosti,
                     psihologi, pedagogi, diplomanti socialnega dela, diplomanti politološke smeri,
                     diplomanti družbenomoralne vzgoje in zgodovinarji. V času, ko se za poučevanje
                     šolskih predmetov bolj kot kdajkoli zahteva ustrezna strokovnost, bo smel torej
                     poučevati religijo skoraj kdorkoli. Gre za predmet, s katerim more opraviti
                     vsakdo! Nekaj pa imajo gotovo ti učitelji skupnega: vsi so izšli iz
                     socialistične osnovne in srednje šole, ki je tako skrbno zapahnila svoja vrata
                     pred vero, da nisi mogel v njej dostojno razlagati ne slovenske književnosti ne
                     likovne in glasbene umetnosti in ne zgodovine. Saj so učenci osnovne šole,
                     mnogokrat pa tudi dijaki srednjih šol, ko si omenil Sveto pismo, pričakovali,
                     da boš povedal tudi kaj o ovojnici, v katero so to pismo spravili. In če
                     ostanemo pri slovenski književnosti, bi bil moral pred branjem Prešerna,
                     Cankarja in drugih književnikov posvetiti nekaj ur pojasnjevanju pojmov iz
                     krščanske kulture. Vendar si tega nisi smel privoščiti, saj je moralo biti tako
                     pojasnjevanje zelo previdno in skrčeno na minimum. Velikokrat je vestni učitelj
                     obupal, njegovo delo je bilo skoraj nemogoče, kot bi mlade ljudi učil plavati v
                     kadi, kjer z vsakim zamahom naletiš na oviro in omejitev, namesto na širokem,
                     odprtem morju.</p>
                  <p>Ti nekdanji učenci in danes diplomirani psihologi, pedagogi, socialni delavci,
                     politologi, zgodovinarji in učitelji družbenomoralne vzgoje sodijo v isto
                     generacijo kot radijski in televizijski napovedovalci, ki govore, da je škof »
                     uprizoril mašo«, o »apostolih« in o » kiri« kot delu maše (Kyrie eleyson) itd.
                     Gre za napake, ki so v sramoto ne le vernemu, ampak tudi nevernemu izobražencu,
                     saj odkrivajo temeljno nepoznavanje krščanske kulture, iz katere smo posredno
                     ali neposredno izšli vsi Slovenci, tudi tisti, ki te kulture ne priznavajo.</p>
                  <p>Sama sem preživljala otroštvo na ozemlju, ki je do leta 1943 pripadalo
                     fašistični Italiji. Naša skrbna mama nas je pred vstopom v italijansko šolo
                     učila moliti in brati po slovensko, da bi nas vsaj malo zavarovala pred
                     potujčenjem. Tudi Gregorčiča nam je brala in pela je po slovensko, vendar bi
                     mislili otroci, da je slovenščina le za domačo rabo, ko ne bi vsako nedeljo
                     donela slovesno in ponosno iz ust domačega župnika Franca Lavrenčiča, ki je
                     kljub prepovedi uporno pridigal v domačem jeziku. Pri pouku verouka v
                     podružnični cerkvi pa nismo le poslušali, ampak smo si otroci, včasih prav
                     nerodno, prizadevali, da bi v govoru namesto narečja uporabljali zborno
                     slovensko besedo, kajti samo ta se nam je zdela primerna za cerkev in za
                     pogovor z gospodom. Tako smo svoj jezik povezovali s samo mislijo na odrešenje
                     in na nebesa. Po razpadu Italije smo prebirali slovenske knjige, ki so se tedaj
                     pojavile tudi v naših knjigarnah, in jih srkali vase, kot srka žejna in
                     izsušena kraška zemlja blagodejni dež.</p>
                  <figure>
                     <graphic url="slike_z_20/z_20_28.png"/>
                     <head>Dolenjska nedelja – Od nauka<name/></head>
                  </figure>
                  <p>Mogoče je minister Gaber mislil na to vlogo Cerkve, ko je v pogovoru o novem
                     šolskem zakonu namignil: »Različni spektri znotraj Cerkve so ravnali na način,
                     ki ga ni moč pozabiti!« Res, nikoli ne bom pozabila vloge, ki jo je imela
                     Cerkev pri prebujanju narodne zavesti in ohranjevanju krščanske kulture.</p>
                  <p>In kaj naj bi bil cilj pouka o religiji in etiki?</p>
                  <p>Po besedah g. Kerševana naj bi predmet omogočil sožitje ljudem z različnimi
                     kulturnimi vrednotami. Toda kadar gre za prave kulturne vrednote, pa naj si
                     bodo še tako različne, ni potrebno skrbeti za sožitje med ljudmi, po pravici pa
                     smo zaskrbljeni, ko vidimo, da kulturne vrednote propadajo. Bojim se, da nam bo
                     načrtovani pouk o religiji prinesel prav to. Prizadevanje uvesti
                     nekonfesionalni pouk o religiji za otroke različnih veroizpovedi, zato da bi
                     jim olajšali sožitje, bi mogla primerjati namenu človeka, ki bi imel pred sabo
                     sliko velikega mojstra, pa bi rekel, da posamezne barve preveč izstopajo, da
                     jih bo zato prevlekel z enotno, recimo rdečo barvo, ki jo bo nanesel enakomerno
                     čez in čez. Uničil bi v sliki tisto, kar ji daje življenje. Religija presega
                     znanost in ne more govoriti o njej, kdor je globoko v sebi ne doživlja.
                     Resnična znanost se tega zaveda.</p>
                  <p>Namen je najbrž isti, kot je bil v socialistični šoli, le uresničiti ga bodo
                     skušali na bolj prefinjen in prikrit način, da ne bi kdo rekel, da v
                     demokratični državi preganjamo religijo.</p>
               </div>
            </div>
            <div type="div2">
               <head>Ljubljana – Brandenburg</head>
               <docAuthor>Justin Stanovnik</docAuthor>
               <div type="div3">
                  <p>Zgodi se, da se v krajih, ki so zemljepisno daleč vsaksebi, pojavijo stvari, ki
                     nam s svojo podobnostjo ne dopuščajo, da ne bi pomislili na skupen izvor. Neke
                     prvine so se morale, enako tu kot tam, ujeti v snov, na kateri se je oblikovala
                     neka ista zgodovina, sicer te podobnosti ne bi bilo. Pomembno pri tej stvari pa
                     je to, da nam ta podobnost, prav zato, ker se je izrazila na nečem konkretnem
                     in jo zato lahko opazujemo in merimo, omogoča, da se dokopljemo do bolj
                     zanesljivega vedenja o oni snovi, iz katere je zrasla. To možnost bomo s tem
                     večjim veseljem pozdravili, ker smo tisto snov morda že kdaj poskušali
                     razumeti, pa se je ali zaradi svoje brezobličnosti ali pa zaradi svoje
                     zapletenosti vedno izmaknila našemu prijemu.</p>
                  <p>Lansko jesen je vlada vzhodnonemške dežele Brandenburg sklenila, da na ozemlju,
                     ki spada pod njeno zakonodajo, verouk ne bo več reden šolski predmet. Namesto
                     tega naj bi že v šolskem letu 1996/97 začeli uvajati nov predmet, ki bo nosil
                     ime »življenjeslovje – etika – religije«. Verouk naj bi bil sicer še mogoč, a
                     le zunaj rednega urnika, kot izbirni predmet, ali pa v posebnih delovnih
                     skupnostih.</p>
                  <p>V zvezi z uvedbo tega predmeta nameravajo nekatere politične in verske
                     institucije sprožiti ustavni spor: krščanskodemokratska unija,
                     krščanskosocialna unija, pa tudi katoliška in evangeličanska cerkev. V deželah
                     nekdanje Zvezne republike Nemčije velja enoten šolski red, zagotovljen z
                     ustavno normo, po katerem je verouk reden šolski predmet v okviru rednega
                     urnika, pri čemer pa se starši lahko odločijo, da bodo namesto k verouku
                     pošiljali svoje otroke k, v tem primeru obveznemu, pouku etike. Temu ustavnemu
                     redu so se podredile tudi nekdanje vzhodnonemške dežele. Z nameravano uvedbo
                     nekonfesionalnega predmeta »življenjeslovje – etika – religije« je tako vlada v
                     Potsdamu izstopila iz vsenemškega konsenza, ki je bil dosežen glede reševanja
                     vprašanja »svetovnonazorske in verske pluralnosti sedanjega časa». Za novi
                     predmet pa velja še to, da ne bi bil samo nekonfesionalen, ampak tudi v
                     izključni pristojnosti države, čeprav sicer ustava določa, da se verouk poučuje
                     »v soglasju z osnovnimi zahtevami verskih skupnosti, ne glede na to, da ima
                     država pravico do nadzorstva«.</p>
                  <p>Kljub temu, da je vse videti zelo jasno, predlagatelji novega predmeta niso
                     povsem brez možnosti. Vse je namreč odvisno od tega, ali bo ustavno sodišče
                     sprejelo njihovo sklicevanje na tako imenovano bremensko klavzulo. Ta klavzula
                     določa – bremenska se imenuje zato, ker je prišla v ustavo na zahtevo in za
                     potrebe te dežele – da splošna ustavna norma glede verouka velja le za tiste
                     dežele, kjer 1. januarja 1949 ni obstajala nobena druga zakonodaja, ki bi že
                     urejala to področje. Take dežele naj bi bile po mnenju predlagateljev tudi
                     nekdanje vzhodnonemške dežele, torej tudi Brandenburg. Vendar postavljata to
                     brandenburško sklicevanje na »oprostilno klavzulo» v neugodno in dvomljivo luč
                     dva pomisleka: da se namreč omenjena klavzula nanaša samo na tedaj že obstoječe
                     dežele in da bo zato Brandenburg moral dokazati pravno identiteto z Bremenom;
                     poleg tega pa ta klavzula Bremena ni odvezala od poučevanja krščanskega nauka,
                     ampak mu je dovoljevala le drugačno organizacijo pouka. Tak približno je
                     položaj, ki ga bo moralo ali rešiti ali prerezati nemško ustavno sodišče.</p>
                  <p>Med tem pa je problem, razumljivo, prestopil ustavnopravne okvire in prerasel v
                     široko in pomembno politično in kulturno vprašanje.</p>
                  <p>Uveljavilo se je občutje, da se na primeru Brandenburga ne bo odločalo samo
                     vprašanje nekega predmeta v neki nemški deželi, ampak v nekem smislu – prav kot
                     zgled ali kot prvi prodor – vprašanje, ki bistveno zadeva celotno Evropo: »Če
                     verouk ne bo ostal reden predmet v šoli, bo cerkvi in bogoslovni vedi odvzeta
                     možnost uresničevati njuno vzgojnopolitično in družbeno vlogo.«</p>
                  <p>Kako važna vprašanja se ob tem odpirajo, je mogoče posneti iz uvodnika, ki ga
                     je za <emph>Frankfurter Allgemeine Zeitung</emph> (3. 2. 1996) pod naslovom Ne
                     misijon, ampak vzgoja in izobrazba napisala Heike Schmoll. To besedilo nas
                     učinkovito opozarja na ključne politične premise našega skupinskega obstajanja.
                     Predvsem pa se ob njem živo zavemo, kako vprašljive te premise postajajo – pa
                     tudi, kako nedomišljene. Ko gremo od odstavka do odstavka, od točke do točke
                     tega uvodnika, se vedno bolj zavedamo, da smo sredi pravih vprašanj. Čutimo,
                     kako so neki ideološki buldožerji razrili pokrajino kulture in kako bi bila ta
                     videti, ko bi jo oblikovala uravnotežena pamet.</p>
                  <p>Najprej je tu vprašanje svobode vere in svetovnega nazora. Glede tega pravi
                     avtorica: »Vera in svetovni nazor v državnih ustanovah nista tujca, tudi v
                     šolah ne. Kajti prva pravica verske in svetovnonazorske svobode je ta, da se
                     lahko uveljavlja v javnosti in javnih ustanovah. Cerkvam se s tem, ko se jim
                     dovoljuje poučevati verouk kot redni šolski predmet, ne daje nobena posebna,
                     času neprimerna pravica, pač pa so na ta način zavarovane njihove verske želje
                     in potrebe. Zato je tudi udeležba pri verouku prostovoljna, zato tudi noben
                     učitelj ne more biti prisiljen, da poučuje verouk.« Tu se na preprost način
                     seznanimo s tem, kaj v urejeni družbi pomeni javnost in dostop do javnosti. Če
                     ima neka stvar ustavno legitimiteto, potem je država nima pravice izganjati iz
                     svojih ustanov.</p>
                  <p>Druga stvar zadeva pravico do obveščenosti in poučenosti iz avtentičnih virov.
                     Cerkev ima zato pravico, da ohranja krščanski nauk kot nekaj živega in nekaj,
                     kar je mogoče teoretsko formulirati. Cerkev ima vzgojnopolitično odgovornost:
                     »To je posebno važno za učence, ki niso versko vzgojeni. Verouk namreč ni
                     misijon, verouk jih bo samo seznanil z osnovnim krščanskim vedenjem. Šele tako
                     bodo namreč mogli razumeti evropsko zgodovino, evropsko umetnost, literaturo in
                     glasbo.«</p>
                  <p>Nadalje je v času dejansko obstoječega, pa tudi hotenega in propagiranega
                     pluralizma zelo važno vprašanje dialoga, predvsem vprašanje, na čem temelji.
                     Glede tega ima avtorica naslednji uvid: »Če veroučitelj stoji na določenem
                     verskem stališču, ima učenec možnost, da se z njim poistoveti ali pa da ga
                     odkloni. Prav to pa pri na videz pluralizmu naklonjenemu religijskemu predmetu
                     »življenjeslovje – etika – religije« ni mogoče. Za razgovor z drugimi
                     religijami je namreč sposoben samo tisti, ki ima svojo lastno religiozno
                     identiteto.«</p>
                  <p>Posebno zanimive se nam zdijo avtoričine misli glede ločitve cerkve in države.
                     Da je s tem prevažnim vprašanjem vse moderne politike in kulture mogoče uspešno
                     manipulirati, smo imeli priložnost videti tudi pri nas. Če se to načelo razume
                     zelo preprosto – se pravi, zelo nedomišljeno – je mogoče iz njega izvajati
                     zaključke, ki bi, če bi se aktualizirali, lahko prizadeli obstoj civilizirane
                     skupnosti. V sredini avtoričinega premisleka je tako imenovani Bockenfordov
                     paradoks, ki govori o dejstvu, da liberalna država živi od nečesa, kar je zunaj
                     nje. »Uvedba predmeta »življenjeslovje - etika - religije« je poizkus vzhodnih
                     politikov in tistih politikov na zahodu, ki bi radi pomagali pri tem, da se
                     uresniči dosledna ločitev cerkve in države in da se tako cerkvam odvzame
                     vzgojnopolitična odgovornost v šoli in na univerzi. Da cerkev in država
                     sodelujeta na določenih področjih – čeprav teoretično ločeni – je utemeljeno v
                     tem, da liberalna, svobodnjaška država živi iz osnov, ki jih sama ne more
                     ustvariti in garantirati. Država ima torej legitimen interes, da se te osnove
                     ohranjajo žive. Tako verska svoboda posameznika kot tudi verska nevtralnost
                     države se bosta lahko ohranili samo tedaj, če verouka ne bo izvajala država
                     sama, ampak v soodgovornosti s cerkvami.«</p>
                  <figure>
                     <graphic url="slike_z_20/z_20_29.png"/>
                     <head>Kapelica na poti od Studenca do Rake<name/></head>
                  </figure>
                  <p>Poseben pomen pa dobi – spričo izkušenj, ki jih imamo tudi mi – zaključek tega
                     uvodnika. Promotorji predmeta »življenjeslovje – etika – religije« kakor tudi
                     promotorji predmeta »verstva in etika« hočejo, kot pravijo, zaščititi mladega
                     človeka pred nelegitimnimi vzgojnimi vplivi. V resnici pa hočejo pod krinko
                     aseptične breznazorskosti poskrbeti za državljane, ki jih bo potreboval
                     prihodnji »čudoviti novi svet«. Avtorica zaključuje takole: »Od države
                     zaukazani predmet »življenjeslovje - etika - religije« ni združljiv niti z
                     versko svobodo posameznika niti z versko nevtralnostjo države, pač pa bo
                     uveljavljal določen svetovnonazorski vzorec. Ali ne kažejo na to izdajalske
                     besede nekega poslanca: Kaj so vrednote, določamo mi.</p>
                  <p>Ko človek posluša ali prebira zgodbo, ki smo jo tu skicirali, si ne more kaj,
                     da ne bi pomislil na naša »verstva in etiko«, na predmet, ki je bil nedavno
                     sprejet v novo slovensko šolsko zakonodajo. Temu, kar so sklenili v Potsdamu in
                     Ljubljani, ni mogoče odrekati podobnosti. Oba izuma sta ideološka nadomestka
                     nečesa resničnega, naravnega in izvornega: verouka ali pa tega, kar smo na
                     nekem drugem mestu te Zaveze predlagali mi: »krščanstvo, njegov nauk in njegova
                     kultura«. Komaj je treba seveda pri tem dodajati, da bi bila lahko oba predmeta
                     v sodobni pluralni kulturi samo prostovoljna ali izbirna.</p>
                  <p>Podobna pa je tudi družbena snov, iz katere sta oba tolikanj podobna modela
                     zrasla. Ta snov je tako tukaj kakor tudi tam nova duhovna in politična podstat,
                     ki ji v pomanjkanju pravega razumetja in zato tudi pravega imena, začasno in
                     res zasilno pravimo postkomunistična levica. Uvodoma smo izrazili upanje, da
                     nam bosta ti dve tolikanj slični zamisli – prav zato, ker sta konkretni – dali
                     nekakšno smer k boljšemu razumevanju te specifične novotvorbe
                     postkomunističnega sveta. Če velja naša analiza, da sta oba modela nadomestka
                     nečesa naravnega in resničnega, potem smo z njima tudi že na ravni ideologije.
                     To pa pomeni: v svetu, ki ni narejen za človeka, v svetu, ki ni njegovo pravo
                     domovanje, v svetu, ki človeku ne dovoljuje, da bi obstajal v soglasju s seboj
                     – v umetnem in odtujenem svetu.</p>
                  <p>V sredici postkomunistične levice je pohujšanje. Za pohujšanje je poskrbel
                     bankrot vere njihovih očetov. Od sinov je tedaj odpadla zadnja senca iluzije.
                     To jih dela močnejše, a hkrati tudi šibkejše. Vprašanje je samo, kaj je
                     nevarnejše.</p>
               </div>
            </div>
         </div>
         <div type="div1">
            <head>Pogovori na Zavezi</head>
            <div type="div2">
               <head>Nikolaj Tolstoy pred evropskim sodiščem za človekove pravice - pogovor z dr.
                  Petrom Jambrekom</head>
               <docAuthor>Janko Maček</docAuthor>
               <div type="div3">
                  <p>Lani /1995/ je ESČP obravnavalo pritožbo Nikolaja Tolstoja v zvezi s sodbo v
                     tožbi, ki jo je vložil Toby Low, Lord Aldington, proti Tolstoju zaradi
                     razžaljenja časti. Proces je potekal v Londonu jeseni 1989 in je našim ljudem
                     dokaj znan, deloma iz tedanjega časopisja, deloma pa tudi iz intervjuja z
                     grofom Tolstojem, ki je bil objavljen v 18. številki Zaveze. Slovenskim ljudem
                     je bolj ali manj znano, zakaj je do procesa prišlo, okvirno vsaj tudi vedo,
                     zakaj je Nikolaj Tolstoj povezan s Slovenci. Kot član ESČP ste ves čas
                     sodelovali v pripravi tega primera, zato ne bi radi izgubili izredne
                     priložnosti, da o tem, kako je potekal, izvemo kaj natančnejšega, tako rekoč iz
                     prve roke. A še prej bi vas prosili, da nam poveste nekaj stavkov o tem
                     sodišču: kaj ga je poklicalo v življenje, kako je sestavljeno, kako deluje in
                     kdo se predvsem zateka k njemu po pomoč?</p>
                  <p>V nekaj stavkih bi težko odgovoril na Vaša vprašanja o strasbourškem mehanizmu.
                     Upam, da ne bom preveč zlorabil vašega zanimanja, če bo moj odgovor nekoliko
                     daljši. Oprl pa ga bom predvsem na zapiske s predavanja, ki ga je imel spomladi
                     lani v Ljubljani predsednik Evropskega sodišča za človekove pravice gospod Rolf
                     Ryssdal, in pa seveda na temeljne pravne dokumente, ki urejajo pristojnosti in
                     delovanje evropskega sodišča. Tudi primer oziroma zadeva Tolstoj proti Veliki
                     Britaniji je potekala natančno po postopku, ki ga bom opisal.</p>
                  <p>4. novembra 1950, osemnajst mesecev po podpisu Statuta Sveta Evrope, je bila v
                     Rimu podpisana Konvencija o varstvu človekovih pravic in temeljnih svoboščin.
                     Očitno je obstajalo politično soglasje o potrebi, da se v okviru Evrope
                     zaščitijo človekove pravice. Konvencija se v preambuli izrecno sklicuje na
                     Splošno deklaracijo Združenih narodov, ko pravi, da so se države članice
                     Evropskega sveta dogovorile, da »naredijo prve korake za uveljavljanje
                     določenih pravic, zapisanih v Splošni deklaraciji«.</p>
                  <figure>
                     <graphic url="slike_z_20/z_20_30.png"/>
                     <head>Kočevski rog 1995 – Nikolai Tolstoy na robu množice<name/></head>
                  </figure>
                  <p>Konvencija je pogodba, ki je vnesla pomembne novosti v mednarodno pravo.
                     Tradicionalno je veljalo, da je vse, kar država stori svojim državljanom in
                     osebam brez državljanstva, v njeni izključni pristojnosti in zunaj dosega
                     mednarodne skupnosti. V nasprotju s tem pa 1. člen Konvencije določa, da morajo
                     države pogodbenice zagotoviti vsem, ki sodijo v njihovo pristojnost – lastnim
                     državljanom, državljanom drugih držav in osebam brez državljanstva – pravice in
                     svoboščine, ki jih opredeljuje Konvencija. Druga novost je bil posebni
                     kontrolni mehanizem, ki ga je vzpostavila Konvencija, da od držav pogodbenic
                     doseže izvajanje njihovih obvez. Konvencija daje možnost ne samo državam, ampak
                     tudi posameznikom, da sprožijo sodni postopek proti državi pogodbenici, ki je
                     odgovorna za domnevno kršitev Konvencije. Torej je pravno zavezujoč instrument,
                     s katerim suverene države pristanejo na to, da imajo posamezniki pravice po
                     mednarodnem pravu. V tem je Konvencija naredila v mednarodnem pravu korak
                     naprej; ta korak je bil zgodovinski in brez primere. Ne more biti dvoma, da je
                     pravica do pritožbe posameznika ključnega pomena in je jedro sistema zaščite,
                     ki ga oblikuje Konvencija.</p>
                  <p>Trem institucijam je zaupano zagotavljanje, izpolnjevanje obvez iz Konvencije,
                     in sicer: Evropski komisiji za človekove pravice, Evropskemu sodišču za
                     človekove pravice, ki ju ustanavlja sama Konvencija, ter Odboru ministrov Sveta
                     Evrope.</p>
                  <p>Konvencija je začela veljati 3. septembra 1953. Komisija je bila ustanovljena
                     leta 1954, sodišče pa na začetku leta 1959. Vse zahteve za obravnavo po
                     Konvenciji najprej preuči komisija. Njena naloga pa je trojna: Najprej mora
                     ugotoviti, ali zahteva za obravnavo izpolnjuje predpisane pogoje za
                     sprejemljivost. Potem je na razpolago strankam za zagotovitev prijateljske
                     poravnave in končno, če ni poravnave, pripravi poročilo o dejstvih in svoje
                     mnenje o tem, ali ugotovljena dejstva predstavljajo kršitev Konvencije. Mnenje
                     komisije za stranki ni obvezujoče, namen je biti v pomoč telesu, ki mora
                     sprejeti končno odločitev, to je sodišču ali Odboru ministrov.</p>
                  <p>Sodišče je neodvisna sodna institucija v običajnem pomenu besede, ima po enega
                     sodnika iz vsake države članice Sveta Evrope ter javen postopek. Odbor
                     ministrov, ki je izvršni organ Sveta Evrope, odloča o tem, katere zadeve se ne
                     predložijo sodišču, čeprav bi težko trdili, da je tak postopek soden (32.
                     člen).</p>
                  <p>Zadevo lahko predloži sodišču komisija ali država, ki se je zadeva tiče. Vendar
                     pa po Protokolu št. 9, ki je postal veljaven 1. oktobra 1994, ima posameznik
                     pravico do dostopa do sodišča v primerih, ki jih odobri komisija ter se
                     nanašajo na države, ki so ratificirale Protokol št. 9.</p>
                  <p>Sodbe sodišča so dokončne in obvezujoče, vendar so le deklarativne narave. Če
                     sodišče ugotovi, da je bila Konvencija kršena, ne more razveljaviti odločitve
                     nacionalnih oblasti ali zahtevati posledične ukrepe. Vendar pa lahko sodišče
                     zagotovi »pravično zadoščenje« v obliki finančne odškodnine. Sodbe se pošljejo
                     Odboru ministrov, ki nadzoruje njihovo izvršitev.</p>
                  <p>Nekaj časa je poteklo, preden je sodišče lahko v celoti začelo opravljati
                     vlogo, ki mu jo je namenila Konvencija. Več držav je le počasi priznalo pravico
                     posameznika, da vloži zahtevo za obravnavo na komisijo (25. člen) in/ali
                     obvezno pristojnost sodišča (46. člen). Poleg tega pa so tako komisija kot
                     prizadete države nekako nerade predložile sprejete zadeve sodišču.</p>
                  <p>Danes je stanje popolnoma drugačno. Najprej, vse pogodbenice, ki so se komaj
                     pred kratkim pridružile Svetu Evrope, so sprejele pravico do pritožbe
                     posameznika in obvezno pristojnost sodišča. Poleg tega v sprejetih zadevah, ki
                     obravnavajo pomembna pravna vprašanja, ne samo Komisija, ampak tudi vedno več
                     vlad meni, da je ustrezno ali celo potrebno, da končno sodbo sprejme sodišče.
                     Povečanje dejavnosti sodišča zelo očitno kaže dejstvo, da je bila v prvih
                     petnajstih letih povprečno predložena sodišču le ena zadeva na leto, na začetku
                     devetdesetih let pa je bilo predloženo že približno 60 zadev letno. Sodišče je
                     potrebovalo 26 let – od 1959 do 1985 – za razglasitev sto sodb, pa je do konca
                     1994 sodišče razglasilo kar 500 sodb.</p>
                  <p>Morda je treba najprej omeniti, da ima sodišče toliko sodnikov, kolikor je
                     članic Sveta Evrope. Vsaka država članica mora imenovati tri kvalificirane
                     kandidate, člane sodišča pa izvoli Posvetovalna skupščina Sveta Evrope za dobo
                     devetih let. Trenutno je približno polovica članov sodišča sodnikov nacionalnih
                     sodišč; drugi so večinoma profesorji prava, nekaj pa je advokatov z lastno
                     prakso.</p>
                  <p>V skladu s Konvencijo v vsaki zadevi, ki je predložena sodišču, odloča senat,
                     ki ga sestavlja devet sodnikov. Po uradni dolžnosti sodelujeta dva člana: en
                     sodnik iz prizadete države-stranke in predsednik ali podpredsednik. Drugi
                     sodniki so izbrani z žrebanjem, običajno v roku enega meseca od trenutka, ko je
                     zadeva predana sodišču.</p>
                  <p>Konvencija določa, da »pristojnost sodišča obsega vse spore v zvezi z razlago
                     in uporabo te Konvencijo ... « Sodišče je pristojno le za obravnavanje pritožb,
                     ki jih komisija razglasi za sprejemljive. Vendar pa je v takih sporih tudi
                     pristojno, da preskusi sprejemljivost, in torej lahko preskusi, ali lahko
                     tožitelj zatrjuje, da je žrtev kršitve, ali so bila uporabljena vsa domača
                     pravna sredstva.</p>
                  <p>Uradna jezika sta angleščina in francoščina, lahko pa se dovoli uporaba drugih
                     jezikov.</p>
                  <p>Formalno predlagatelj zahtevka za obravnavo ni stranka v sporu, ki ga sodišču
                     predloži država in/ali komisija. Vendar pa je dejansko stranka, saj sodeluje v
                     postopku. Po Protokolu št. 9, ki je začel veljati 1. oktobra 1994, lahko
                     predlagatelj zdaj sam predloži zadevo sodišču.</p>
                  <p>Poročilo komisije je osnova, na kateri potem sodišče obravnava spor. Poročilo
                     vsebuje navedbo dejstev, relevantno domače pravo in prakso, in pa mnenje
                     komisije. Če predsednik ne odloči drugače, mora biti poročilo dostopno javnosti
                     takoj, ko je spor predložen sodišču.</p>
                  <p>Prva stopnja postopka pred sodiščem so običajno pisne vloge (»memorials«)
                     prizadete države, predlagatelja zahteve za obravnavo in po možnosti komisije,
                     vključno z dejstvi, domačim pravom in prakso ter pripombami mnenje komisije.
                     Druge prizadete države ali osebe (kot so na primer nevladne organizacije,
                     Amnesty International, sindikati) so lahko povabljene ali jim je dovoljeno, da
                     predložijo pisne komentarje.</p>
                  <p>V skoraj vseh primerih pride do obravnave; datum določi predsednik senata.
                     Neposredno pred obravnavo se opravi pripravljalni sestanek, med drugim, da se
                     dopolni ali popravi seznam vprašanj ter zaprosi za dokumente, ki bi lahko bili
                     potrebni.</p>
                  <p>V praksi se predsednik po pripravljalnem sestanku in pred obravnavo vedno
                     sestane z delegati komisije, agentom in zagovornikom tožene države ter
                     zagovornikom vlagatelja zahteve za obravnavo, da zagotovi, da bo obravnava
                     potekala pravilno in učinkovito. Obravnava je javna, razen če sodišče – v
                     izjemnih okoliščinah – odloči drugače.</p>
                  <p>Vlagatelj zahteve za obravnavo ima pravico zastopati samega sebe. V praksi pa
                     ga v skoraj vseh primerih zastopa zagovornik. Med zasedanjem je dovoljeno
                     postavljati vprašanja. Postopek pred sodiščem je kombiniran pisni in ustni
                     postopek. V ustnih zagovorih se mora agent/zagovornik veliko bolj omejevati,
                     kot pa je to navada, na primer, na norveških, danskih, britanskih ali irskih
                     sodiščih. Pripravi se tudi stenogram vsakega zasedanja.</p>
                  <p>Po pravilniku se sodišče posvetuje za zaprtimi vrati, ko vsak sodnik izrazi
                     svoje mnenje in ga utemelji. Senat ima prvo posvetovanje kmalu po obravnavi.
                     Ponavadi ga ima dva ali tri dni po obravnavi, ko je sodnikom že na voljo
                     stenogram.</p>
                  <p>Pred začetkom posvetovanja predsednik s pomočjo sodne pisarne pripravi seznam
                     točk, ki jih je treba preučiti, da se doseže odločitev o sporu. Vsak član
                     senata mora izraziti svoje začasno (»preliminarno«) mnenje.</p>
                  <p>Med posvetovanjem so navzoči pravni sodelavci pravne pisarne, ki pripravijo
                     neuradni zapisnik posvetovanja. Ob koncu prvega posvetovanja senat imenuje
                     odbor za pripravo osnutka; odbor sestavljajo sodniki, ki pripadajo začasni
                     večini (»provisional majority«).</p>
                  <p>Na osnovi zapisnika posvetovanja sodna pisarna pripravi preliminarni osnutek,
                     odbor za pripravo osnutka pa s pomočjo vodje sodne pisarne (»Registrar«)
                     pripravi osnutek sodbe; ta se razdeli vsem članom senata. Le-ti imajo tako
                     možnost dajati pripombe k osnutku ter predlagati spremembe.</p>
                  <p>Po potrebi se lahko odbor za pripravo osnutka ponovno sestane ter pripravi
                     revidirani osnutek sodbe.</p>
                  <p>Drugo – običajno zadnje – posvetovanje je načeloma najkasneje v štirih mesecih
                     po obravnavi. Med tem posvetovanjem senat preuči osnutek sodbe in predlagane
                     spremembe ter glasuje.</p>
                  <p>Sodba mora navajati utemeljitev za odločitev sodišča, vsak sodnik ima pravico
                     do ločenega mnenja, v katerem izrazi svoje strinjanje ali nestrinjanje. Sodnik,
                     ki namerava dati ločeno mnenje, mora predložiti vsaj provizoričen oris svojega
                     mnenja; senat pa, potem ko je sprejel sodbo, mora določiti rok, v katerem mora
                     sodnik, ki želi dati ločeno mnenje, poslati dokončno besedilo mnenja pravni
                     pisarni.</p>
                  <p>Sodbe se pošljejo Odboru ministrov in državam strankam, komisiji ter
                     predlagateljem zahteve za obravnavo. Sodbe se objavijo, za nadzorovanje njihove
                     izvršitve pa je odgovoren Odbor ministrov.</p>
                  <p>Gre torej za človekove pravice. Čeprav je misel, ki jih je rodila, že zelo
                     stara, so prišle – tak občutek imamo – v splošno zavest šele v tem stoletju ali
                     pa celo šele po drugi svetovni vojni. Kaj jih je naredilo tako urgentne?</p>
                  <p>Varstvo človekovih pravic in temeljnih svoboščin je bilo eden od ciljev
                     ustanovitve Združenih narodov in Splošna deklaracija človekovih pravic, ki jo
                     je Generalna skupščina Združenih narodov sprejela 10. decembra 1948, naj bi
                     bila prvi korak v procesu, ki naj bi vodil k sprejemu pravno zavezujočih
                     instrumentov varstva temeljnih pravic in svoboščin posameznika ter k
                     vzpostavitvi kontrolnega mehanizma za uveljavljanje teh pravic. Vendar pa so
                     družbene razmere in pravna</p>
                  <p>tradicija v posameznih delih sveta zelo različne, in kmalu je postalo očitno,
                     da bo v svetovnem merilu tak projekt naletel na težave in seveda na
                     tradicionalni odpor suverenih držav, da bi se odrekle kateregakoli delčka svoje
                     suverenosti.</p>
                  <p>Ni pa presenetljivo, da je bila v Evropi reakcija precej drugačna. Nekaj držav
                     zahodne Evrope je 5. maja 1949 sprejelo odločitev, da ustanovijo Svet Evrope,
                     katerega cilj je doseči večjo enotnost med članicami zaradi zaščite skupne
                     demokratične dediščine, pravne države in ohranjanja in nadaljnjega
                     uresničevanja človekovih pravic.</p>
                  <p>Ta cilj je zelo natančno izražen v Konvenciji o varstvu človekovih pravic iz
                     leta 1950. Konvencija je bila odgovor na grozote in nasilje, ki jih je Evropa
                     doživela v tridesetih in štiridesetih letih in še posebej med drugo svetovno
                     vojno. Evropa se je naučila, da spoštovanje človekovih pravic ni izključno
                     zadeva med državo in njenimi državljani; mednarodna skupnost v celoti je
                     odgovorna za varstvo temeljnih pravic in svoboščin živih bitij.</p>
                  <figure>
                     <graphic url="slike_z_20/z_20_31.png"/>
                     <head>Kočevski Rog 1995 – Bizjak, Petrle, Tolstoy, Corsellis<name/></head>
                  </figure>
                  <p>Ideja pravičnosti! Ali bi bilo mogoče zelo na kratko in zelo razumljivo
                     zarisati odnos med njo in pravom?</p>
                  <p>Vsaj po nemški ustavnosodni presoji naj bi bilo že od Aristotelove
                        <emph>Nikomahove etike</emph> sprejeto tako v pravni filozofiji kot tudi v
                     veljavnem pravu načelo, da je kako dejanje ali ravnanje »nepravično« v bistvu
                     zato, ker je v nasprotju z načelom enakosti. Kršitev načela enakosti v
                     slovenski ustavi ureja njen štirinajsti člen, po katerem so v Sloveniji
                     vsakomur zagotovljene enake človekove pravice in temeljne svoboščine, ne glede
                     na katerokoli osebno okoliščino, in po katerem so pred zakonom vsi ljudje
                     enaki. Kršitev načela enakosti pa je podano, če državni organ ali kdo drug
                     obravnava ljudi ali dejanske situacije različno, se pravi, da jih diskriminira,
                     pa za tako razlikovanje ni možno najti stvarnih, razumnih ali očitnih razlogov.
                     Zrcalna slika diskriminacije, torej nerazumnega razlikovanja med ljudmi, pa je
                     samovolja oziroma arbitrarno obravnavanje. Toliko bi se morda dalo na kratko
                     povedati o bistvu pravnega pojmovanja pravičnosti oziroma nepravičnosti.</p>
                  <p>Ali so danes človekove pravice bolj skupek načel ali pa so tudi pravno precizno
                     in operativno formulirane?</p>
                  <p>Države, ki postanejo pogodbene stranke Konvencije, so že prej prevzele
                     obveznost spodbujanja zaščite človekovih pravic, saj so že s članstvom v Svetu
                     Evrope sprejele obveznost, da »sprejemajo vsa načela pravne države in da bodo
                     vse osebe, nad katerimi imajo pristojnost, uživale človekove pravice in
                     temeljne svoboščine« (3. člen statuta Sveta Evrope). Kot je bilo lahko
                     pričakovati, se Evropskemu sodišču v praksi ni treba ukvarjati z obtožbami
                     proti obsežnim kršitvam človekovih pravic, kakršne se še vedno prepogosto
                     dogajajo zunaj meja skupnosti Konvencije in celo na njenem pragu (na primer na
                     ozemlju bivše Jugoslavije, zlasti v Bosni in Hercegovini).</p>
                  <p>To pa seveda ne pomeni, da spori, ki pridejo pred Evropsko sodišče, niso
                     velikega pomena za prizadete države. Vpliv judikature sodišča je očiten iz
                     sklicevanja na zadeve, o katerih so bile izrečene sodbe. Na kratko, sodbe
                     sodišča se vedno bolj nanašajo na vprašanja, povezana s pomembnimi vidiki
                     družbenega, političnega in celo gospodarskega življenja v državah članicah
                     Konvencije.</p>
                  <p>Vendar pa celotna Konvencija s svojim splošnim jezikom prej določa standarde,
                     kot pa da bi vsiljevala enotna pravila. Način, kako se upošteva določen
                     standard, pa se razlikuje od države do države in je odvisen od prevladujočih
                     pravnih, družbenih in političnih razmer in tradicij. Nacionalne oblasti imajo
                     možnost izbire, z drugimi besedami, diskrecijsko pravico, kako naj izvajajo
                     standard, ki ga zahteva Konvencija. To stališče je bilo izraženo v strasbourški
                     judikaturi, ki določa, da v takih primerih Konvencija pušča pogodbenicam
                     »manevrski prostor za presojo«. V primerih, za katere pride to v poštev, morajo
                     države, da se jim dokaže kršitev Konvencije, prestopiti meje tega manevrskega
                     prostora za presojo.</p>
                  <p>Seveda so meje prostora za presojo različne glede na kontekst. Na področjih,
                     kjer je v demokratičnih družbah zakonita paleta različnih mnenj, spada
                     odločitev v območje odgovornosti nacionalnih oblasti, ki delujejo v skladu z
                     demokratičnimi postopki.</p>
                  <p>Za presojo zadeve Tolstoj sta pomembna 6. in 10. člen Konvencije. V sporih
                     glede svobode izražanja (10. člen) je Evropsko sodišče presodilo, da je
                     »svoboda izražanja (je) eden od prvobitnih temeljev (demokratične družbe), eden
                     od osnovnih pogojev za njen napredek ter za razvoj vsakega posameznika«. Ta
                     svoboščina pa ne velja samo za »obvestila« ali »ideje«, ki veljajo za
                     neškodljive ali nevažne, ampak tudi za tiste, ki žalijo, pretresejo ali
                     vznemirjajo državo ali katerokoli sloj njenega prebivalstva. To zahtevajo
                     načela pluralizma, tolerance in širine duha, brez katerih ni »demokratične
                     družbe«.</p>
                  <p>Pravna, ne samo moralna obveznost pogodbenic je, da se ravnajo po sodbah
                     sodišča, ki so končne in obvezujoče. Vendar pa niti sodišču niti Odboru
                     ministrov ni podeljeno pooblastilo za izvršitev sodb. Iz tega sledi, da mora
                     tožena država sama izvršiti sodbo, s katero je bila ugotovljena kršitev
                     Konvencije.</p>
                  <p>Kot sem že omenil, je sodba, s katero strasbourško sodišče ugotovi kršitev,
                     deklarativne narave. Samo po sebi ne povzroči razveljavitve odločitev
                     nacionalnih oblasti ali razveljavitve državne zakonodaje, za katero je bilo
                     ugotovljeno, da je v protislovju z zahtevami Konvencije. Strasbourške sodbe
                     nimajo na temelju Konvencije neposrednega učinka na domači pravni sistem tožene
                     države. Tožena stranka mora torej sama izbrati ukrepe, ki jih bo uporabila v
                     domačem pravnem sistemu, da bo izpolnila svoje obveznosti.</p>
                  <p>Poleg tega je obveznost tožene države, da preneha kršiti Konvencijo in da
                     odpravi posledice kršitve, v mnogih primerih privedla do sprememb nacionalne
                     zakonodaje, prakse in judikature. Sodišče je tudi samo poudarilo širši pomen
                     svojih sodb, ko je zapisalo, da sodbe sodišča ne služijo samo kot odločitve o
                     sporih, ki so mu predloženi, ampak, splošneje, za osvetlitev, varovanje in
                     razvijanje pravil, ki jih postavlja Konvencija, in s tem prispevajo k temu, da
                     države spoštujejo obveznosti, ki so jih sprejele kot pogodbenice.</p>
                  <p>V letih delovanja sistema Konvencije se je nabral lep sveženj prava Konvencije
                     (Convention law), katerega vpliv sega prek meja posameznih sporov. Četudi je
                     posamezna sodba obvezujoča samo za pogodbenice, ki so bile stranke s sporu, pa
                     ni redko, da druge države iščejo v sodbah smernice glede skladnosti lastne
                     domače zakonodaje in prakse s Konvencijo. Vse več je primerov, ko je sodba
                     vzpodbudila državo, ki ni bila stranka v določenem sporu, da je izvedla
                     popravke svoje zakonodaje ali prilagodila svojo prakso in judikaturo. Morda je
                     prav v tem procesu kovanja skupnih standardov najpomembnejši vidik vpliva sodb
                     strasbourškega sodišča.</p>
                  <p>Koliko časa ste že član tega sodišča in ali ste bili tja delegirani ali morda
                     celo izvoljeni? Koliko držav in katere države so v njem zastopane? Ali so Vaši
                     kolegi tudi člani raznih državnih ustavnih sodišč? Kako ste doživeli zahodno
                     pravno kulturo? Ali se vidi, da ni bila prekinjena zaradi totalitarizma? Ali
                     imajo Vaši kolegi iz nekdanjega vzhodnega bloka zaradi izkušenj bolj razvit čut
                     za človekove pravice?</p>
                  <p>Za sodnika Evropskega sodišča me je v prvem krogu izmed treh od Slovenije
                     predlaganih kandidatov izvolila parlamentarna skupščina Sveta Evrope 28.
                     septembra leta 1993. Moj sodniški mandat se bo iztekel 20. januarja 2001.
                     Trenutno sestavlja sodišče 33 sodnikov, zadnji je bil izvoljen predstavnik
                     Andore gospod Casadevall Medrano. Seveda je vsakega od nas predlagala domača
                     država, potem ko je bila sprejeta v članstvo Sveta Evrope, ne glede na to, ali
                     je že ratificirala Konvencijo ali pa ne.</p>
                  <figure>
                     <graphic url="slike_z_20/z_20_32.png"/>
                     <head>Pred Magistratom v Ljubljani 1995 – Conolly, zakonca Corsellis, Tolstoy
                        in dr. Katarina Bogataj-Gradišnik, ki je gostom z enodnevnim obhodom na
                        kratko predstavila Ljubljano<name/></head>
                  </figure>
                  <p>Trenutno je le še moj kolega Dimitar Gotchev iz Bolgarije sodnik ustavnega
                     sodišča. Skoraj brez izjeme pa so vsi evropski sodniki vrhunski pravni
                     strokovnjaki v svojih državah, v največ primerih so to sodniki ali predsedniki
                     vrhovnih sodišč in profesorji prava.</p>
                  <p>Sprašujete, kako sem doživel neposredno srečanje z zahodnoevropsko pravno
                     kulturo. Sam bi to vprašanje postavil še bolj direktno: Kakšni so bili moji
                     prvi vtisi z Evropskega sodišča. Je že res, da je bila vsebina strokovne
                     argumentacije zame nekaj čisto novega, saj sem Konvencijo do tedaj poznal le s
                     teoretične razdalje, od izvolitve v Evropsko sodišče dalje pa imam čast, da
                     sodelujem tudi pri sodnem odločanju, ki tej Konvenciji sledi in jo celo
                     dopolnjuje oziroma jo razvija. Vendar je najmočnejši vtis name naredila
                     pravzaprav narava, kakovost medčloveških odnosov med sodniki in osebjem
                     Evropskega sodišča, način razpravljanja in pravna kultura v najširšem pomenu
                     besede vseh kolegov brez izjeme. V tem pogledu moram omeniti visoko stopnjo
                     osebnega spoštovanja, vljudnosti, olike, korektnosti, osebnega poštenja,
                     uglajenosti, torej vsega tistega, kar štejemo za nujne prvine evropske
                     meščanske kulture. Mislim na to, da med razpravo noben sodnik ne povzdigne
                     glasu, da izraža popolno spoštovanje do mnenj svojih kolegov, da se na primer
                     ob prvem srečanju vsak mesec, celo vsak dan zjutraj prijazno rokujemo in
                     izmenjamo nekaj vljudnih besed, da ves kolektiv sodišča preveva vzdušje
                     prijaznega zaupanja, medsebojne podpore in prijateljske pomoči, ki vsakomur
                     daje visoko stopnjo občutka varnosti in sproščenosti. Nikoli se mi ni treba
                     bati kakšne zahrbtnosti, polresnice, škodoželjnosti ali še tako drobnega znaka
                     zaničljivega odnosa. Prav nasprotno.</p>
                  <p>Zato je v takem ozračju prijetno delati in živeti; razprave niso dolgovezne,
                     ampak se iskreno lotevajo bistva vprašanj. Zato bi se strinjal z vami, da je na
                     vsakem koraku, vsak trenutek v tem pogledu moč zaznati, da moji kolegi iz
                     zahodne Evrope niso imeli trpkih izkušenj življenja v moralno opustošenem,
                     nevzgojenem in neciviliziranem svetu, ki so mu gospodarili brezobzirni
                     lumpenproletarski povzpetniki.</p>
                  <p>Glede svojih kolegov iz nekdanjega vzhodnega bloka pa bi težko dajal kakšne
                     splošnejše ocene. Po svoje smo še premalo časa skupaj kot novinci v
                     Strasbourgu, da bi se bolje poznali. Težko bi tudi sklepali o njihovi pravni
                     filozofiji in pravnih vrednotah na podlagi njihovega glasovanja pri odločanju.
                     Le slutim lahko, da se pač tudi mi delimo po podobnih oseh, ki označujejo
                     moralne razlike in poklicno provenienco slovenskih pravnikov.</p>
                  <p>Ali ste vedeli za Tolstojev primer, še preden je vložil pritožbo pred vašim
                     sodiščem?Ali ste tudi do tragičnih dejstev v zvezi s slovenskimi domobranci
                     prišli šele prek Tolstoja?</p>
                  <p>O zgodovinskih delih gospoda Tolstoja in njegovi pravdi pred angleškimi sodišči
                     sem vedel malo, nekaj bežnega in komaj omembe vrednega. Seveda pa sem precej
                     več vedel o samih zgodovinskih dogodkih angleške predaje slovenskih domobrancev
                     Titovi vojski in o njihovi tragični usodi neposredno zatem. Toda moje
                     poznavanje teh dejstev je bilo zanemarljivo v primerjavi z informacijami, s
                     katerimi sem imel možnost seznaniti se, ko sem študiral zadevo Tolstoj proti
                     Združenemu kraljestvu. Tedaj, torej v prvi polovici lanskega leta sem z velikim
                     zanimanjem prebral vse gradivo, ki je bilo predloženo za ta primer Evropskemu
                     sodišču za človekove pravice, in že tega gradiva je bilo za nekaj zajetnih
                     knjig. Primer me je zares pritegnil, tako da sem prebral še dosti več, na
                     primer obe Tolstojevi knjig, <emph>The Minister and the Massacres</emph>
                     (Minister in poboji, 1986) in <emph>Victims of Yalta</emph> (Žrtve Jalte,
                     1978), številne članke v naših in tujih revijah, in seveda temeljna dela
                     slovenskih zgodovinarjev, ki obravnavajo omenjene zgodovinske dogodke, na
                     primer <emph>Prevzem oblasti 1944–1946</emph> Jere Vodušek Starič (1992), ali
                     zbornik Konec druge svetovne vojne v Jugoslaviji, ki ga je uredil dr. Dušan
                     Biber (1985). Pridobil sem tudi nekaj neobjavljenih zanimivih dokumentov.</p>
                  <p>Tolstoj nam je pravil, da ima občutek, da so mu sodniki Evropskega sodišča
                     naklonjeni. Ali so mu bili res? Ali imate občutek, da so dobro razumeli oboje:
                     domobranski holokavst in Tolstojevo junaško in plemenito dejanje? Ali se je na
                     procesu kdaj uporabila beseda holokavst ali kaj podobnega? Ali se je morda kdo
                     kdaj pozanimal, če je država Slovenija prek svojih pravnih institucij
                     spregovorila o njem? Ali se je ob tem postopku razkril tudi del slovenske
                     zgodovine?</p>
                  <p>Najprej naj povem, da je o zadevi odločal navadni senat (»chamber«), sestavljen
                     iz devetih sodnikov, in ne t. i. veliki senat, na katerega se prenese odločanje
                     o zapletenih zadevah, ki naj rešijo bodisi neko novo pravno vprašanje ali pa
                     drugače rešijo že znano vprašanje. Tak senat sestavlja 19, po novem pa 21
                     sodnikov. V senat za primer Tolstoj v U.K. so bili poleg naprej določenega
                     predsednika (g. Ryssdal iz Norveške) ter angleškega sodnika izžrebani še
                     sodniki iz naslednjih držav: iz Irske, Italije, Švedske, Danske, Finske, Češke
                     in jaz. Na vsa Vaša vprašanja pa moram brez pomisleka odgovoriti nikalno. Moj
                     splošni občutek je bil, da so o primeru vsi sodniki, vključno z angleškim,
                     razmišljali in razpravljali izključno na podlagi popolne sodniške distance in
                     zadržanosti. Razprave so se gibale strogo v okviru natančnega pravnega
                     argumentiranja, niti za trenutek se ni zanimanje sodnikov obrnilo k vprašanjem,
                     ki jih omenjate. Slovenija sploh ni bila omenjena, razen seveda posredno, ko je
                     bil pač omenjen suh podatek o dogodkih tistega maja leta 1945.</p>
                  <figure>
                     <graphic url="slike_z_20/z_20_33.png"/>
                     <head>Nikolai Tolstoy s prijatelji ob Bohinjskem jezeru<name/></head>
                  </figure>
                  <p>Ne morem reči niti da so bili sodniki Tolstoju naklonjeni niti da mu niso bili
                     naklonjeni, tako da je bil v tem pogledu Tolstojev občutek varljiv. Zato je bil
                     moj osebni interes za primer toliko bolj opazen. Vendar sem se tudi sam pri
                     svojih razpravah omejeval na izključno pravno argumentacijo, kar je tudi prav
                     in edino prepričljivo pri sodniškem odločanju. Vsebino in ton mojih razprav
                     seveda dovolj natančno odraža moje ločeno mnenje, ki je dodano sodbi. V ločenem
                     mnenju sem povzel večino glavnih razlogov, zaradi katerih sem kot edini od
                     devetih sodnikov glasoval proti odločitvi, da Združeno Kraljestvo ni prekršilo
                     s 6. členom Konvencije varovane pravice vsakogar do sodnega varstva, ker je
                     bila zahtevana varščina za stroške postopka pred prizivnim sodiščem.</p>
                  <p>Glede česa se je Tolstoj konkretno pritožil in kako je koncipiral svoj nastop?
                     Ali je imel zagovornika ali zagovornike? Ali se je branil sam? Ali oboje?
                     Kakšen vtis je naredil na vas? In kakšnega na druge? Ali so sodniki in
                     poslušalci začutili presežnost prvotne zadeve in groteskno krivičnost druge?
                     Ali je mogoče na kratko povedati, kako je postopek potekal? Ali se mogoče
                     spomnite kakega dramatičnega trenutka? Kake posebno pomembne izjave katerega od
                     sodnikov? Ali katerega od zagovornikov ali Tolstoja samega?</p>
                  <p>Pritožbo na Evropsko sodišče je napisal za gospoda Tolstoja kot pritožnika
                     njegov odvetnik Lord Lester of Herne Hill in njegovi trije pomočniki. Vsi
                     štirje so g. Tolstoja tudi zastopali na glavni obravnavi pred sodiščem.
                     Pritožba, ki je bila vložena 23. septembra 1994, obsega 33 strani, dopolnjevalo
                     pa jo je še sedem dodatkov pravnega zastopnika in svetovalca angleške vlade. Te
                     podatke navajam seveda zato, da bi bralcem vaše revije predočil pravniško
                     zapletenost zadeve. V povzetku pa je mogoče reči, da je pritožnik od sodišča
                     zahteval naslednje:</p>
                  <p>- da razsodi, da je bila prekršena njegova pravica do svobode izražanja, ki jo
                     varuje člen 10. Konvencije, zato ker angleško pravo ne zagotavlja zadostne
                     pravne varnosti glede na višino odškodnine, ki jo lahko dosodi porota, in pa
                     zaradi nesorazmerne velikosti odškodnine, ki jo je v resnici določila porota,
                     potem ko je razsodila, da je grof Tolstoj užalil lorda Aldingtona;</p>
                  <p>- da razsodi, da je bila pritožnikova pravica do svobode izražanja še dodatno
                     prekršena zaradi čezkomerne širine sodne prepovedi nadaljnjega objavljanja
                     Tolstojevih stališč v zvezi z zgodovinskimi dogodki na Koroškem leta 1945;</p>
                  <p>- da je bila prekršena pritožnikova pravica do sodnega varstva pred angleškimi
                     sodišči, ki jo varuje 1. paragraf 6. člena Konvencije</p>
                  <p>- in da naj se pritožniku prizna pravično zadoščenje za materialno in za
                     nematerialno škodo, ki jo je utrpel zaradi zgoraj očitanih kršitev
                     Konvencije.</p>
                  <p>Kot eden od devetih sodnikov nisem imel nobenega osebnega stika s pritožnikom.
                     Gospod Tolstoj je bil sicer na javni obravnavi 23. januarja 1995, vendar ves
                     čas ni spregovoril. To je tudi v navadi pritožnik zelo redko in izjemoma osebno
                     nagovori sodišče. Zato je tudi v tem primeru moj odgovor podoben prejšnjemu:
                     grof Tolstoj preprosto ni niti poskušal narediti kakšnega vtisa, pravzaprav bi
                     bil kakršenkoli njegov poseg v strogo pravniško razpravo odveč in brez vsake
                     koristi za njegovo zadevo.</p>
                  <p>Javna razprava, ki je trajala približno dve uri in pol, je potekala mirno in
                     običajno. Najprej se je zvrstil prvi krog govorov – predstavnika Evropske
                     komisije, nato pritožnikovega odvetnika in nazadnje zagovornika države, potem
                     je zastavil eno ali dve vprašanji predsednik sodišča, nakar se je zaključil še
                     drugi, krajši krog razprav istih udeležencev. Obravnava, kot velika večina vseh
                     drugih, je potekala brez »dramatičnih trenutkov«; nasprotno, kot velikokrat, je
                     za bolj sproščeno ozračje poskrbela kakšna vljudnostna pripomba enega ali
                     drugega govornika, na primer lorda Lesterja, ki je na začetku svojega govora
                     najprej izrazil zadovoljstvo, da je prvi odvetnik, ki ima privilegij, da
                     nastopi v tej »veličastni sodni palači«. Prav takrat je bila namreč v
                     Strasbourgu odprta nova zgradba Evropskega sodišča in komisije. Potem pa je
                     Tolstojev odvetnik nadaljeval: »Imam samo skromen predlog, da se izboljša
                     pohištvo v tej dvorani, in sicer, da se za vami, gospod predsednik, namesti
                     stenska ura, ki naj odvrne odvetnike, da bi bili preveč zgovorni, ko branijo
                     svojo zadevo.«</p>
                  <p>Po drugi strani pa je res, da je bilo v poročilu sira Basila Halla,
                     predstavnika Evropske komisije, korektno, čeprav na kratko predstavljeno tudi
                     zgodovinsko ozadje zadeve, tako da je evropska javnost, kolikor so o sodnem
                     primeru poročali novinarji, v resnici lahko postala pozorna tudi na nepravne,
                     torej zgodovinske, moralne in politične razsežnosti angleške predaje ujetnikov
                     iz Slovenije Titovim silam. Sam pa novinarskih oziroma časopisnih poročil nisem
                     zbiral, tako da ne vem, kolikšen poudarek so dajali v posameznih državah
                     poročanju o zadevi. Kolikor vem, je zadeva bila še posebej zanimiva za angleške
                     medije.</p>
                  <p>Ali mislite, da je bilo sodišče načelno in pravično ali pa se je moralo ozirati
                     tudi na kaj zunaj sebe in so zato nastajali kompromisi? Kakšno vrednost imajo
                     izreki tega sodišča: legalno ali samo moralno?Ali temelji na kakšnih mednarodno
                     veljavnih dogovorih? Londonski proces leta 1989 je trajal kake tri mesece.
                     Koliko pa vaš? Takrat in sedaj je bila Slovenija močno navzoča v javnosti. Bila
                     je torej to nekakšna promocija Slovenije, žalostna, ali vendar Ali se vam ne
                     zdi, da ima država Slovenija neke dolžnosti do Tolstoja, saj je v nekem smislu
                     zastopal njene ljudi?Ali ne bi morala kot pisatelju omogočiti nekajmesečno
                     bivanje pri nas? (Nekoč mi je rekel, da bi rad tu dokončal enega svojih
                     romanov) Ali smo lahko tako ravnodušni do njega? Če se ne bo zganila država,
                     bomo ljudje morali nekaj napraviti. Kaj mislite?Ali mislite, da se je na vašem
                     sodišču zgodilo nekaj, kar nam vzbuja upravičeno upanje na bolj pravičen svet?
                     Ali ga vaša razsodba dela bolj zanesljivega? Ali nas vse dela trdnejše?</p>
                  <p>Čisto na kratko, Evropsko sodišče je s svojo sodbo povedalo angleškemu sodstvu,
                     da je grofu Tolstoju dosodilo preveliko denarno kazen za to, kar je storil
                     lordu Aldingtonu, ali natančneje, da tako velika odškodnina »ni bila potrebna v
                     demokratični družbi« in je zato predstavljala kršitev pritožnikove pravice do
                     svobode izražanja. Konec koncev je taka ocena najvišjega sodišča v Evropi lahko
                     za katerokoli državo zelo neprijetna. Angleška država se ni le znašla na
                     zatožni klopi, ampak ji je bilo tudi izrecno povedano, da je ravnala v
                     nasprotju s pravnimi standardi evropske civilizacije. Da je bila torej njena
                     raven varstva človekovih pravic vsaj v tem primeru pod sprejemljivim skupnim
                     ali celo najmanjšim skupnim evropskim imenovalcem.</p>
                  <p>Kakšnih bolj oprijemljivih posledic v korist grofa Tolstoja pa naša sodba ni
                     prinesla. Evropsko sodišče namreč ne more razveljaviti sodbe nacionalnega
                     sodišča. Grof Tolstoj je na primer zahteval, naj Evropsko sodišče z nekakšno
                     ugotovitveno sodbo zagotovi, da je dolžan plačati lordu Aldingtonu le tolikšno
                     odškodnino, kot bi bila primerna za povrnitev njegovega ugleda. Vendar tudi za
                     takšno ugotovitev Evropsko sodišče po 50. členu Konvencije ni pristojno. In ker
                     pritožnik ni zahteval povračila nematerialne škode na podlagi pravične
                     satisfakcije, mu je Evropsko sodišče priznalo le delno povrnitev stroškov
                     sodnega postopka, in sicer 70.000 angleških funtov ter 40.000 švicarskih
                     frankov.</p>
                  <p>Čisto na koncu pa lahko še enkrat ponovim, da je bila ta zadeva zame in seveda
                     za vse druge Slovence, ki so globoko prizadeti zaradi zgodovinskih dogajanj, ki
                     so v neposredni povezavi s sodnim procesom, izjemno zanimiva in pomembna.
                     Istočasno pa moram povedati, da je bila s stališča sodišča kot celote »zgolj«
                     ena od številnih zadev. Pravzaprav je vsaka od približno šestdesetih zadev, o
                     katerih na leto odloči Evropsko sodišče, izjemno pomembna. Upoštevati je namreč
                     treba, da pride v Strasbourg na Evropsko komisijo po nekaj tisoč vlog na leto.
                     Da se pritožba uspe prebiti skozi vrsto gostih rešet vse do sodišča, mora
                     predstavljati že po svoji naravi zelo žgoč in pravno zapleten problem. To
                     vsekakor velja tudi za primer, o katerem govoriva.</p>
                  <p>Tudi skozi to zadevo pa je Evropsko sodišče dokazalo, da obstaja v Evropi še
                     neka vrhovna sodna instanca, ki se lahko aktivira, če odpove sodni sistem
                     znotraj države, ali bolje, če tak sistem ne odloči v skladu z evropskimi
                     merili. V tem smislu vzbuja tudi sodba v zadevi Tolstoj proti Angliji, kot
                     pravite, upravičeno upanje v pravno zanesljivejši in bolj pravičen svet. To
                     upanje sicer ne temelji na kakem dramatičnem in korenitem ali celo zgodovinsko
                     in moralno reflektiranem sodnem dejanju, pač pa na zaupanju v počasno,
                     postopno, vendar v perspektivi zanesljivo utrjevanje skupnih evropskih
                     standardov za varovanje človekovih pravic.</p>
               </div>
            </div>
            
         </div>
         <div type="div1">
            <head>Dogajanja in dognanja</head>
            <div type="div2">
               <head>Razmišljanje o nekaterih ključnih dogajanjih v letih 1941–1945 na
                  Slovenskem</head>
               <docAuthor>Janez Zdešar</docAuthor>
               <div type="div3">
                  <p>Nadaljujemo z objavljanjem fotografij, ki smo jih nekaj že priobčili v številki
                     19 Zaveze na straneh 28–34. Če ponovimo, gre za fotografije, ki jih je verjetno
                     naredil neki italijanski oficir med veliko poletno ofenzivo 1942. Na vseh sta
                     samo dva motiva: ali požiganje slovenskih vasi ali pa streljanje neoboroženih
                     kmetov. Za nas so dragocene zato, ker nam z zelo določno govorico
                     pripovedujejo, kako je bil, v nasprotju s splošnim prepričanjem, italijanski
                     okupator krut, obenem pa nas soočajo s stisko slovenskega, predvsem
                     podeželskega človeka, ki je bil napaden od dveh strani: od komunistične gverile
                     – ki na teh fotografijah razumljivo ni predstavljena – in italijanske
                     okupacijske vojske. Zelo bi bili veseli, če bi lahko katero od fotografij
                     časovno, krajevno in personalno določili. Prosimo za vaše sodelovanje!
                     Hvala!</p>
               </div>
               <div type="div3">
                  <p>Sleherno zgodovinsko dogajanje ima svoje vzroke in svoje posledice, vzroki sami
                     so obenem posledica prejšnjih vzrokov. V tem prepletanju dogodkov so nekateri
                     pomembnejši od drugih, ker močneje vplivajo na poznejše odločitve in na
                     dogajanja ter se globlje vtisnejo v zgodovino posameznika ali skupnosti in jim
                     določijo smer. To so ključni dogodki, ki dajejo jasneje razumeti kako dobo in
                     čase, ki ji sledijo.</p>
                  <p>Tudi dogajanje na Slovenskem v letih 1941 do 1945 ima svoje ključne dogodke.
                     Skoraj vsi so se zvrstili že v usodnem letu 1941: okupacija, organiziranje
                     protiokupatorskega odpora (POO), odločitev KPS za takojšnji oboroženi POO,
                     monopoliziranje upora, začetek revolucije. Leto 1942 je prineslo vrhunec
                     revolucije v Ljubljanski pokrajini, nastanek vaških straž, leto 1943 Zbor
                     odposlancev slovenskega naroda in nastop domobranstva, leto 1944 upad
                     partizanske vojaške moči ter politično-vojaško pomoč zaveznikov, leto 1945
                     veliki holokavst.</p>
                  <p>V razpravi skušam osvetliti nekatera teh dogajanj. Ne gre mi za faktografski
                     opis, dogodki so bolj ali manj znani. Na podlagi ugotovljenih dejstev bi rad
                     ocenil njih pomen in težo. Pravzaprav gre bolj za skupek posameznih premislekov
                     kot pa za zaokroženo razmišljanje. Ugotovitve podajam v obliki kratkih tez, ki
                     so hkrati podnaslovi.</p>
                  <p>Ne gre za nova odkritja, bolj za ovedenje nekaterih dejstev, ki so bila hote
                     ali nehote v pozabi in po nezasluženem postavljena bodisi v ospredje bodisi v
                     ozadje zgodovinske zavesti. Razmišljanje bo zato pripeljalo do demitologizacije
                     nekaterih postavk režimskega zgodovinopisja. Zgodovina se sicer ne da
                     potvarjati, še manj zanikati. Pač pa je zgodovinopisje, ki ga je doslej – z
                     majhnimi izjemami – pisal le zmagovalec, potrebno revizije in bistvenih
                     dopolnil.</p>
               </div>
               <div type="div3">
                  <head>I.</head>
                  <p>Po okupaciji Slovenije aprila 1941 je večina predvojnih političnih strank
                     organizirala ilegalni POO, KPS je bila le ena od njih.</p>
                  <p>Vedno znova slišimo trditev, da je KPS/OF bila pravzaprav edina odporniška
                     skupina. Da ni tako, pokaže že seznam ilegalnih skupin – resnično le seznam,
                     ker ni prostora za obsežno razpravljanje.</p>
                  <p>Iz katoliško-ljudskega tabora so izšle:</p>
                  <p>1. Slovenska legija. Vodja je bil Rudolf Smersu, organizacijski referent Albin
                     Šmajd, vojaški Ernest Peterlin. Ustanovni sestanek je bil že 29. maja 1941 v
                     Ljubljani. Do konca leta 1941 je sistem organizacije Slovenske legije prepletal
                     vso tedanjo Ljubljansko pokrajino, poleg tega pa so ustvarili odbore za
                     Primorsko, Gorenjsko ter Štajersko s Prekmurjem. Imeli so ca. 5.000 članov.</p>
                  <p>2. Prebujena Slovenija. Ustanovil jo je julija 1941 Ivo Peršuh. Po programu se
                     člani niso dosti razlikovali od Slovenske legije, zato so se že decembra 1941 z
                     njo združili.</p>
                  <p>3. Akademski klub Straža, ustanovljen že pred vojno. Voditelj je bil dr.
                     Lambert Ehrlich, po umoru Ciril Žebot. Straža je kot skupina vstopila v
                     Slovensko legijo, sredi leta 1942 pa iz nje kolektivno izstopila – zaradi
                     programskih razlik.</p>
                  <p>4. Slovensko narodno gibanje je vodil Fanouš Emmer. Imelo je izrazito vojaški
                     značaj, idejna</p>
                  <p>usmeritev članstva pa je bila precej heterogena: od bivših mladcev prek sokolov
                     do mlajših jugoslovanskih oficirjev.</p>
                  <p>5. Združeni Slovenci iz prve polovice maja 1941. To je bila skupina, ki jo je
                     vodila tako imenovana »katoliška sredina«, med njimi Andrej Gosar in Jakob
                     Šolar. Niso se hoteli pridružiti niti že naštetim ilegalnim skupinam niti OF. V
                     svojih načrtih in programu so nihali med obema taboroma.</p>
                  <p>Nacionalno-liberalni tabor je organiziral:</p>
                  <p>1. Sokolsko legijo. Vanjo so se rekrutirali na temelju predvojne politične
                     povezanosti v JNS. Po organizacijski strukturi so bili podobni Slovenski
                     legiji. Vodilni organ – njega člani so bili mdr. Albert Kramer, Avgust
                     Praprotnik – se je imenoval Sokolski vojni svet.</p>
                  <p>2. Mlada JNS, tudi Nova Jugoslavija je nastala kot opozicija proti starejšim
                     politikom v JNS. Predsednik je bil Jože Rus, tajnik Andrej Uršič.</p>
                  <p>3. Samostojna demokratska stranka je od vsega začetka nihala med vstopom v OF
                     in samostojnostjo. Politično ni imela posebne teže.</p>
                  <p>4. Staro pravdo je vodil Črtomir Nagode. Nastala je aprila ali maja 1941, bila
                     je močna skupina liberalnih izobražencev, med njimi je bil Ljubo Sirc. Avgusta
                     1941 so se formalno pridružili OF, a bili januarja 1942 izključeni zaradi
                     zahtev po koalicijski sestavi znotraj OF.</p>
                  <figure>
                     <graphic url="slike_z_20/z_20_34.png"/>
                     <head>Vojna in revolucija<name/></head>
                  </figure>
                  <p>Dejstvo, da je takoj po okupaciji, spomladi in poleti 1941, iz demokratičnega
                     tabora zraslo devet večjih ali manjših protiokupatorskih skupin, dokazuje, da
                     je bil slovenski narod tiste težke dni politično enoten: Sprejet je bil konsenz
                     o POO. Podobno kot sočasno ali pozneje v okupirani Evropi – v Franciji je bilo
                     pet večjih, v Italiji tri večje in štiri manjše, na Poljskem pet odporniških
                     organizacij – Slovenci tuje okupacije nismo sprejeli kot nekaj dokončnega,
                     usodno nespremenljivega, temveč kot izziv za odpor in upor.</p>
                  <p>Vse naštete skupine so imele isti cilj: priprava na oborožen izgon okupatorjev
                     in osvoboditev domovine na dan X, obenem z zavezniki, v zadnji fazi vojne. To
                     je njihov skupni imenovalec v tej točki pa se tudi razlikujejo od KPS, ki po
                     22. juniju 1941 prek OF razglasi totalni takojšnji oboroženi odpor na vsem
                     slovenskem ozemlju.</p>
                  <p>KPS, ki je pred vojno štela le okoli 1000 članov, je »dala pobudo« za
                     ustanovitev OF. Okoli tega dogodka se spletajo legende in miti. Do danes ni
                     znan niti točen dan ustanovitve – 26. ali 27. april 1941 – ni znano, koliko je
                     resnično bilo ustanovnih skupin – tri ali štiri – koliko jih je bilo in kdo je
                     bil navzoč pri ustanovitvi, ne koliko je bilo poznejših plenumskih skupin, ne
                     kdo je koga v OF predstavljal – nekateri zagotovo le sebe ... Tudi ime samo, OF,
                     ni prvotno, prvikrat se omenja šele julija 1941, pred tem se je imenovala
                     Protiimperialistična fronta. Bila je izrazito protizavezniška, saj je bila KPS
                     vezana na nemško-sovjetski pakt iz avgusta 1939.</p>
                  <p>Poudariti je treba dejstvo, da je bila OF od začetka do konca instrument KPS in
                     ga je ta popolnoma obvladala. Prerekanje o koalicijskem ali nekoalicijskem
                     značaju OF je le prepir o oslovi senci. KPS je iz taktičnih razlogov v
                     različnih obdobjih organizaciji OF dala ali vzela koalicijski videz, jo po
                     potrebi odpirala novim članom ali zapirala, taktizirala s SZ, pri tem sama
                     odvisna od navodil v KPJ in Kominterne. Ta nihanja so včasih tudi izraz
                     nejasnosti v KPS sami, ali že ali še ne – ali pa spet ne ali pa spet že – je v
                     drugi ali prvi fazi revolucije.</p>
                  <p>Značilno za vse ustanovne in plenumske skupine v OF – razen KPS – je totalno
                     pomanjkanje politične zrelosti, zanesenjaštvo in naivnost:</p>
                  <p>a) povezuje jih nezadovoljstvo s socialno in nacionalno politiko predvojnih
                     strank in ne konkretna vizija slovenske prihodnosti. Predstavniki teh skupin
                     niso prominentni člani prejšnjih strank, marveč njih disidenti in oponenti:
                     Kocbek, Rus ... </p>
                  <p>b) javno se odpovedo lastnim političnim organizacijam in organiziranju in
                     pristanejo na poenotenje v okviru OF, ki ga zahteva in z Dolomitsko izjavo
                     dokončno izpelje KPS;</p>
                  <p>c) zavestno se odpovedo snovanju lastnih političnih programov za povojno
                     notranjo ureditev Slovenije. To imajo za nalogo časa po vojni, ne takratnega
                     trenutka, ter zaupajo KPS: »Po narodni osvoboditvi uvede OF dosledno ljudsko
                     demokracijo« (7. temeljna točka OF);</p>
                  <p>d) pristanejo na takojšnji totalni oboroženi odpor proti okupatorjem.</p>
               </div>
               <div type="div3">
                  <head>II.</head>
                  <p>Odločitev KPS/OF za »takojšnji oboroženi odpor« je bila v razmerah tistega časa
                     iracionalno in neodgovorno dejanje, škodljivo življenjskim interesom
                     slovenskega naroda.</p>
                  <p>Upor proti okupatorju je v zasedenih državah Zahodne Evrope imel različne
                     oblike, načine in značilnosti. Predvsem je treba razlikovati med oboroženim in
                     neoboroženim, civilnim odporom. Organiziran in koordiniran oboroženi odpor se
                     je v zahodnih deželah razvil šele v letu 1943, civilni odpor pa se je začel že
                     kmalu po vsakokratni nacistični zasedbi.</p>
                  <p>Civilni odpor, torej neoboroženi, je lahko simboličen: okupatorju s
                     simboličnimi gestami in dejanji pokazati, da ima opravka s ponosnim,
                     samozavestnim narodom. Lahko je tudi polemičen: s protesti pokazati okupatorju,
                     da nismo premaganci in na različne načine sabotiramo njegove ukrepe in odločbe.
                     Lahko je končno defenziven, a še vedno neoborožen. Vanj spada organiziranje
                     ilegalnih stalnih skupin in priprava oboroženega odpora. Totalni oboroženi
                     odpor je smiseln samo, če je popolna osvoboditev okupiranega ozemlja možna v
                     doglednem času, tudi z žrtvami, morajo pa biti v sorazmerju z dosežkom, to je
                     končno zmago. Upor zaradi upora, brez upoštevanja teh pogojev in okoliščin, je
                     iracionalno in neodgovorno dejanje. Tudi če oborožen odpor načrtujemo kot
                     stalne gverilske akcije vznemirjanja in posamičnega slabljenja okupatorskih
                     vojaških sil, je tak odpor poguben, samouničevalen, ker ali če izziva k
                     represalijam, ki narodu povzročijo neprimerno večjo škodo, kot pa je škoda,
                     povzročena okupatorju, ki je bil leta 1941 na vrhuncu svoje moči. Dolžnosti,
                     boriti se proti okupatorju, ne gre razumeti tako, da sebe žrtvujemo čez mero in
                     ogrozimo lastni narodni obstoj.</p>
                  <p>Zakaj se je KPS kljub vsem pritiskom, ki jih je morala predvidevati, odločila
                     za takojšnji oboroženi odpor?</p>
                  <p>Odgovor ni težak: k odločitvi jo je gnala fanatična vera, osnovana na zgrešeni
                     oceni, da bo vojne v nekaj mesecih konec, da bo SZ najpozneje do zime premagala
                     nacistično Nemčijo. Ta vera je temeljila na ideologiji in ne na realnih ocenah
                     takratnih analitikov.</p>
                  <p>Še en razlog je silil KPS/OF k odločitvi za takojšnji oboroženi odpor: zavedala
                     se je, da bo po končani vojni imela možnost za uveljavitev politične moči in
                     teže, končno za prevzem oblasti le s pogojem, če takoj stopi v vojaško akcijo
                     in si z nastalo oboroženo silo zagotovi povojno politično oblast – prek
                     revolucije ...</p>
               </div>
               <div type="div3">
                  <head>III.</head>
                  <p>KPS/OF je z ekskluzivnim monopolom na oboroženi POO začela obenem revolucijo,
                     in sicer tako, da je tako imenovani narodnoosvobodilni boj podredila lastnim
                     interesom, to je, prevzemu totalitarne oblasti po vojni.</p>
                  <p>Končni cilj KPJ in KPS po zmagi Sovjetske zveze je bil prevzem totalitarne
                     oblasti v Sloveniji, potem ko bi onemogočila druge politične stranke in
                     likvidirala vodilne nasprotnike. Ta cilj je slovenska KP uresničevala že med
                     vojno in ga obenem – prikrivala, včasih bolj včasih manj, pač z ozirom na
                     zaveznike v OF, pa tudi na KPJ in Kominterno. Večkrat je pri tem sektašila, to
                     se pravi, zamenjevala ali prehitevala fazi revolucije, pa tudi revolucije same
                     ne več tako skrivala.</p>
                  <figure>
                     <graphic url="slike_z_20/z_20_35.png"/>
                     <head>Vojna in revolucija<name/></head>
                  </figure>
                  <p>CK KPS je že avgusta 1941 ustanovil VOS, ne da bi se o tem domenil s svojimi
                     zavezniki v OF. Z VOS-om in skupino likvidatorjev si je KPS zagotovila nadzor
                     in revolucionarni teror nad drugimi organizacijami POO. Že mesec dni pozneje,
                     16. septembra 1941, je Vrhovni plenum OF izdal sklep in odlok, brez imen in
                     podpisov, anonimno, da SNOO v okviru OF »za časa osvobodilne borbe edini
                     predstavlja, zastopa, organizira in vodi ves slovenski narod na vsem njegovem
                     ozemlju«. »Vsako organiziranje izven okvira OF je ... škodljivo borbi za narodno
                     svobodo.« Zato je vsak, »ki dela na to, da na ozemlju slovenskega naroda
                     nastane oborožena sila, ki ne raste ... pod političnim in vojaškim vodstvom OF,
                     narodni izdajalec. Izdajalci pa se kaznujejo s smrtjo. Sodijo posebna sodišča,
                     naglo, ustno in tajno, osebno zasliševanje krivca (NB: ne obtoženca) ni
                     potrebno, smrtna kazen se izvrši takoj, na način in po osebah, ki jih določi
                     sodišče (NB: isti organ je sodstvo in eksekutiva). Ta določila proti narodnim
                     izdajalcem veljajo »v sedanjem izrednem stanju«.</p>
                  <p>S temi sklepi in odloki je KPS/OF dokončno razbila – načrtno in zavestno –
                     sleherno možnost za povezavo POO vseh slovenskih političnih sil, ki bi bil tako
                     nujno potreben. S svojo monopolistično, absolutistično samopostavitvijo, za
                     katero ni imela nikakršne legitimacije, se je sama izključila iz sistema
                     političnega pluralizma in se javno izkazala za nedemokratično, totalitarno
                     stranko po zgledu fašizma, ki stranko enači z narodom: »Pojem OF in pojem
                     slovenskega naroda postajata istovetna« in »Kdorkoli danes kakorkoli napada
                     KPS, ta vrši protinarodno delo ... « (Kidrič, avgust 1941).</p>
                  <p>Z omenjenimi sklepi je KPS/OF začela novo obdobje v zgodovini slovenskega
                     naroda: nikdar do tedaj namreč ni nobena politična stranka na Slovenskem
                     uveljavljala in sankcionirala svojih ciljev in zahtev z umori, poboji in
                     likvidacijami nasprotnikov. To zgodovinsko breme si je KPS/OF naložila 16.
                     septembra 1941, zato smemo ta dan upravičeno imeti za začetek revolucije na
                     Slovenskem – in ne šele poletje 1942, ko se organizira upor proti
                     revoluciji.</p>
                  <p>Ker je KPS/OF s psihofizičnim terorjem in likvidacijami idejno in politično
                     drugače mislečih in delujočih Slovencev dejansko prevzela usmerjanje dogajanja,
                     je postala – in ostaja za vedno – njegov glavni zgodovinsko odgovorni dejavnik:
                     glavni akter dogajanja je KPS/OF, vse drugo je bolj ali manj le reagiranje na
                     njeno agiranje. Zato KPS nosi soodgovornost tudi za odločitve, vsiljene
                     nasprotnikom. Vse, kar se je dogajalo po 16. septembru 1941, se je dogajalo v
                     znamenju KPS/OF, za vsakim dogodkom stoji – revolucija ... </p>
                  <p>S svojimi sklepi je KPS/OF razdvojila in razdelila slovenski narod. Slovencev
                     ni razdelil okupator, razklala jih je revolucija. Iz strankarske sebičnosti je
                     KPS zapostavila narodne interese in se z oboroženim nasiljem najprej in
                     predvsem obrnila proti idejnim in političnim nasprotnikom. Bojevanje proti
                     okupatorju je instrumentalizirala in se oprla na nacionalno navdušenje
                     poštenega slovenskega domoljuba. Njegov pogum, zagon in požrtvovalnost v
                     partizanskih enotah je izrabljala in zlorabljala za totalitarni prevzem oblasti
                     po končani vojni, v diktaturo komunistično upravljane družbe in države. »Po
                     narodni osvoboditvi prevzame na slovenskem ozemlju oblast OF v celoti« (6.
                     temeljna točka OF). Tudi prihodnost je bila monopolizirana ... </p>
                  <figure>
                     <graphic url="slike_z_20/z_20_36.png"/>
                     <head>Vojna in revolucija<name/></head>
                  </figure>
               </div>
               <div type="div3">
                  <head>IV.</head>
                  <p>Komunistična revolucija se je z Dolenjske in Notranjske razširila v druge
                     slovenske dežele in se končala šele po vojni.</p>
                  <p>Revolucionarni proces se je na Slovenskem razvijal različno, v časovnih
                     razmikih, z večjo ali manjšo krutostjo. Proti nekaterim novejšim trditvam je
                     treba poudariti, da ni šlo na primer za »dolenjske zdrahe«, temveč za izvajanje
                     načrtovanega nasilnega preobrata na vsem Slovenskem.</p>
                  <p>Intenzivnost revolucije je bila po deželah odvisna od (ne)navzočnosti VOS-a, od
                     vojaške moči ali nemoči partizanskih enot, od tega, ali je bilo kako ozemlje
                     vsaj nekaj časa »osvobojeno« (dolomitska, ižanska republika ... ), od reakcije
                     okupatorjev, od taktike vodstva KPS in KPJ, in ne nazadnje od odpora vaških
                     straž in domobrancev.</p>
                  <p>Revolucija se je začela v Ljubljani z likvidacijami vodilnih nasprotnikov, se
                     spomladi in poleti prenesla na Dolenjsko in Notranjsko ter se vžigala na
                     Gorenjskem in Štajerskem. Po italijanski kapitulaciji se je vnela zlasti na
                     Primorskem in na novo na Dolenjskem, od konca leta 1943 do spomladi 1945
                     pojenjala zaradi domobranskih akcij, dokler ni nekaj mesecev pred koncem vojne
                     in po njej ponovno zagorela v pošastni holokavst v vseh slovenskih
                     pokrajinah.</p>
                  <p>Poleg »likvidacij« in pobijanja nasprotnikov – v vseh slovenskih pokrajinah –
                     je bil za revolucionarni teror značilen tudi način prilaščanja in osvajanja
                     oblasti. Takoj po 16. septembru 1941 je SNOO izdal dva odloka o »posojilu
                     svobode« in »narodnem davku«. VOS je zlasti po mestih z grožnjami likvidacij
                     izsiljeval premožne, da so se z denarnimi vsotami odkupovali – spomladi 1942 se
                     je pri vodstvu KPS nakopičilo nad 10 milijonov lir, približno 25 milijonov
                     predvojnih dinarjev. Nato so sledili odloki o razlastitvi tujih veleposestev,
                     po postavitvi narodne oblasti na osvobojenem ozemlju itd., itd. V obdobju od
                     konca aprila 1941 do začetka maja 1945 je bilo izdano 162 odredb, odlokov,
                     razglasov itd. nastajajoče »ljudske oblasti« v Sloveniji.</p>
                  <p>Po vojni pa so se zvrstili zakoni, ki so nacionalizirali privatno lastnino, v
                     montiranih procesih »sodišč narodne časti« in drugih so na podlagi novega
                     revolucionarnega prava sodili ljudskim sovražnikom, to je političnim in idejnim
                     nasprotnikom, duhovnikom, gospodarstvenikom, uradnikom, lastnikom tiskarskih
                     podjetij, urednikom in sodelavcem časopisov, obtoženim narodnega izdajstva in
                     sodelovanja z okupatorjem. Z manipuliranimi volitvami so konec leta 1945
                     dokončno legitimirali »ljudsko oblast« ter zapečatili revolucijo.</p>
                  <p>Slovenski narod je bil dokončno pokoren ... </p>
               </div>
               <div type="div3">
                  <head>V.</head>
                  <p>KPS/OF je na partizanskih ozemljih oklicala volitve in uprizorila Zbor
                     odposlancev slovenskega naroda, da bi revolucionarni ljudski oblasti dala
                     legitimnost in izpričala demokratičnost.</p>
                  <p>KPS/OF je od vsega začetka imela težave z utemeljevanjem legitimnosti, saj se
                     je brez volitev ali referenduma samozvano proglasila za edino silo, ki odslej
                     vodi slovenski narod. Politikom predvojnih slovenskih strank, ki naj bi bili
                     krivi, da je Jugoslavija propadla, je očitala pobeg v tujino oziroma propalost,
                     kapitulantstvo in klečeplazenje pred okupatorjem, hkrati pa se sklicevala na
                     množičnost in številčnost svojih pristašev.</p>
                  <p>Da bi si dala zunanji videz legitimnosti in demokratičnosti, se je KPS/OF že
                     leta 1942 zatekla k volitvam odposlancev v NOO. Volitve so se ponovile leta
                     1943 za Kočevski zbor, leta 1944 so bile ponovno volitve odposlancev v NOO,
                     leta 1945 po »osvoboditvi« v ustavodajno skupščino. Preseneča pogostnost
                     volitev. Morda se je bilo treba privaditi na nov sistem volitev, to je na
                     dejstvo, da ni bilo možno izbirati in voliti med vsaj dvema političnima
                     opcijama oziroma strankama. Vedno je bila predstavljena le ena sama lista,
                     lista OF (NB: nikoli KPS). Izbirati je bilo možno – ne vedno – kvečjemu med več
                     kandidati te edine liste, ki naj bi bili, eden bolj kot drugi, zaslužni za tako
                     imenovani narodnoosvobodilni boj.</p>
                  <p>Poleg tega so bile volitve leta 1942 in 1943, sredi najhujšega divjanja
                     revolucije, »manifestativne«, to se pravi javne, s ploskanjem in dviganjem rok.
                     »Za tajno glasovanje praktični pogoji niso bili dani, ker ni bilo volilnih
                     imenikov ne volilne aparature, komisije itd.« (Šnuderl). Volitve leta 1944 so
                     bile z lističi, kandidatna lista je bila spet le ena, leta 1945 pa so volili v
                     skrinjice z zloglasnimi kroglicami ... </p>
                  <p>Od omenjenih volitev prve tri niso zajele celotnega slovenskega ozemlja, temveč
                     le njegove dele. Kot pravilo velja, da so bile volitve le na kontroliranih
                     partizanskih področjih.</p>
                  <p>Jasno je, da so te in takšne volitve bile zgolj velika norčija, ki je razgalila
                     cinizem in politično podlost KPS, in obenem javno poniževanje slovenskega
                     človeka.</p>
                  <p>Za Kočevski zbor posebej je treba poudariti, da prav tisto ni bil, za kar ga je
                     razglasilo partijsko zgodovinopisje: ni bil ne vseslovenski, ker odposlancev ni
                     bilo ne iz Primorske ne Gorenjske ne Štajerske in ne iz Ljubljane. Vse te
                     pokrajine so zastopali od vodstva OF določeni predstavniki. Ni bil niti
                     demokratičen, ker so bili na predvolilnih zborovanjih njegovi odposlanci
                     izvoljeni z dviganjem rok in ploskanjem, javno in ne tajno. Niti ni postavil
                     temeljev slovenske suverenosti, saj se je šel z 42 poslanci takoj ponujat v
                     Jajce, kjer so polagali temelje centralistični nedemokratični Jugoslaviji.</p>
                  <p>Kočevski zbor je bil montirana odrska predstava, ki jo je organizirala KPS/OF,
                     da bi se ponovno, tokrat javno in ne več anonimno, oklicala tudi pred zavezniki
                     za edino politično in vojaško silo, ki sme voditi slovenski narod. Zbor je zato
                     že v medklicih poslancev, nato pa v posebni resoluciji zahteval, da je treba
                     nasprotnike OF uničiti. »Slovenski narod je preko svojih odposlancev na zboru
                     enodušno obsodil plavo in belo gardo ter zahteval, da ju slovenska narodna
                     oblast neusmiljeno iztrebi.«</p>
                  <p>Kočevski zbor je dal prosto pot holokavstu v Kočevskem Rogu 1945.</p>
                  <p>Odprl jo je Kardelj na koncu svojega programatičnega govora: »Naj živi
                        <emph>sveta</emph> osvobodilna vojna slovenskega naroda!«</p>
               </div>
               <div type="div3">
                  <head>VI.</head>
                  <p>Revolucija na Slovenskem je bila »ljudska«: narodno je bilo podrejeno
                     razrednemu.</p>
                  <p>Teza dopolnjuje dosedanje razpravljanje o medvojni revoluciji. Ni bila narodna,
                     nacionalna, slovenska, kakor si jo je npr. zamišljal Kocbek, ki naj bi
                     prečistila značaj slovenskega naroda, tudi ne meščanska, ki bi jo vodile
                     politične skupine, zastopane v OF, temveč po boljševiškem zgledu iz leta 1917
                     vodena »ljudska« revolucija.</p>
                  <p>Marksistična revolucionarna teorija razlikuje med narodom in ljudstvom. »Pojem
                     ljudstva ni identičen s pojmom naroda. Narod je zgodovinska kategorija, stalna
                     skupnost jezika, ozemlja, gospodarskega življenja in psihične sestave, ki se
                     izraža v skupnosti kulture (Lenin). Ljudstvo pa je trenutno živi substrat
                     naroda, ki pa obsega samo delavne ljudi, torej ne gospodarskih izkoriščevalcev,
                     nacionalnih zatiralcev, fašističnih zasužnjevalcev in njihovih razredov ... Ti
                     razredi in te plasti so v veliki manjšini, delovne ljudske množice pa so v
                     ogromni večini naroda« (Šnuderl).</p>
                  <p>V medvojnem in povojnem partizanskem tisku se izraza 'narod' in 'ludstvo'
                     pogosto mešata, verjetno iz taktično-propagandnih razlogov, da bi razredna,
                     ljudska revolucija ne bila tako opazna. »Srbohrvatski izraz 'narodni' naj bi se
                     bil najprej prevajal kot 'ljudski', potem 'narodni', kmalu po volitvah leta
                     1945 pa spet kot 'ljudski'« (Vodušek). Geslo » Smrt fašizmu, svoboda narodu« bi
                     se moralo pravilno glasiti » ... svoboda ljudstvu«, kar je dejanski pomen tega
                     gesla v srbohrvaškem jeziku (Cepič).</p>
                  <p>»Ljudska revolucija« torej – po Engelsu je revolucija akt, v katerem en del
                     prebivalstva vsili svojo vlogo drugemu delu s pomočjo orožja – z nasiljem
                     prevzema oblast v dobro razredu, ne narodu. In to tako, da uresničuje
                     dialektični proces po načelu 'rušenja-graditve', to je, da uničuje, podira in
                     likvidira prejšnji družbeni sistem z nosilci vred in istočasno gradi novo
                     oblast, ki naj bi ustrezala volji delovnega ljudstva, delavskega razreda, to je
                     ogromni večini naroda.</p>
                  <figure>
                     <graphic url="slike_z_20/z_20_37.png"/>
                     <head>Vojna in revolucija<name/></head>
                  </figure>
                  <p>To je delala revolucija na Slovenskem: likvidirala, ubijala je nasprotnike,
                     vodilne idejne in politične predstavnike slovenskega naroda, ki so bili v
                     njenih očeh »sovražniki ljudstva«, in obenem začela vsepovsod graditi »ljudsko
                     oblast«, novo totalitarno ureditev na temeljih socializma-komunizma: z odbori
                     vseh vrst, izjavami, odloki, uredbami, opozorili, razglasi itd., ki so
                     razveljavljali celotni prejšnji družbeni sistem. Olepšavati pomen nasilne
                     ljudske razredne revolucije in govoriti le o »socialni noti partizanskega boja«
                     (Šolski zgodovinski atlas) je zato slaboumno pretvarjanje.</p>
                  <p>Iz marksističnega razlikovanja med narodom in ljudstvom nujno sledi, da na
                     Slovenskem ne moremo govoriti o pravi državljanski vojni, temveč samo o njenih
                     elementih ... V Sloveniji so razredni izkoriščevalci, to je vsi dotedanji
                     politiki in gospodarstveniki, s svojimi pristaši in zaledjem sestavljali
                     najmanjši del. Priklonili so se okupatorjem, postali njegovi hlapci in
                     pomagači, z eno besedo izdajalci slovenskega naroda. Postali so »prirepek«
                     okupatorjev, se z njim in njegovimi interesi identificirali, postali eno z
                     njim. Zmaga nad zatiralskimi okupatorji je pometla tudi z njimi ... Zmagal je
                     razred!</p>
               </div>
               <div type="div3">
                  <head>VII.</head>
                  <p>Vaške straže in formacije slovenskega domobranstva so nastale kot spontana
                     reakcija na teror komunistične ljudske revolucije.</p>
                  <p>Revolucija na Slovenskem je prvi vrhunec dosegla v zgodnjem poletju 1942, in
                     sicer na Dolenjskem in Notranjskem. Partizanske enote so likvidirale, mučile in
                     pobijale vodilne in vplivne može, duhovnike, župane, cele družine. Italijanski
                     okupatorji so kot represalije na vojaško nesmiselne partizanske napade požigali
                     vasi, streljali talce in prebivalstvo pošiljali v taborišča. V tem neznosnem
                     položaju so se poleti začele po ogroženih vaseh organizirati obrambne skupine
                     mož in fantov. Primera take samoiniciativne obrambe sta Loški Potok in Šentjošt
                     nad Vrhniko. Po zgledu teh dveh postojank so se vaške straže – tako so jih
                     začeli imenovati – v naslednjih mesecih kot ogenj razširile po Notranjski in
                     Dolenjski. »Dne 28. februarja 1943 so v Ljubljanski pokrajini štele 5145 mož ...
                     dvakrat več kot partizanov« (Klanjšček).</p>
                  <p>Da je bil to spontan pojav, govori dejstvo, da so nastale na različnih krajih,
                     brez organizacijske povezave, ločeno druga od druge. Šele pozneje je prišla
                     organizacijska pomoč in posredovanje Slovenske zaveze. Vaške straže so torej
                     nastale »od spodaj«, v prebivalstvu samem, in ne »od zgoraj«, kakor je na
                     primer KPS od zgoraj začela, organizirala in vodila ljudsko revolucijo. »Ostane
                     dejstvo, da do oboroženega odpora proti partizanom ni prišlo zaradi odločitve
                     Slovenske zaveze, pač pa predvsem kot samostojen odgovor ... na teror in
                     likvidacije, ki so jih partizani izvajali« (Bučar). V tem smislu lahko celo
                     rečemo, da je vaške straže »ustanovila« s svojim terorjem KPS/OF sama. »Čisto
                     jasno je, da smo komunisti glede na svoje želje ... bili 'veseli' bele garde ...
                     samo pojav bele garde je omogočal hegemonijo KP ... Ni šlo za to, da bi nastala
                     prava državljanska vojna ... potrebne so bile le zadostne količine bele garde ...
                     Samo državljanska vojna je lahko povsem in v celoti potrdila projekcijo in
                     samozasnutek KP ... in odpirala zanesljivo perspektivo zmage in prevzema oblasti
                     ... kajti treba je vendarle že enkrat razumeti, da je (bil) bistveni cilj KP
                     oblast, in samo oblast« (Pirjevec).</p>
                  <p>Partijsko zgodovinopisje šteje revolucionarni teror, pokole in mučenja v
                     Ljubljanski pokrajini poleti 1942 za napake tako imenovanega
                     narodnoosvobodilnega boja. Vendar v strategiji in taktiki KPS/OF pri teh
                     pobojih ne gre za napake, kvečjemu za prezgodnjost – tudi Kardelj je očital le
                     način usmrtitve, mučenja ali kak »nepotreben« uboj – temveč za zavestno
                     načrtovana dejanja, ki naj izzovejo in prikličejo na dan reakcijo, v našem
                     primeru vaške straže. Šele ko je sovražnik razpoznan in identificiran po
                     številu in obsegu, ga je možno likvidirati oziroma »neusmiljeno iztrebiti«.</p>
                  <p>Nekateri vaškim stražam priznavajo moralno upravičenost samoobrambe in za to
                     potrebno povezavo z okupatorjem, domobranstvu pa ne (Bučar). Vendar to ni
                     logično in ni razumljivo. Domobranstvo v Ljubljanski pokrajini, na Primorskem
                     in na Gorenjskem je nastalo iz istih vzrokov in zaradi istih ciljev
                     (preživetje, varovanje golih življenj, imetja), kot so jih imele vaške straže.
                     Vojaške in operacijske izboljšave ter številčno povečanje domobranstva so sicer
                     pomemben dejavnik, a moralna upravičenost oziroma neupravičenost samoobrambe –
                     defenzivne in ofenzivne – samo po sebi ni odvisna od njih.</p>
               </div>
               <div type="div3">
                  <head>VIII.</head>
                  <p>V silobranu od okupatorja sprejeto orožje ni bila izdaja življenjskih interesov
                     slovenskega naroda.</p>
                  <p>Odločitev za sprejem orožja od okupatorja ni bila svobodna, temveč vsiljena. Ni
                     šlo namreč za poljubno izbiro zunaj področja življenja in preživetja – kjer
                     odločanje ali neodločanje ni življenjsko pomembno – temveč v silobranu.
                     Odločiti se je bilo treba: ali se branim in imam tako vsaj nekaj upanja za
                     preživetje ali celo izgon napadalca ali pa se ne branim in pustim da me
                     likvidira. Odločitve za sprejem orožja ni narekovala simpatija do okupatorja,
                     temveč življenjska nuja, obramba življenja.</p>
                  <p>Takšna odločitev je bila moralno upravičena, ker ni temeljila na načelu, da
                     namen posvečuje sredstva, temveč na načelu o dvojnem učinku, dobrem in zlem, ki
                     lahko sledita kaki odločitvi. S sprejemom orožja od okupatorja je bilo možno
                     braniti in varovati slovenska življenja in imetje pred terorjem komunistične
                     revolucije – čeprav je bila s tem obenem storjena tudi usluga okupatorju,
                     katerega poraz je bil sicer že gotov.</p>
                  <p>Kljub moralni upravičenosti pa ta odločitev politično ni bila perspektivna. Šlo
                     je za oborožen boj, za varovanje življenj. Ni pa ta boj imel pozitivnega
                     političnega programa, vsaj na zunaj ne. Po svojem bistvu je bil kratkoročen,
                     šlo je za preživetje do konca vojne.</p>
                  <p>Končno je bila odločitev za sprejem orožja od okupatorja popularna in odiozna
                     hkrati. Popularna za tiste Slovence, ki jih je kakorkoli prizadela komunistična
                     revolucija, odiozna predvsem za tiste, ki jih je prizadel okupator.</p>
                  <p>Iz navedenega je razvidno, da je bil sprejem orožja od okupatorjev izdaja
                     kvečjemu – ljudske revolucije, ne pa slovenskih narodnih interesov.</p>
                  <p>Tu ni časa, da bi razpravljal še o domobranski prisegi. Opozoril bi rad na dve
                     študiji (Peršič in Mlakar), ki sta bili napisani doma, ne v emigraciji. –
                     Čeprav to ni bila prisega Hitlerju, pa je iz okoliščin in poteka razvidno, da
                     je za domobranstvo pomenila velik politični minus.</p>
                  <figure>
                     <graphic url="slike_z_20/z_20_38.png"/>
                     <head>Vojna in revolucija<name/></head>
                  </figure>
                  <p>Od KPS/OF pogojeno in vsiljeno sprejetje orožja in povezavo z okupatorjem
                     najustrezneje označimo tako, da povemo to, kar je res bila: vsiljena
                     povezava.</p>
                  <p>Izraz 'kolaboracija', sodelovanje, je za naše razmere neustrezen, ker ta izraz
                     splošno razumemo kot ideološko pogojeno sodelovanje z okupatorjem – kar je v
                     nekaterih drugih deželah tudi bilo, na primer v vichyjski Franciji in
                     italijanski Repubblica di Salò.</p>
               </div>
               <div type="div3">
                  <head>IX.</head>
                  <p>Komunistična revolucija je pod plaščem tako imenovanega narodnoosvobodilnega
                     boja posredno ali neposredno pohabila in uničila neprimerno več slovenskih kot
                     okupatorjevih življenj in imetja, po zmagi onemogočila uresničitev Združene
                     Slovenije, slovenski narod za desetletja izključila iz Evrope in negativno
                     oblikovala slovenski narodni značaj.</p>
                  <p>Menim, da je po 50 letih mogoče ugotoviti in napisati zgodovinsko resnico o
                     medvojnem dogajanju. Ugotovitve na primer o nacifašizmu so danes splošno
                     sprejete, bistvenih razhajanj med historiki ni. Prav tako so si mnenja o
                     evropskem komunizmu danes zelo blizu, zato ocena in sodba o revoluciji na
                     Slovenskem ne more biti prenagljena – razen če se postavimo na stališče, da je
                     resnic več, pravzaprav ima vsak svojo (Hribar), in »ene same, edine zgodovinske
                     resnice pač ni« (Fischer). Taka mnenja seveda niso izraz samo zgodovinskega,
                     temveč tudi moralnega relativizma.</p>
                  <p>Prehajam od razmišljanja o ključnih dogajanjih k zgodovinskemu obračunu,
                     zgodovinski ocenitvi.</p>
                  <p>Se je revolucija splačala?</p>
                  <p>V partizanskih enotah vseh vrst, v taboriščih in zaporih ter kot žrtve
                     nacističnega terorja je izgubilo življenje okrog 46.000 oseb (Klanjšček). V tem
                     številu so dosti številnejše žrtve med civilnim prebivalstvom, približno 30.000
                     oseb, v bojih jih je padlo okrog 16.000 (Klanjšček). Na protikomunistični
                     strani je izgubilo življenje okrog 15.000 oseb (<emph>Zaveza</emph>). Skupno je
                     bilo torej uničenih čez 60.000 slovenskih življenj. Bralce seveda opozarjam, da
                     sem si pri številkah o žrtvah okupatorjevega nasilja pomagal s partizanskimi
                     viri. Po mojem so previsoke in jih je treba jemati s pomislekom.</p>
                  <p>Od okupatorjev je italijanska vojska izgubila okrog 1.200 v Ljubljanski
                     pokrajini (Ferenc), na Gorenjskem je padlo okrog 1.100 Nemcev (Dežman), za
                     Štajersko in Primorsko nikjer ni dobiti podatkov. Samo hipotetično in zgolj po
                     analogiji (!) navajam 2.500 izgub, torej skupno nekako 5.000 življenj.
                     Ponavljam: številka je zgolj hipotetična!</p>
                  <p>Facit: nad 60.000 slovenskih življenj proti 5.000 okupatorjevih; dvanajstkrat
                     več uničenih slovenskih življenj.</p>
                  <p>Dodati je treba še 22.000 partizanskih ranjencev (in domobranskih?), okrog
                     35.800 zapornikov, cca. 29.000 v KZ in cca 80.000 nasilno izseljenih. Sami
                     telesno in duhovno, bolj ali manj, posredno ali neposredno leta in desetletja
                     pohabljeni Slovenci!</p>
                  <p>To smo si dovolili Slovenci zaradi »takojšnjega totalnega oboroženega odpora
                     proti okupatorju«, ko nas je bilo le dober milijon, Italijanov in Nemcev pa čez
                     100 milijonov.</p>
                  <p>O uničenem slovenskem imetju imamo še manj podatkov in cenitev, kot o
                     življenjskih izgubah. Ni nobene obsežnejše raziskave, ki bi ugotovila te
                     izgube. Ropal je okupator, rušila je revolucija. Eno je mogoče zanesljivo
                     trditi: partizanske enote so poleg stalnih plenitev, zaplemb, rekvizicij
                     premičnin in nepremičnin Slovencev načrtno rušile in uničevale tudi objekte, za
                     katere ni bilo nobenega vojaško-strateškega opravičila: gradove, graščine,
                     šole, prosvetne domove, cerkve ... Bilanca je torej za slovenski narod očitno
                     negativna. Življenjske in materialne izgube niso v nikakršnem razmerju z
                     doseženimi uspehi, to je z zmago, še posebej ne, ker leto 1945 ni prineslo
                     osvoboditve, temveč le prehod iz enega totalitarizma, nacifašizma, v drugega,
                     komunističnega. Kdor zmaga, ni nujno osvoboditelj ... </p>
                  <p>Tudi narodno-ozemeljska bilanca je negativna. Program Združene Slovenije,
                     zasnovan dobrih sto let pred tem, se ni uresničil. Po analogiji s povojnim
                     evropskim prostorskim urejevanjem si upam postaviti tezo, da bi Sloveniji
                     pripadel Trst – vsaj kot kondominij – in Gorica. Avstrijsko slovensko Koroško
                     pa je zapravilo – ironija zgodovine – koroško partizanstvo samo. »Če v Avstriji
                     ne bi bilo upornikov in partizanov, potem bi bila velika verjetnost, da bi
                     zavezniki priključili južno Koroško Jugoslaviji ... « (Neugebauer). V moskovski
                     deklaraciji 1. novembra 1943 so namreč zavezniki zahtevali za povojno obnovitev
                     Avstrije v starih mejah tudi prispevek Avstrijcev samih k osvoboditvi izpod
                     nacizma. Slovenski partizani so bili »najuspešnejši in vojaško najvažnejši upor
                     na avstrijskih tleh ... Vzpostavitev Avstrije (v starih mejah) je neločljivo
                     povezana z avstrijskim odporom« (Neugebauer).</p>
                  <p>Zmaga komunistične revolucije pa ni pomenila samo okrnitve slovenskega
                     narodnega prostora in zožitev državnih meja, temveč tudi izgon iz Evrope.
                     Desetletja smo bili izrinjeni in izločeni iz zahodnega družbenega, političnega
                     in gospodarskega sistema, odrezani od antično-krščanskih korenin, kot balkanska
                     provinca prisilno vključeni v evrazijski boljševiški prostor. O tej izključitvi
                     iz Evrope in o tragičnih posledicah bo treba pisati knjige, tu vse problematike
                     niti nakazati ni mogoče.</p>
                  <p>Zato preidem na zadnjo ugotovitev: zmagovita komunistična revolucija je
                     negativno oblikovala slovenski narodni značaj.</p>
                  <p>KPS/OF je 8. novembra 1941 objavila Temeljne točke OF slovenskega naroda. Točka
                     4 se glasi: »Z osvobodilno akcijo in aktivizacijo slovenskih množic preoblikuje
                     OF slovenski narodni značaj.« Sodbo o tem, ali je revolucija res preoblikovala
                     slovenski narodni značaj, prepuščam kompetentnejšim. Zagotovo pa je revolucija
                     po zmagi resnično desetletja oblikovala slovenskega človeka, vendar negativno.
                     Ne smemo vsega, kar je bilo po 1945 v slovenskem življenju negativnega,
                     pripisati revoluciji, vendar v slovenski družbi ne vidim niti ene strukturne
                     izboljšave ali uspešne sistemske kvalitete, ki bi jo uvedla medvojna revolucija
                     in bi specifično pogojevala. Govorjenje o »kontinuiteti pozitivnega« iz dobe
                     pred letom 1990 oziroma da je bilo v omenjeni dobi več pozitivnega kot
                     negativnega, je perverzno, saj je bil sistem sam v sebi antihuman in
                     totalitaren.</p>
                  <figure>
                     <graphic url="slike_z_20/z_20_39.png"/>
                     <head>Vojna in revolucija<name/></head>
                  </figure>
                  <p>Naj na kratko povzamem in poudarim vodilne misli svojega razmišljanja.</p>
                  <p>- Za odpor proti okupatorju so se – večinoma pred nastankom OF – odločile vse
                     predvojne politične stranke. To dejstvo je izrednega pomena: slovenski narod je
                     bil v svojih političnih predstavnikih odločen, da se okupatorju upre in ga
                     prežene. Poznejša interna politična nesoglasja ne zmanjšujejo vrednosti te
                     odločitve.</p>
                  <p>- Vse ilegalne skupine, devet po številu, so se odločile za civilni,
                     neoboroženi odpor in za pripravo na oboroženega v zadnji fazi vojne.</p>
                  <figure>
                     <graphic url="slike_z_20/z_20_40.png"/>
                     <head>Vojna in revolucija<name/></head>
                  </figure>
                  <p>- Le ena skupina, KPS/OF, razglasi po napadu na SZ takojšnji in totalni
                     oboroženi odpor – v tistih razmerah iracionalno dejanje – ga monopolizira in
                     začne sankcionirati z umori in likvidacijami vodilnih predstavnikov drugih
                     ilegalnih skupin.</p>
                  <p>- To odločitev in politične umore KPS/OF formalno legitimira z odlokom 16.
                     septembra 1941; v njem se postavi za edino silo, ki sme vojaško in politično
                     voditi slovenski narod. Politični nasprotniki postanejo s tem avtomatsko
                     izdajalci slovenskega naroda, ljudski sovražniki, in se kaznujejo s smrtno
                     kaznijo.</p>
                  <p>- Odlok 16. septembra 1941 pomeni začetek ljudske, razredne revolucije na
                     Slovenskem, njen glavni interes je likvidacija nasprotnikov. Protiokupatorski
                     odpor (p)ostaja njen privesek: KPS ga podredi razrednim interesom, to je
                     prevzemu totalitarne komunistične oblasti po vojni.</p>
                  <p>- V protiokupatorskem odporu KPS/OF izrablja in zlorablja pogum, zagon in
                     nacionalno navdušenje slovenskega domoljuba, v tako imenovanih volitvah in na
                     Kočevskem zboru skuša javno legitimirati ljudsko, razredno oblast.</p>
                  <p>- Odpor proti revolucionarnemu terorju, ki se je spontano začel v vaških
                     stražah in se pozneje razvil v domobranstvo, je bil moralno upravičen in kljub
                     povezavi z okupatorjem ni izdal ali ogrozil življenjskih interesov slovenskega
                     naroda.</p>
                  <p>- Vaške straže in domobranstvo se zaradi vsiljene samoobrambe življenj in
                     imetja ne morejo primerjati in še manj enačiti z ideološko kolaboracijo,
                     sočasnim pojavom v nekaterih zasedenih evropskih deželah.</p>
                  <p>- Komunistična revolucija je bila samouničevalna in je slovenski narod za
                     desetletja pohabila ter osiromašila.</p>
               </div>
            </div>
            <div type="div2" subtype="poem">
               <head>Mlini meljejo počasi</head>
               <lg>
                  <l>Mlini meljejo počasi</l>
                  <l>- kaj le meljejo?</l>
                  <l>To je zunaj, izven vási,</l>
                  <l>kjer se kola peljejo.</l>
               </lg>
               <lg>
                  <l>Škripajo pod mehi zrnja,</l>
                  <l>skozi skril se meljejo,</l>
                  <l>to je zunaj, izven vási,</l>
                  <l>kjer se kola peljejo ... </l>
               </lg>
               <lg>
                  <l>Meni pa život hiti kot ptica,</l>
                  <l>davno je kar sem živél,</l>
                  <l>veter je premešal lica,</l>
                  <l>svet ni žalosten in ni vesel.</l>
               </lg>
               <lg>
                  <l>Čakajo me moji mlini,</l>
                  <l>čakajo konec vasi,</l>
                  <l>kaj pripeljem jim pod kamne,</l>
                  <l>kaj nasujem na osi ... </l>
               </lg>
               <docAuthor>Stanko Majcen</docAuthor>
            </div>
         </div>
         <div type="div1">
            <head>Prevodi</head>
            <div type="div2">
               <head>Antigona je odšla</head>
               <div type="div3">
                  <p>Besedilo <emph>Antigona je odšla</emph> se nam je zaradi njegove moralne
                     prizadetosti zdelo tako pomembno, da smo ga za uredniške potrebe preslikali in
                     arhivirali. Ko pa smo se pozneje odločili, da ga prevedenega objavimo v
                        <emph>Zavezi</emph>, nam knjiga ni bila več dosegljiva. Upamo, da bomo v eni
                     prihodnjih številk <emph>Zaveze</emph> lahko bralcem postregli z virom in
                     avtorjem.</p>
                  <p>Besedilo je prevedla Katarina Bogataj – Gradišnik.</p>
               </div>
               <div type="div3">
                  <head>Ob dnevu narodnega žalovanja</head>
                  <p>Kakšni mrtvi so to, ki po njih ljudstvo žaluje na dan žalovanja? Žalovanje je
                     najprej osebna stvar, dejanje posameznikov, ki velja posameznikom. Ljudje, po
                     katerih žalujemo, so zapustili starše, brate in sestre, žene in otroke,
                     prijatelje in učitelje. Sleherni pokojnik je otrok svojih staršev. Toda ta krog
                     zasebnega žalovanja naj bi bil danes presežen, dan žalovanja naj bi tudi
                     občestvu dal neko zavest o njegovih mrtvih. Najprej so to narodovi mrtvi, na
                     katere mislimo; njihovemu krogu pa pripadajo ravno tisti, katerih se nihče več
                     ne spominja – padli edinec vdove, ki je medtem že umrla, otrok, ki je zmrznil
                     na begu in katerega starše so ustrelili ob vkorakanju Rdeče armade, družine, ki
                     so zgorele v mestih, vsi tisti torej, po katerih prav nihče več ne žaluje.</p>
                  <p>Pojem narod uporabljam zato, ker bi rad pritegnil tiste Nemce, ki mislijo, da
                     nimajo nikogar objokovati – mrtvi so namreč mrtvi nas vseh. Sramoval bi se
                     uporabljati ta pojem glede na mrtve same, ker ni nemških, ruskih ali judovskih
                     mrtvih. Ljudje rečemo »tam leži mrtev Poljak«, vendar jezik ne dopušča, da bi
                     rekli »poljski mrtvec« ali »nemška mrtvakinja«. Narodnostne razlike spričo
                     smrti zbledijo. Za mrtve so neustrezne. Tako so torej narodovi mrtvi tisti, po
                     katerih – kot narod – žalujemo, in ne: mrtvi nemške narodnosti. Drugače
                     povedano, narod je subjekt žalovanja, ne njegov objekt. Kdo pa je tedaj objekt
                     žalovanja? Kdo so pravzaprav to – naši mrtvi?</p>
                  <p>Danes mislim na svojega najstarejšega brata, ki je bil pred dvajsetimi leti v
                     ruskem ujetništvu, bil naj bi izpuščen, pa je med transportom domov v tovornem
                     vagonu umrl za grižo. Lahko bi ga bili rešili, kakor še nešteto drugih – in
                     naravna reakcija na to dejstvo sta zagrenjenost in mržnja. Ne zdi se mi dobro,
                     če se ta čustva sčasom obrabijo in se umaknejo topi resignaciji – »je bila pač
                     vojna«. Še druga pot je, po kateri se žalovanje spremeni. Na svojega brata ne
                     morem več misliti enako kakor prej, odkar vem za usodo ruskih vojnih ujetnikov
                     v nemških taboriščih: Od 5,7 milijonov ujetnikov je po najvišjih cenitvah
                     preživelo 1,8 milijona ljudi, skoraj štirje milijoni so pomrli od lakote ali
                     bili pomorjeni.</p>
                  <figure>
                     <graphic url="slike_z_20/z_20_41.png"/>
                     <head>Kočevski rog – Križ ob cesti po Krenom<name/></head>
                  </figure>
                  <p>Tudi ti Rusi, ki so delali pri Kruppu ali na državni železnici, ki so živeli in
                     umrli v mestih in pokrajinah, ki so zame povezane z besedo domovina, tudi ti so
                     torej moji, so naši mrtvi. Vem, da nekje v Ukrajini neka sestra žaluje za
                     svojim bratom, ki je pokopan v Nemčiji, in ki bi bil prav tako kakor moj brat
                     rajši jedel, poljubljal in študiral. »Naši mrtvi« – to besedo lahko slišim le
                     še v dvojnem pomenu – to so tisti, ki so nam umrli, in so tisti, ki so umrli
                     zaradi nas.</p>
                  <p>Dolgo smo imeli za »naše mrtve« samo tiste, ki nam jih je prezgodaj in
                     nedoumljivo vzela usoda. Vendar v Nemčiji zdaj ne moremo tako govoriti o »naših
                     mrtvih«, ne moremo več poskušati, da bi dognali njihovo temno usodo, ker vse
                     preveč natanko vemo, kako tako usodo ljudje za ljudi poznajo in hočejo,
                     načrtujejo in izpeljejo. Med naše mrtve sodijo prav tako tisti, ki smo jih
                     pomorili mi. In narod je, če tedaj žaluje kot celota, tudi kolektivno odgovoren
                     za to, kar se je zgodilo v njegovem imenu. Čas je, da nehamo mrtve razločevati
                     – na tiste, ki so padli na polju slave, in na tiste, ki so našli smrt v
                     taboriščih sramote in v barakah zarotnikov. Kdor toži nad narodovimi mrtvimi,
                     zataji pa od naroda pomorjene, ta še vedno dela razlike, ta taji egalite, edino
                     enakost mrtvih, ki jo v tem našem svetu poznamo. Kdo so torej mrtvi, po katerih
                     ljudstvo žaluje? To so tisti, ki jih objokujemo, to so tisti, ki smo jih
                     pozabili, so tisti, ki so umrli zavoljo nas.</p>
                  <p>Kakšna je ta žalost, ki jo ljudstvo na dan žalovanja izkazuje svojim mrtvim? To
                     je pozabljena, zamujena žalost. V našem vsakdanjem življenju imajo mrtvi
                     osupljivo majhno vlogo v primerjavi s prejšnjimi časi: z industrijsko
                     revolucijo je bila smrt izrinjena na rob življenja – pokopališča ležijo v
                     zunanjih okoliših, ne v središču mest, umira se v bolnišnici in spominu na
                     mrtve so namenjeni določeni dnevi. Starejši običaji pokopavanja in žalovanja
                     izhajajo iz sobivanja, iz soudeležbe mrtvih, da, ob začetkih človeške zgodovine
                     so se najbrž preživeli branili pred posegi mrtvih, ki so jih ogrožali.
                     Plačevali so visoko ceno, da bi imeli mir in da bi pomirili nezadovoljne in
                     razsrjene mrtve. In še grški mit navezuje blaginjo vseh državljanov na
                     pomirjene, potešene mrtve. Pokopati pomeni potešiti, umiriti, spraviti se. Tako
                     je moglo biti žalovanje po umrlih v prejšnjih časih sestavni del življenja, ki
                     je teklo naprej. In prav to manjka današnji zavesti. Z mrtvimi ravnamo tako, da
                     jih pozabljamo in izrivamo iz zavesti.</p>
                  <p>Če ima beseda pokopati prvotni pomen spraviti se, pomiriti, tedaj lahko rečemo:
                     naši mrtvi niso pokopani. Tako je, kakor da bi trohneli pod sladoledarnami na
                     novo vstalih mest, tisti, ki so ostali v Stalingradu, se niso nikdar vrnili
                     domov, in dim iz Auschwitza visi nad deželami. Mrtvi se ne pomirijo, dokler jim
                     ne dopustimo, da nam zastavijo svoja vprašanja. – Zakaj? In za koga? In dokler
                     puščamo, da ta vprašanja izzvenevajo v temno usodo, ki ne daje nobenega
                     odgovora. Narodovim mrtvih se krati njihova pravica, pravica, zastavljati
                     vprašanja.</p>
                  <p>Nepokopani, nepotešeni ležijo tukaj; nobene prihodnosti nimajo, nobene dejavne
                     moči nad živimi. Pri brošuri protiletalske zaščite Vsakdo ima možnost ni bila
                     najhujša njena olepševalna neumnost, temveč prav to: da so bili mrtvi izdani.
                     Kakor da bi jih ne bilo. Kakor da bi nam ne imeli nič povedati. Kakor da bi
                     bila nekakšna nepotrebna nezgoda, da so umrli, tako npr. tistih dvajset tisoč
                     Kölnčanov, ki so izgubili življenje pri bombardiranju med vojno.</p>
                  <p>V starejših časih so dajali mrtvim s seboj v grob zaklade, da bi jih pomirili.
                     Mi pa smo jim svoje zaklade odrekli in jih rajši porabili zase: kot pravico do
                     domovine in kot ponosno žalovanje ter polje slave. Kakor da bi pravica ne bila
                     zapravljena, ponos ne spremenjen v sramovanje in kakor da bi polje slave zdaj
                     ne ležalo v Buchenwaldu in Maidaneku in Plötzenseeju.</p>
                  <p>Mrtvi so izrinjeni, in če se z njimi sploh še kaj dogaja, tedaj je to
                     izrabljanje. V nekem pismu bralca iz leta 1965 piše: »Nemškemu ljudstvu sploh
                     ne bi bilo treba nič plačevati, ne za vseh minulih dvajset let ne v prihodnje.
                     Saj je trpelo prav tako kakor drugi.« To ni mnenje kakega posameznika, temveč
                     je tipično za tiste vrste žalovanje, kakršno je pri nas v navadi: ker smo
                     trpeli, nam ni treba nič več plačati. Trpljenje in krivda se spretno
                     poračunavata med seboj, trpljenje nemočnih se uporablja kot neke vrste zasluga,
                     kot nekakšno naplačilo za krivdo. Pri takem govorjenju postaja na lepem krivica
                     čedalje manjša, trpljenje čedalje večje. Naposled se zazdi tisto, kar so
                     nekateri povzročili ob pomoči vseh, kakor kaka naravna ujma, ki je zadela enako
                     pravične kakor krivične. Tako se v žalovanju manipulira z mrtvimi: uporabljamo
                     jih, da se ognemo premišljanju, da trpljenje delajo še večje. Trpljenje dobiva
                     tržno vrednost: kdo bo imel več od njena? To je tu vprašanje, in to vprašanje
                     pomiri samo sebe, namesto da bi oblikovalo politično zavest. Da je 22 odstotkov
                     poljskega prebivalstva v zadnji vojni izgubilo življenje, se pozablja in
                     izriva, in to s pomočjo drugih mrtvih, tistih iz nočnih bombardiranj.</p>
                  <p>Kakšno ljudstvo je to, ki na dan žalovanja žaluje po svojih mrtvih? To je
                     ljudstvo, ki ima po največji narodovi katastrofi od tridesetletne vojne do
                     svoje lastne zgodovine hudo nalomljeno in razdvojeno razmerje: med izrinjanjem
                     storjenega in neprikritim hrepenenjem po minulem – od neoporečnega kina do
                     enorazrednice. Želi si tradicije, prikriva pa si svojo zgodovino. Dela se,
                     kakor da ne bi bilo napadlo sosedov in jih pahnilo v morje krvi in solza,
                     temveč kakor da bi bilo že stoletja povsem miroljubno sedelo v svoji podeželski
                     domačiji. V tem begu pred zgodovino in svojo lastno zavestjo je ljudstvo, ki na
                     dan žalovanja žaluje za umrlimi, ljudstvo brez mrtvih, ker samo sebi mrtve
                     zamolčuje in jih pušča brez odgovora. Ne pokoplje jih, mrtvim ne daje miru, za
                     katerega so bili prevarani že v življenju.</p>
                  <p>Ljudstvo pa, ki svojih mrtvih ne pokoplje, se spremeni, izgubi svoj obraz. Ne
                     govori več z mrtvimi in izgubi svoj jezik. Ne sliši jih več in postane gluho.
                     Ne pogleda jih več in oslepi. Nima usmiljenja z njimi in zato izgubi usmiljenje
                     s samim seboj. Mrtvim jemlje njihovo pravico in se živim laže o pravici, pri
                     tem ko na primer kroji pravico do domovine, ki naj bi veljala samo za tiste, ki
                     so bili rojeni v določenem času pred letom 1945. Pozablja polovico mrtvih, ki
                     so naši, in duši glas teh milijonov. Kdor ne sprejema svojega lastnega
                     narodnega položaja, kdor noče vedeti, da smo vojno po pravici izgubili, ta
                     mrtvim ne pusti, da bi se umirili. Le kaj hočejo od nas? Le kaj govorijo? Ti,
                     ki jim je bilo življenje odvzeto, nas prosijo, naj njihova smrt ne bo zaman.
                     Prosijo, naj ne terjamo ozemelj, ki jih je danes mogoče dobiti samo za tako
                     ceno, da se ljudem vnovič vzameta delo in življenje. Prosijo za mir.</p>
                  <p>Antigona, grška kraljeva hči, je pokopala sovražnika dežele, ki je bil njen
                     brat, in kralja Kreona opozorila na to, da delitev na prijatelje in sovražnike
                     pod zemljo nima nobenega smisla več. Kreon, ki je zastopal pravo in oblast
                     države, ji je očital, da sramoti čast padlega brata, če drugega, emigranta in
                     izdajavca, obravnava prvemu enako. V tem trenutku, v dramatično priostrenem
                     položaju, ki se konča za Antigono z obsodbo na smrt, se Antigona sklicuje na
                     to, da ji tudi mrtvi brat, ki je mesto branil, daje pravico zoper kralja, ki si
                     tega mrtvega prilašča. Antigona z mrtvim prijateljem terja pravico za mrtvega
                     sovražnika. Ona, ki je omadeževala svoje lastno gnezdo, kakor nenehno ponavlja
                     Kreon in njemu podobni, ustvarja in ohranja v spominu neki drugi red, v katerem
                     prijatelj in sovražnik nista več edini označbi, po katerih se ljudje
                     spoznavajo.</p>
                  <p>Kakšna dežela je to, v kateri so mrtvi brezpravni in ne najdejo miru? To je
                     dežela, iz katere je Antigona odšla. To je dežela nepokopanih mrtvih. Tu je
                     glas državno-tehničnega razuma, tu je Kreon, ki prevpije mrtve, ni pa več tu
                     Antigone, ki bi mu stanovitno ugovarjala. Mrtvi so nepomirjeni, umrli so za nič
                     in za nikogar, nihče se ne zavzame za resnico, za katero so bili v življenju
                     prikrajšani in prevarani. Nihče se ni od njih učil, nihče jim ne pomaga. Tudi
                     Bog jim ne more pomagati, dokler mi nič ne naredimo zanje.</p>
               </div>
            </div>
         </div>
         <div type="div1">
            <head>Borci pišejo</head>
            <div type="div2">
               <head>Okrogla miza na TV3 1. februarja 1996</head>
               <div type="div3">
                  <p>Dne 1. februarja letos je bila na <emph>TV 3</emph> okrogla miza, ki jo je
                     vodil Janko Tedeško, novinar in direktor programa. Na strani Zveze društev
                     borcev NOB so sodelovali Vladimir Kavčič, pisatelj in publicist, urednik
                     Svobodne misli, Franc Miklavčič, upok. sodnik, Tone Poljšak, nekdanji diplomat;
                     udeležence protikomunističnega odpora so predstavljali Branko Rozman, duhovnik,
                     dr Tine Velikonja, zdravnik in član Nove Slovenske zaveze, Justin Stanovnik,
                     profesor; urednik <emph>Zaveze</emph>.</p>
                  <p>Snov podajamo v skrajšani obliki, vendar upamo, da smisla nismo spremenili.</p>
               </div>
               <div type="div3">
                  <p>Janko Tedeško je v uvodu pojasnil, zakaj okrogla miza. Povod je bilo pismo, ki
                     ga je Zveza združenj borcev NOB poslala svetemu očetu in ga tudi objavila v
                     svojem glasilu <emph>Svobodna misel</emph>. Vodja oddaje je nato prebral nekaj
                     odlomkov iz tega pisma: Del predstavnikov rimskokatoliške cerkve pri nas je v
                     posameznih svojih ravnanjih še vedno pod vplivom določene miselnosti in
                     politike, ki sta bili pogubni za razmere v delu naše domovine med drugo
                     svetovno vojno, ko je bila ob aktivnem sodelovanju nekaterih duhovnikov
                     kolaboracija z okupatorjem predstavljena kot boj za verske vrednote. Del
                     cerkvenih predstavnikov in z njimi povezane politične sile danes pojmujejo vse
                     to kot priložnost za revanšizem in za opravičevanje ter celo čaščenje
                     kolaboracije s silami osi brez pridržkov. Še več, ti krogi pojmujejo spravo
                     celo kot izhodišče za blatenje upora proti okupatorju in narodnoosvobodilnega
                     boja slovenskega naroda in njegovih udeležencev.</p>
                  <p>Nato se je osredotočil na dejstvo, da je papeški nuncij tega dne v
                        <emph>Slovencu</emph> izrazil svoje nezadovoljstvo nad pismom s stavkom, da
                     ton in vsebina poslanice nista v skladu z ozračjem prisrčnosti in
                     pripravljenosti na dialog, ki ju je bilo čutiti med pogovorom.</p>
                  <p>Nato je sledil pogovor:</p>
                  <p>
                     <emph>Poljšak:</emph> Namen pisma je bil umiriti neko polemiko, depolitizirati
                     papežev obisk pri nas. Pismo je večplastno, namenjeno več strukturam, tudi
                     našemu članstvu.</p>
                  <p>
                     <emph>Tedeško:</emph> Vendarle iz tega stavka, ki ga je napisal papeški nuncij
                     in objavil v Slovencu, nekako veje naslednje: da namreč papeški nuncij ni vedel
                     za vsebino pisma, vsebino je spoznal šele kasneje, po tistem ko ste mu ga
                     izročili. Nekako pa je v diplomaciji običaj, da se pismo po kanalih že naprej
                     posreduje v vednost in ko ga nekdo sprejme, hkrati ve za njegovo vsebino.</p>
                  <p>
                     <emph>Stanovnik:</emph> Meni se le zdi potrebno ugotoviti, da je nastala neka
                     frapantna razlika med tem, kar se je na sestanku govorilo, in med tem, kar je
                     stalo v pismu. Ne verjamem namreč, da bi izkušen diplomat načenjal probleme
                     tam, kjer jih ni. Gotovo je gospod nuncij potem, ko je pismo prebral, ugotovil,
                     da je v močni diskrepanci s tem, kar se je ustno odigralo na tem sestanku. To
                     se sicer lahko zgodi nehote, to se lahko zgodi po pomoti, lahko pa je tudi
                     nekako avtomatični izraz neke privajene politike, neke privajene dikcije,
                     nekega načina obnašanja, nekega duktusa misli, ki kar avtomatično pride na dan
                     tudi tam, kjer ga človek ne bi želel. Zdi se mi, da je to tudi že en element
                     našega današnjega pogovora.</p>
                  <p>
                     <emph>Kavčič:</emph> Mislim, da ne bi smeli po tej poti, razen če je kdo
                     pooblaščen, da govori v imenu nuncija. Naj gospod nuncij sam pove, kaj je s tem
                     mislil.</p>
                  <p>
                     <emph>Velikonja:</emph> Ko sem bral to pismo, mi smo takega pisanja vajeni, sem
                     takoj zaslutil, začutil, da berem nekaj tisočkrat slišanega in videnega. Tukaj
                     se je pokazalo, kar zmeraj pravim, kaj so namreč borci, kaj je Zveza borcev.
                     Obnašajo se kot otrok, ki je zaostal v rasti in se krčevito drži krila svoje
                     krušne matere – NOB, sploh pa noče slišati, noče vedeti za pravo mater, za
                     komunistično partijo in njeno revolucijo. Revolucija je v pismu imenovana samo
                     enkrat in še to pod narekovaji, malo zasmehljivo, češ da borcem očitamo, da je
                     šlo v slovenskem odporu za protiversko boljševiško revolucijo, in ne za
                     domoljubna čustva. Nekaj je zanimivo, a to se ne tiče nas, ampak Poljske. Morda
                     lahko začnemo kar konkretno. Ko govorijo o tem in se sklicujejo na papeževe
                     izkušnje na Poljskem, omenjajo, da je tudi on pretrpel vse tegobe nacistične
                     okupacije, z besedo pa ni omenjeno, da je bila ta okupacija za pol Poljske
                     nacistična, za pol Poljske komunistična, nič se ne omenja izdaja druge strani,
                     ni omenjen Katyn, nič seveda ni omenjeno, da so papež in vsa Poljska oziroma
                     Poljški podobno kot vsi Slovenci prestali 45 let totalitarne diktature.</p>
                  <p>
                     <emph>Poljšak:</emph> Naš namen ni bil poučevati papeža zgodovine. To pismo je
                     treba znati brati. Branje dokumentov zahteva neko znanje. Pismo je treba jemati
                     kot celoto, dati papežev obisk v primerne okvire, mu zaželeti dobrodošlico.
                     Zaželijo mu jo vsi borci, namenjeno je tudi našemu članstvu, namenjeno je tudi
                     tistim, ki v papeževem obisku ne vidijo drugega kot samo pastoralno dejanje.
                     Kar je v pismu napisano, je bilo pretehtano in niso prazne marnje, treba ga je
                     gledati v celoti.</p>
                  <p>
                     <emph>Rozman:</emph> Omenjate za papeža, da ima izkušnje z nacizmom in
                     fašizmom, zakaj nikoli, da ima izkušnje s komunizmom, ko je veliko dlje živel
                     pod komunizmom in tudi veliko več pretrpel. Zdi se mi naivno, da papeža o nečem
                     obveščate, čeprav je to človek na svetu, ki je najbolj obveščen. Naivnost vidim
                     tudi v tem, ko omenjate Slomška in ga hvalite. Najbrž ne veste, da je poklical
                     v Maribor lazariste prav zato, da bi pridigali proti komunizmu. Če bi to
                     vedeli, bi Slomška izpustili. Zame je pismo denunciacija predstavnikov
                     Rimskokatoliške Cerkve, Slovenske škofovske konference in, kot pravite,
                     prenapetežev tudi iz cerkvenih krogov. Ta denunciacija je po mojem najboljšem
                     prepričanju polna neresnic. To so lahko ali zmote ali laži, so pa neresnice.
                     Tukaj ne bomo prišli nikoli skupaj. Mi, ki smo se uprli revoluciji, smo pač
                     videli to revolucijo. Takrat sem bil dijak Škofovih zavodov, bil sem pri
                     Katoliški akciji in so nam 14 dni po začetku rekli: »Fantje, roke stran! To je
                     čisto navadna revolucija v imenu Stalina!« Zato se mi kot Slovenci in kot
                     katoličani temu nismo mogli pridružiti. Ko se je ta revolucija začela, se je
                     usmerila predvsem proti katoliškemu taboru. Dobro bi bilo dati papežu knjigo o
                     mučencih. Ni bilo drugega kot se temu upreti. Vi poznate naše stališče kot mi
                     vaše. Morali bomo eni in drugi pomreti in mogoče, da bodo pozneje prišli do
                     sprave. Sprave brez resnice ni. Tudi naša stran mora priznati vse, kar je bilo
                     napačnega. Vemo pa, da se je 45 let pisala zgodovina po nareku partije. Za
                     režim moramo priznati, da je bil totalitaren. Nikomur ne zamerim, če se je
                     zmotil in se v svojem mladostnem navdušenju stvari pridružil. Razlikovati pa je
                     treba objektivno in subjektivno krivdo. Večina se je pridružila uporu iskreno,
                     ampak tisti partijski vrh je vedel, kaj hoče. Kardelj je dve leti po Čebinah
                     napisal: »Če pride do vojne, se bomo komunisti vojne udeležili samo, če bo
                     možnost za revolucijo.« In to se je potem zgodilo.</p>
                  <figure>
                     <graphic url="slike_z_20/z_20_42.png"/>
                     <head>Trdovratna zima<name>Simon Dan</name></head>
                  </figure>
                  <p>
                     <emph>Tedeško:</emph> Omenili ste knjigo o mučencih. V tem pismu se tudi omenja
                     neki mučenec, ni sicer imenovan z imenom: V nasprotju z resnico o dejstvih ter
                     izvirnimi verskimi nagibi za proglasitev svetnikov, blaženih in mučencev je
                     tudi Vam znana pobuda, da bi se na podlagi</p>
                  <p>izmišljenih in nepreverjenih podatkov o okoliščinah smrti določene osebe med
                     drugo svetovno vojno le-ta predstavil kot verski mučenec.</p>
                  <p>
                     <emph>Rozman:</emph> Osebno sem ga poznal. To je Lojze Grozde. V tistem času,
                     ko je bil mučen in potem ubit, smo imeli pri Katoliški akciji absolutno
                     prepoved političnega delovanja. Dr. Anton Strle je o njem napisal knjigo. Strle
                     je človek, ki ne pozna laži. Zdaj pišejo, da to ni res.</p>
                  <p>
                     <emph>Poljšak:</emph> Mi mislimo, da gre za nepreverjene in izmišljene podatke.
                     Dokaz nam je to, da se ni nihče oglasil na preverjene podatke in na izjave
                     prič, ki so bile navedene v pisanju g. Kocjana, objavljenem v
                     <emph>Delu</emph>.</p>
                  <p>
                     <emph>Velikonja:</emph> Jaz sem se oglasil s precej dolgim pisanjem, vendar
                     prispevka <emph>Delo</emph> ni objavilo. Tam sem napisal tole, kar bom povedal,
                     po mojem dovolj trezno. Strinjam se s Kocjanom, da je pisanje o tem, kako so
                     Grozdetu iztaknili oči in rezali ušesa, malo verjetno. Bolj bi verjel, da so to
                     napravile divje živali, ko je ležal šest tednov zmrznjen in napol gol, preden
                     so ga našli. Meni je približno jasno, kaj se je zgodilo. Grozde je padel v
                     Mirno v času, ko sta bila tam poleg drugih Maček in Ivo Lola Ribar. Tam je bil
                     takrat center slovenskega partizanstva. Sem se je pripeljal na vozu v sredo
                     trga. Ko so odkrili pri njem misale in druge verske knjige, so mislili, da ga
                     imajo. Mislili so, da ga imajo, ravno zato, ker je nosil s seboj verske knjige.
                     Kar vidim ga, kolikor sem ga poznal, kako jim je bral lekcijo in ta predrznost
                     se jim je zdela nezaslišana. Nekako jih je utrdila v prepričanju, da imajo pred
                     seboj vohuna in zato so ga mučili do konca in ubili. Vse to sem napisal, pa mi
                        <emph>Delo</emph> ni objavilo.</p>
                  <p>
                     <emph>Kavčič:</emph> Zahajamo na literarno področje, dragi gospodje. Nobeden ni
                     bil priča tem dogodkom. Vsi smo samo brali. Kdor misli, da podatki, objavljeni
                     v <emph>Delu</emph>, niso točni, niso natančni, naj še enkrat prebere, pa se
                     bomo dobili in pogovorili.</p>
                  <p>
                     <emph>Velikonja:</emph> Saj ni bilo nobenih konkretnih podatkov, kdo je mučil,
                     kdo ga je ubil.</p>
                  <p>
                     <emph>Stanovnik:</emph> Zanimivo je, kako se debata odvija. Najprej lahko
                     ugotovimo to, da pravzaprav Cerkev za ta obisk ni predlagala Grozdeta. In
                     vendar se je borcem zdelo potrebno, da to temo načnejo v svojem pismu. Cerkev
                     se je odločila, da bo kanonizirala Slomška. Ta pavšalna trditev, nasilna, zunaj
                     potrebe konteksta, je izraz neke želje, da se stvari napnejo, da se gmota
                     napadalnih elementov poveča. Zdi se mi, da je to eden od znakov tega pisma. Se
                     pa strinjam z g. Poljšakom, da bi bilo prav, da, še preden se poglobimo v
                     konkretne momente tega pisma, malce le na sploh podamo vtis, ki ga je človek
                     imel ob tem pismu. Ko sem bral to pismo, sem bil po svoje presenečen, in to nad
                     preprostim dejstvom, da je tako napisala neka organizacija, ki predstavlja in
                     je del nekega velikega gibanja, ki ima s to institucijo, h kateri je prišla,
                     hude in obremenjujoče hipoteke. Glejte, to gibanje je pomorilo 180
                     profesionalnih članov te ustanove, to se pravi Cerkve, toliko in toliko let je
                     njihova oblast te ljudi zapirala, skoraj vsak drugi slovenski duhovnik je bil
                     zaprt ali dve leti ali pet ali deset let. In potem pride neka organizacija, ki
                     ima placentarno zvezo s tem gibanjem, k eminentnemu predstavniku te ustanove in
                     niti besede ne reče o tem, kar se je zgodilo. Po mojem je to iz človeškega
                     stališča nerazumljivo. Ko sem to videl, sem si mislil: Aha, to pa so ljudje
                     tiste inspiracije, ki so na tak način dobivali fizične in politične boje. Tako,
                     da so šli prek nekih osnovnih manir. Recimo, če sem s sosedom v sporu. Ko
                     pridem z njim skupaj, se mu opravičim, mu razložim, pokažem, da mi je nerodno.
                     Ljudje, ki so ta obisk naredili, pa niso pokazali najmanjšega znaka, da jim je
                     kaj nerodno, nasprotno, to isto ustanovo so prišli tožit. To se mi je zdelo
                     nekaj nenavadnega in v skladu z dušo tega gibanja. To je moje začetno, splošno
                     in najbolj globalno doživetje ob tem pismu.</p>
                  <p>
                     <emph>Poljšak:</emph> Mislim, da je prav, da ne dajemo na mizo podatkov, kaj je
                     kdo komu storil, ker ne bomo prišli daleč. Zveza borcev se je v zadnjih letih
                     prekvasila. Iz družbenopolitične organizacije smo postali del slovenske civilne
                     družbe. Opravljamo svoj delež v afirmaciji Slovenije v tujini. Menimo, da smo
                     precej naredili za pomiritev. O tem smo sprejeli dokumente.</p>
                  <p>
                     <emph>Rozman:</emph> Dolničar je izjavil: Med partizani in domobranci ni
                     sprave.</p>
                  <p>
                     <emph>Poljšak:</emph> Pred dobrim letom smo poslali državnemu zboru našo
                     spomenico. Ocenjujemo, kaj je 50-letnica osvoboditve in konca druge svetovne
                     vojne. V njej smo povedali, kako gledamo na povojne poboje: Borci in udeleženci
                     NOB smo že večkrat, med drugim tudi že v omenjeni spomenici državnemu zboru,
                     javno obžalovali ta dejanja. Obsojamo jih kot nekaj, kar je v popolnem
                     neskladju z duhom NOB, v katerem smo se dosledno prizadevali omejevati in
                     kaznovati izbruhe maščevalnosti, nečloveškega odnosa do nasprotnikov, ki jih
                     samodejno poraja surova vojna.</p>
                  <p>
                     <emph>Tedeško:</emph> Rad bi prišel do korenin tega zla, do korenin bratomorne
                     vojne. Kajti nesporno je bratomorna vojna v nekem momentu in nekih delih
                     Slovenije bila. Izhajala je iz ideološkega razrednega prepričanja na eni
                     strani, da je treba ustvariti neko novo državo, novo nacijo, na drugi strani pa
                     so bili ljudje, ki so branili neke tradicionalne vrednote, katoliške vrednote.
                     In tu je prišlo do usodnega tragičnega medsebojnega spopada. Ali je možno
                     razčiščevanje in osvetljevanje teh vzrokov ali pa boste stali na dveh
                     bregovih.</p>
                  <p>
                     <emph>Kavčič:</emph> Rekel bi, da je ta pristop nezadosten, vaš pristop je
                     ideološki. Polarizacija je bila seveda ideološka, na koncu. A v osnovi je šlo
                     za socialne frustracije, ki jih je bil deležen večji del Slovencev, ki ni dobro
                     živel v sistemu, v katerem je živel, ki se je čutil prikrajšan za svoje pravice
                     in mu ni uspelo realizirati svoje življenjske poglede. To dokazuje množična
                     emigracija, v nadaljevanju pa dolgotrajne priprave na socialno revolucijo.
                     Mislim, da se te besede ni treba popolnoma nič sramovati; socialna revolucija
                     je proces, v katerem se spreminjajo družbeni odnosi v korist večine.</p>
                  <p>
                     <emph>Tedeško:</emph> Se pravi, vi ste želeli postaviti temelje nekemu novemu
                     svetu. To je nekako še razumljivo. A v teh temeljih novega sveta, če gledamo že
                     od oktobrske revolucije, ni bilo mesta za religijo, za vero, za Cerkev. To je
                     tisto, kar je del Slovencev izredno motilo.</p>
                  <p>
                     <emph>Kavčič:</emph> Tudi zdaj je ta problem isti. Dokler vera deluje kot
                     intimno spoznanje, intimna lastnina vsakega človeka, nikogar ne moti. Dobrih
                     ljudi ni nikoli preveč na svetu. Ko pa te stvari začno dobivati politične
                     dimenzije, ko vodijo v politično diferenciacijo, pa stvari postanejo drugačne.
                     A potem ne gre zgolj za vero, ampak gre za politiko, na strani katere stoji
                     vera.</p>
                  <p>
                     <emph>Stanovnik:</emph> Zdi se mi bolj primerno, da govorimo o pismu in zraven
                     o stvareh, ki se jih pismo dotika. Ne morem namreč prek dejstva, da je to pismo
                     v nekem smislu dober politkomisarski tekst. Je zapleten, ko pa tisto odpletaš,
                     vidiš pravzaprav, da ni drugega kot blatenje nasprotnika. To je značilno za ta
                     stil. Poglejte, v celem tekstu najdem samo eno refleksijo na svojo krivdo, in
                     še to z izrazom izvensodni poboji. Temu pravi pomota in eksces. Napake in
                     ekscesi. Stvari, ki so gromozanske, ki presegajo človeško domišljijo, ki
                     presegajo realizacije zla v zgodovini skoraj, da taki stvari rečeš eksces – kot
                     neke vrste gostilniški pretep – ali pa pomota kot slab, neuspel nedeljski
                     izlet. Zdi se, da je to značilno, da to ni slučajno. Še enkrat ponavljam: to je
                     atribut nekega duha, ki je prav na ta način zmagoval v političnih in fizičnih
                     bitkah. To, kar sem prej omenil, da so ti ljudje prišli k predstavniku Cerkve,
                     potem ko so Cerkvi to in to napravili, je povezano s tem, o čemer pravkar
                     govorim. Pomota! Ni se jim zdelo primerno, da bi papežu odkrito povedali, kaj
                     vse se je dogajalo, da bi govorili o holokavstu, o tem, koliko ljudi je moralo
                     leta in leta preživeti v strašnih ječah, v hudih taboriščih, da bi – recimo –
                     ob tem povedali, da so ljudje, ki so iz tega gibanja prišli in do te oblasti
                     prišli, vozili smeti in odpadke na teharsko pokopališče, da so iz grobov jemali
                     leta 1945 in 1946 kosti odličnih slovenskih politikov in uglednih mož, da je na
                     ljubljanskem gradu še vedno onečaščeno pokopališče. Zdaj pa bomo mi, ki smo
                     zdaj prišli k vam, vse to uredili. Vidite, zdaj je napočil nov čas. To mene
                     najbolj boli, da vztrajajo na dikciji iz leta 1945.</p>
                  <p>
                     <emph>Miklavčič:</emph> Pol ure govorimo samo o stvareh, ki niso v pismu.
                     Opomnil bi na besede, ki jih je dobesedno izrekel gospod nuncij. Prikazati smo
                     hoteli, da sta tukaj dve opciji, ki sta drugačni. Da naj razume tudi našo,
                     recimo, partizansko opcijo, in ne samo domobranske. Danes se v nekih dokumentih
                     piše podobno, kot se je pisalo pred 50 leti, ko je vodil škofijo dr. Rožman.
                     Nuncij je razumel, da gre za dve opciji. Rekel je: »Cerkev predstavljajo papež,
                     škofje, duhovniki in vsi krščeni ljudje. Vsi ti ljudje se lahko motijo in lahko
                     izberejo napačno pot.« Razumel je, da mu hočemo prikazati svoje stališče, ne
                     zaradi ne vem kakšne politike, ampak da bomo tudi borci deležni tega obiska, da
                     ne bomo izključeni iz tega obiska in da ne bomo obrekovani. To je bil naš namen
                     v tem pismu. Predlagamo, da gremo analitično skozi to pismo, da vidimo, kaj smo
                     rekli, kaj drži in kaj ne drži.</p>
                  <p>
                     <emph>Tedeško:</emph> V tem pismu vi nekako obsojate izjavo slovenske škofovske
                     konference ob 50-letnici konca druge svetovne vojne, ki je bila objavljena
                     lani. Pripisujete ji neko enostranskost. Če dovolite, bom citiral nekaj misli
                     iz te poslanice, recimo: da se premalo upošteva, da so dogodki in dejanja med
                     seboj povezani in si je samo iz te povezave mogoče ustvariti pravilnejšo podobo
                     in pravičnejšo sodbo; da ena stran uporablja stare zmerljivke in sramotilne
                     besede; da je partija zlorabila domoljubje borcev, ko je osvobodilni boj
                     izrabila za izvedbo revolucionarnega prevzema oblasti; da velikanska večina
                     domobrancev ni hotela nič drugega kot svobodno in demokratično Slovenijo in
                     tako naprej. Konkretno v vašem pismu to obsojate. Naj se debata razvija torej v
                     tej smeri. Ali je pravilen tak pristop škofovske konference za to spravo, ali
                     pa je po vašem mnenju to zmotno, zgrešeno, škodljivo?</p>
                  <p>
                     <emph>Stanovnik:</emph> Gospod Miklavčič je rekel, da to pismo ne napada. V
                     pismu je polno tega. Tako niste šli prek revanšizma. Vi dobro veste, da je
                     revanšizem navadna ideološka beseda. Nastala je leta 1988 na nekem partijskem
                     CK-jevskem sestanku, na katerem so se vpraševali, kako bi prešli v demokratično
                     družbo, in tam je neka gospa rekla, da se bo to zgodilo, če ne bo revanšizma. V
                     tistem trenutku sem natanko vedel, da se je rodila nova ideološka beseda. To je
                     tipična komunistična beseda. Kaj pomeni revanšizem? Revanšizem pomeni
                     maščevanje. Ko pa je ta gospa rabila besedo revanšizem, ni mislila na
                     maščevanje, fizično, pravno, politično, ampak je mislila na to, da bodo prišli
                     ljudje, ki bodo govorili, kaj je partija v resnici bila, kaj pomeni zgodovinski
                     nastop partije. To pa so zgolj besede. Beseda revanšizem je v tem pismu
                     uporabljena. Revanšizem so obesili nasprotnim silam, ko se nikomur niti sanjalo
                     ni, da bi karkoli lahko počel.</p>
                  <p>
                     <emph>Kavčič:</emph> Rad bi vseeno vnesel nekaj podatkov v to razpravo. Žrtve
                     te vojne so bile ogromne, na eni kot na drugi strani. Na strani osvobodilnega
                     gibanja je bilo 46.000 mrtvih, 15.000 padlih partizanov, v nemških
                     koncentracijskih taboriščih je umrlo čez 12.000 ljudi, v italijanskih skoraj
                     6.000, 3.000 žrtev je zahtevala tržaška Rižarna, skoraj 3.000 obešenih in
                     ustreljenih talcev, 80.000 slovenskih domov uničenih, v zaporih 80.000 ljudi, v
                     internaciji 40.000, izgnanih 62.000 in skoraj 1.000 ukradenih otrok. Zakaj in
                     kako so te žrtve nastale?</p>
                  <p>
                     <emph>Stanovnik:</emph> Preden odgovorim, bi tole rekel. Zelo zanimivo je to,
                     da so imeli partija, Združenje borcev in druge organizacije, ki so tukaj
                     vključene, 40 ali 50 let časa, da to strašno knjigovodstvo revolucije
                     raziščejo, pa ga niso. Kako to, da do zadnjega ni bilo praktično nobenih
                     podatkov: koliko jih je padlo pri partizanih, koliko pri domobrancih, koliko so
                     jih pobili na domovih, koliko jih je umrlo v lagerjih, zakaj ne? Ker se je
                     očitno ta skupina bala, da bodo rezultati neugodni. Drugače si tega ne morem
                     razlagati. Kajti to, koliko ljudi je na kateri strani padlo, je nekaj tako
                     osnovnega, da bi se vsaki skupini najprej porodila misel na to. A nobenemu
                     zgodovinarju še na misel ni prišlo, da bi zahteval, naj se stvar razišče, ker
                     je že naprej vedel, da ne bo uspel in bo samo sebe spravil v neprijeten
                     položaj.</p>
                  <p>
                     <emph>Kavčič:</emph> Vi neprestano izhajate iz nekih čustvenih pozicij.
                     Govorimo o dejstvih!</p>
                  <p>
                     <emph>Stanovnik:</emph> To je dejstvo, da 50 let niso povedali, koliko ljudi je
                     padlo.</p>
                  <p>
                     <emph>Kavčič:</emph> Če to očitate nasprotni strani, potem bi človek
                     pričakoval, da ste vsaj vi na svoji strani to naredili, pa se vam knjigovodstvo
                     tudi ne izide.</p>
                  <p>
                     <emph>Stanovnik:</emph> Oprostite, kako bomo mi, saj se niti vstati nisi upal,
                     ko nisi smel niti povedati. Kako morete to reči?</p>
                  <p>
                     <emph>Kavčič:</emph> Postavili ste farne plošče po vsej Sloveniji.</p>
                  <p>
                     <emph>Stanovnik:</emph> To je pet let, ko sami delamo brez dinarja, medtem ko
                     vaša stran uporablja finančne rezerve države 50 let in so ji bile na razpolago
                     vse znanstvene institucije. In nas primerjate s tem. Oprostite, to je
                     nedopustno.</p>
                  <p>
                     <emph>Miklavčič:</emph> Škofovsko pismo 19. aprila 1995 govori, da je OF pobila
                     že med vojno toliko in toliko in po vojni brez sodbe toliko in toliko
                     Slovencev. Pučnikova komisija to raziskuje in vemo, katere ustanove prihajajo v
                     poštev. OF ni dala direktive za povojne poboje. Govori se o zlorabljanju
                     domoljubja nekaterih ali večine partizanskih borcev, ki so bili nekako
                     zapeljani v revolucijo. Jaz sem bil tudi med tistimi borci in vem, zakaj sem
                     šel v hribe in zakaj sem se boril. V izjavi pa manjkata dve stvari, dve zelo
                     važni ugotovitvi: nikjer ne piše sintagma NOB, nikjer se ta boj ne priznava pri
                     sestavljavcih te izjave in kaj se še ne omenja: tudi kolaboracija domobrancev z
                     Italijani in Nemci.</p>
                  <p>
                     <emph>Tedeško:</emph> Če vlečemo citate iz tega ali onega dokumenta, smo lahko
                     enostranski. V škofovski izjavi piše: Nobenega dvoma ni, da je večina
                     partizanskih borcev, ki so delovali v okviru OF, šla v boj iz domoljubja in
                     volje po osvoboditvi slovenskega naroda. To je po mojem priznanje NOB ja.</p>
                  <p>
                     <emph>Poljšak:</emph> Po strukturi škofovske izjave je napisana brošura
                        <emph>Slovenija 1941–1945</emph>, ki vsebuje polno abotnih zgodovinskih
                     navedb in poziva na revanšizem.</p>
                  <p>
                     <emph>Miklavčič:</emph> Dodatek k temu pismu je <emph>Poziv državnemu
                        zboru</emph>, izjava, ki se je rodila v Argentini, na katero se je podpisalo
                     petdeset dovolj znanih osebnosti, razumnikov, iz emigracije in tuzemstva, med
                     njimi je enajst duhovnikov, od teh dva škofa, dva monsinjorja, trije teološki
                     univerzitetni profesorji.</p>
                  <p>
                     <emph>Stanovnik:</emph> Pa tudi 25.000 drugih Slovencev.</p>
                  <p>
                     <emph>Miklavčič:</emph> V njem je nekaj trditev: pod pretvezo osvobodilnega
                     boja so pobili toliko in toliko ljudi, druga trditev: slovenski upor proti
                     komunizmu je bil domoljubno in samoobrambno dejanje in nič o NOB.</p>
                  <p>
                     <emph>Rozman:</emph> Govorite o kolaboraciji. Berite partizansko literaturo od
                     začetka revolucije, ko pozivajo v boj pod vodstvom genialnega Stalina in Rdeče
                     armade. Brez revolucije ne bi bilo protirevolucije. Revolucijo so začeli v
                     imenu stalinizma. Kaj to ni bila kolaboracija? Ne strinjam se z g. Kavčičem, da
                     so bili ljudje socialno tako zapostavljeni in tako na koncu, da jih je gnalo v
                     upor. Komunistov ni bilo niti tisočinko, a imeli so načrt, železno disciplino
                     in so dvignili upor. Šlo je za prelivanje slovenske krvi brez haska in to
                     zaradi neodgovornosti revolucijskih voditeljev. Brez tega bi bila današnja
                     zgodovina čisto drugačna. Subjektivno so šli mnogi partizani z najboljšo voljo
                     v hribe.</p>
                  <p>
                     <emph>Stanovnik:</emph> Moti vas, da je v škofovskem pismu napisano, da je OF
                     pobila. Tako se pač govori. Poglejte, mi dostikrat ne rečemo, da so jih pobili
                     med vojno esesovci ali pa ne vem kakšni oddelki, ampak: Nemci so jih pobili.
                     Mislim, da se ta sintagma rabi tisočkrat, desettisočkrat, pa s tem nič ne
                     mislimo, da so jih Nemci pobili. Dejansko so bili ti ljudje tudi Nemci. Tako mi
                     govorimo, morda manj precizno, ampak to je v nekem smislu v človeškem jeziku
                     utemeljen način govorjenja. Kar pa zadeva to, da ne govorijo o NOB, ampak
                     govorijo o socialni revoluciji, gre pa za tole. Croce je rekel v znani knjigi
                     Zgodovina kot misel in zgodovina kot dejanje naslednje: Glede moralne in
                     politične ocene kakega gibanja v zgodovini je važno samo to, kakšne institucije
                     je to gibanje za sabo pustilo. To pravi Croce. In to gibanje je pustilo za sabo
                     komunistično hegemonijo. Borilo se je tudi proti okupatorju in se je borilo
                     tudi za to, da smo lahko govorili slovenski jezik. Zdaj bi rad nekaj povedal,
                     nekaj po mojem mnenju zelo važnega: Res smo govorili slovenski jezik, ker smo
                     rabili besede kozarec, miza, nismo pa smeli delati svojih stavkov. Vsi bistveni
                     človeški stavki so bili prepovedani in cenzurirani. Zato je treba besedo NOB
                     gledati v tej realni distinkciji.</p>
                  <p>
                     <emph>Kavčič:</emph> Gospodje sistematično in vztrajno spregledujejo, kar se je
                     ves čas ponavljalo in stalno obstajalo, namreč tista osnovna družbena politična
                     razmerja, ki so v določenem trenutku vladala, in zaradi katerih se je zgodovina
                     razvijala tako, kot se je. Evropa je bila že vsa pod nacizmom, Anglija je bila
                     tik pred zlomom. V tisti situaciji je celo Churchill izjavil, da je pripravljen
                     sodelovati s hudičem, če bo pomagal reševati Anglijo. Šlo je za civilizacijo,
                     za reševanje evropskega kontinenta in gospodje, ki pri tem niste sodelovali,
                     seveda ne boste tega primanjkljaja nikoli pozabili.</p>
                  <p>
                     <emph>Stanovnik:</emph> Gre za nekaj drugega. Tudi Francija je bila okupirana,
                     tudi Holandija, Danska, Belgija, Norveška, in seveda Češka in Slovenija. Pred
                     kratkim je zgodovinar, imena ne bom povedal, pri neki okrogli mizi povedal
                     nekaj zelo važnega: Naši komunisti so bili drugačni. To je povedal človek, ki
                     se bavi s temi zadevami dvajset, trideset let. In to je res. Poglejte, nikjer v
                     Evropi ni imela komunistična partija v sebi tega duha, da bi se povzpela,
                     uzurpirala vodilni položaj, prepovedala pod smrtno kaznijo komurkoli drugemu
                     delovati v smislu upora proti okupatorju. To je bila samo slovenska partija. In
                     če bi vi borci hoteli razčistiti položaj, bi se najprej vprašali, kaj pa je
                     bilo s to partijo, ki nas je vodila. Kakšna skupina ljudi je to bila. To je
                     bistveno vprašanje. Slovenska je bila drugačna, drugačna kot češka, drugačna
                     kot italijanska, drugačna kot francoska. V Franciji so imeli krovno
                     organizacijo Conseille generale de resistence. In v tisti krovni organizaciji
                     so bili enakopravno zastopani razni politični segmenti francoske družbe. Pri
                     nas pa ne! Pri nas je bila nekaj posebnega. In to je zanimivo zgodovinsko
                     vprašanje, na katerega bi strašno rad znal odgovoriti.</p>
                  <p>
                     <emph>Kavčič:</emph> Če berete zgodovinarja Pirjevca, vas bo poučil, da je bila
                     jugoslovanska partija bistveno drugačna od sovjetske in da je bila tudi
                     slovenska bistveno drugačna od jugoslovanske.</p>
                  <p>
                     <emph>Stanovnik:</emph> V kolikor poznam Pirjevca, hoče ekskulpirati slovensko
                     partijo, da ni bila tako partijna. Jaz pa ravno dokazujem, da je bila bolj
                     partijna, kot so bile zahodne partije. To je razlika. Pirjevec bi govoril
                     zame.</p>
                  <p>
                     <emph>Kavčič:</emph> Če pogledamo nasprotno stran, pa lahko ugotovimo, da je
                     bila edina v Evropi slovenska cerkev, ki je štela za dolžnost, da se bori proti
                     komunizmu, ves svet pa se je boril proti nacizmu,</p>
                  <p>
                     <emph>Stanovnik:</emph> Ker je bila edina v to prisiljena. Ker so jo prisilili
                     prvič z grožnjo totalitarizma, katoliška cerkev pa je stala na pozicijah
                     evropske civilizacije, in ker so jo preprosto prisilili s terorjem in z
                     umori.</p>
                  <p>
                     <emph>Kavčič:</emph> Če bi ameriška Cerkev in ameriški politiki tako
                     razmišljali, potem bi morale ZDA leta 1941 napasti Sovjetsko zvezo. Potem bi se
                     moral Vatikan pridružiti križarskemu pohodu proti Sovjetski zvezi.</p>
                  <p>
                     <emph>Stanovnik:</emph> Ameriški farmar ni bil nič življenjsko ogrožen. Vam
                     predlagam, gospod Kavčič, pojdite enkrat zvečer v Hinje in počakajte, da se
                     zmrači. Hinje so vas v Suhi krajini, ki je 25 km oddaljena od vsakega večjega
                     mesta, od Žužemberka, Kočevja, od Novega mesta. Od Kočevskega roga pa je
                     oddaljeno mogoče 8 do 10 km. In en človek, kaplan ali učiteljica, sta bila na
                     milost in nemilost izročena ljudem, ki so prihajali z one strani, iz Kočevskega
                     roga. Lahko je teoretizirati, ampak tu je šlo za življenje, tu je šlo za pravo
                     življenje. In to, domač človek ti je grozil, kar je bilo nekaj
                     nezaslišanega.</p>
                  <p>
                     <emph>Kavčič:</emph> Pustiti toplo stanovanje, toplo okolje, iti v gozd,
                     tvegati vse svoje življenje, biti leto in dan lačen, preganjan, to je bila
                     kardinalna odločitev, to je bila moralna odločitev, to je bilo veliko
                     tveganje.</p>
                  <p>
                     <emph>Stanovnik:</emph> Tudi to!</p>
                  <p>
                     <emph>Kavčič:</emph> Biti na toplem, biti oborožen s sovražnikovim orožjem,
                     oskrbovan z njegovo intendaturo, oprostite, to je bilo preveč lahko.</p>
                  <p>
                     <emph>Rozman:</emph> Partizanstvo bi bila največja epopeja slovenskega naroda,
                     ko ne bi šlo za boj proti enemu totalitarizmu za vpeljavo drugega. Partija je
                     najbolj izigrala partizane, tiste, ki niso bili komunisti. Pravite, od
                     okupatorja so dobili orožje. Partija jih je v to prisilila. Meni v Ljubljani ni
                     bilo nič hudega, ampak po deželi so pobijali ljudi. Naši ljudje so bili našim
                     bolj nevarni kot tujci.</p>
                  <p>
                     <emph>Kavčič:</emph> V celi Jugoslaviji je bilo 4.000 komunistov.</p>
                  <p>
                     <emph>Stanovnik:</emph> Tule piše, da so bili komunisti v manjšini. Ad nauseam
                     se to ponavlja. Res so bili v manjšini, a nazadnje so se vsega polastili, kako
                     pa to? Pri tem svobodoljubnem naboju večine Slovencev se je peščica ljudi
                     totalno polastila vsega.</p>
                  <p>
                     <emph>Kavčič:</emph> Odgovor je tudi v prejšnjem vašem razmišljanju, ko
                     pravite, da ste lahko ponavljali slovenske besede, slovenskega stavka pa ne.
                     Zakaj pa ga niste?</p>
                  <p>
                     <emph>Stanovnik:</emph> Jaz sem delal prave stavke in sem zaradi tega šel v
                     zapor. Dan pred maturo so me zaprli. To je važno, ker sva bila na isti
                     gimnaziji; on ni šel, jaz pa sem šel. Namesto, da bi šel pisat slovensko
                     nalogo, sem šel v taborišče. Zato, ker sem delal prave slovenske stavke.</p>
                  <p>
                     <emph>Tedeško:</emph> Govorimo o kolaborantstvu. To je nekaj najhujšega, kar se
                     lahko zgodi pri kakemu narodu. Kaj je bilo tisto, da jih je v to prisililo?</p>
                  <p>
                     <emph>Rozman:</emph> Partijski teror. Nihče od zunaj jih ni prisilil v to. V
                     Loškem Potoku in Šentjoštu so začeli sami. Fantje so prinesli puške, ker so
                     njihovi kmetje padali. Tudi takrat sem slišal besede: »Tudi s hudičem gremo v
                     zvezo. Ne bomo se pustili partiji pobijati kot mački.«</p>
                  <p>
                     <emph>Stanovnik:</emph> Dovolite mi še nekaj pripomniti, ker se mi zdi, da je
                     to važno vprašanje. Po mojem mnenju sta bila dva momenta, ki sta vplivala na
                     to, da nasprotniki komunistične intervencije niso šli samostojno v boj brez
                     povezave z okupatorjem. Prvič se je izkazalo, da Slovenija ne prenese dveh
                     gveril. Kaj bi se takrat zgodilo? Ker poznamo naravo komunističnega genija,
                     vemo, kar so dokazali septembra 1943. leta, da bi vse sile usmerili proti
                     Slovencem v gozdovih. To se je takrat dokazalo in to je prav gotovo res. V tem
                     primeru bi bili v gozdovih dve gverili, ki bi se na smrt borili druga proti
                     drugi. Okupatorji bi se mirno sprehajali po dolinah, vozili po železnicah in
                     cestah. To je bila ena stvar. Druga stvar, ki je tudi zelo važna, pa je tale.
                     Protikomunisti po svojem osnovnem vzgonu niso bili vojaki, bili so branitelji.
                     Potrebovali so leto in pol vaških straž, preden so postali pravi vojaki. V
                     začetku pa se niso hoteli boriti. Loški Potok je tak zgled. Kazali so vse
                     znake, da se mislijo samo braniti, absolutno nimajo nobenega namena ofenzivno
                     se boriti. Pripovedoval mi je prijatelj na Turjaku, da je poznal kmečke fante,
                     ki niso hoteli streljati na ljudi, ki se niso hoteli boriti. To sicer ni prav
                     zgledno za vojake, a tudi to se je dogajalo. Tak slovenski svet se je uprl
                     komunizmu; ni bil preveč bojevit.</p>
                  <p>
                     <emph>Miklavčič:</emph> Kolaboracija se je začela že prve dni okupacije z
                     Natlačenom in nadaljevala z Rožmanom.</p>
                  <p>
                     <emph>Rozman:</emph> Kar se tiče Rožmana, upam, da berete
                     <emph>Slovenca</emph>. Na skoraj vsako trditev sodišča, ki ga je sodilo v
                     odsotnosti, je dejal, da to ni res. Reči pa moram, da še nisem bral takega
                     napada na Rožmana kot ravno od vas, g. Miklavčič. Bilo mi je res hudo. Rožman
                     izrecno pravi, da tistega telegrama, ki ste ga omenili, ni poslal, da ga ni
                     napisal. Šele po 30 let se objavlja, kako ga je tisto sodišče sodilo.</p>
                  <p>
                     <emph>Miklavčič:</emph> Ali smem prebrati pismo, ki ga je škof Rožman 12. 9.
                     1942 poslal generalu Roatti? Bom skrajšal:</p>
                  <p>Predlaga razširitev mreže vaških straž; izpust zanesljivih bivših
                     jugoslovanskih oficirjev iz internacije; uporabili bi jih v zbirnih središčih
                     kot MVAC; zahteva pooblastilo za ustanovitev tajne policijske enote, ki bi
                     štela 500 mož, oboroženih z revolverji, ki bi v šestih tednih očistili
                     Ljubljano komunistov. Ali je to operativno delo, stvar nekega nadpastirja?</p>
                  <p>
                     <emph>Tedeško:</emph> Vemo, da zgodovino pišejo zmagovalci. Vemo, da smo 45 let
                     nosili s seboj neke obrazce in da se ti obrazci še vedno ponavljajo. A mi bi
                     vendarle radi prišli do resnice, tudi v zvezi z Rožmanom. Nekateri zgodovinarji
                     bi želeli isto. Nova zgodovinska odkritja govorijo, da ni bil tak, kot so nam
                     ga risali. Tako je celo poskušal rešiti iz zapora Tomšiča.</p>
                  <p>
                     <emph>Stanovnik:</emph> Seveda, zgodovinska resnica je dosegljiva. Ni
                     dosegljiva takoj, je pa dosegljiva s časom. Laže je dosegljiva z velikim
                     moralnim naporom kakor z majhnim. Spričo dejstva, da so bili zgodovinarji v
                     naši pretekli komunistični družbi posebej štrapacirani, je razumljivo, da
                     zgodovina ni bila ne vem kako svetla veda, čeprav je v posameznih segmentih
                     gotovo bila. Bo pa vedno bolj. Prihodnost ima zgodovina. Med slovenskimi
                     humanističnimi vedami se bo v prihodnje, čim bolj bo družba demokratična, tem
                     bolj razvijala zgodovina. Zgodovinski um bo postal objektiven vedno bolj. Jaz,
                     ki sem na strani premaganih, se tega veselim. Ker naša šansa so samo dejstva,
                     je samo resnica.</p>
                  <p>
                     <emph>Poljšak:</emph> Naša organizacija je zelo zato, da se ugotovijo
                     objektivna dejstva. Ne more pa zgodovinska resnica temeljiti na zgodbah in na
                     poenostavljenih rečeh. Temeljiti mora na dokumentih in preverjenih stvareh.
                     Nove zgodovine ne moremo pisati. Predvsem ne smemo vnaprej satanizirati
                     nasprotne strani. Smo zato, da izključimo žaljivke, poenostavljene ocene,
                     ideološke okraske.</p>
                  <p>
                     <emph>Velikonja:</emph> V praksi pa je drugače. Naša sedanja želja je bila zelo
                     skromna, samo popis vseh žrtev. Resnično smo želeli, da se popiše vsaj del
                     resnice. Želeli smo, da se popišejo umrli na protikomunistični strani in sploh
                     vsi. Predlagano je bilo parlamentu, naj odredi, da bi izdali mrliške liste za
                     umrle in vpisali njihovo smrt v matične knjige; to pa jasno tako, da bi popis
                     prevzel Inštitut za novejšo zgodovino in vse skupaj vodila država. Ni uspelo,
                     ker niti tega ne želijo. Mislimo, da je zadaj Zveza borcev, ki je zaslutila
                     veliko nevarnost, da bodo prišle na dan ogromne številke, ki bi demantirale
                     tistih 7.000. Kar vemo zdaj, so samo ocene, Angleži niso dobili nobenih
                     seznamov, sami pa nas tudi niso šteli. Številko 9.342 so si izmislili kar
                     pavšalno, na podlagi števila transportov in tovornjakov ... </p>
                  <p>
                     <emph>Stanovnik:</emph> Ne verjamem, da bi Zveza borcev pomagala iskati
                     resnico. Imamo en sam primer. To je gospod Klep. Zame je ta trenutek eden
                     najbolj plemenitih Slovencev. Priznava partizanom njihov boj za zgodovino in
                     narod, obenem pa trdi, da so bili naši partizani pot, s katero se je pri nas
                     uveljavil komunizem. Zanimivo, da Klep v partizanskem moštvu ni dobil niti
                     enega človeka, ki bi šel za njim. Vsaj javno ne. Klep, kadar ima kake
                     slovesnosti, dela z ljudmi iz našega tabora. To se pravi, iz vaše skupine ni
                     nikogar, ki bi bil pripravljen iti na objektivne pozicije. Jaz se vam za vašo
                     uslugo lepo zahvaljujem in bi bil vesel, če bi bila možna. Prosil bi vas za
                     nekaj drugega. Da bi zastavili svoj veliki vpliv in morda tudi denar, da bi se
                     ustanovil samostojen inštitut. Kajti naša stran je deprivilegirana. Zadnjič sem
                     neki gospe zapisal v časopis: Domobranci so bili po vojni pobiti in ti ljudje
                     ne bodo mogli uveljaviti svoje resnice. To je tako, kot če bi kako družino
                     totalno eliminiral, nato pa začel o njej širiti razne vesti. Mi, ki smo ostali,
                     smo okrušek, ne moremo opraviti tega ogromnega dela. Zato bi pričakovali uvid v
                     našo deprivilegiranost z vaše strani. Da bi šli, ker imate dobre zveze s
                     Kučanom in Drnovškom, pa bi rekli: Konec je s tem. Ti ljudje morajo dobiti svoj
                     inštitut. In mi bi rekli: Poslušajte, novi časi so prišli. Ampak teh gest ni.
                     Ravno to se mi zdi tako strašno: biti tako obremenjen s svojim nasprotnikom, pa
                     nič zanj napraviti, ampak samo na vsakem koraku gledati, kje bo naredil kakšno
                     napako.</p>
                  <p>
                     <emph>Kavčič:</emph> Slišal sem o tem inštitutu, da bi popisali vse žrtve. To
                     so naredili v Furlaniji Julijski krajini. Na potezi je država.</p>
                  <p>
                     <emph>Stanovnik:</emph> Pa tudi institucije. Direktorju znanega slovenskega
                     zgodovinskega inštituta sem rekel, naj da uradno izjavo, da podpira naše
                     zbiranje imen padlih po deželi, ko postavljamo farne spominske plošče. Tista
                     oseba mi je rekla: »Tega ne bom naredila, ker bi bila to propaganda za Novo
                     Slovensko zavezo.« Si predstavljate. Tako je stanje. Zato mi čakamo politične
                     rešitve. Dobro vemo, da ne bomo uveljavili osnovnih človeških stvari, dokler ne
                     bomo dosegli politične rešitve. Dokler ne bo v parlamentu taka demokratična
                     zavest, ki bo to videla, pa še nekatere druge stvari. Če bi vi samo pogledali
                     tista besedila, ki so bila izrečena letos ob sprejemanju vojnih zakonov, o
                     vojnih veteranih, žrtvah vojnega nasilja, vojnih invalidih, bi videli s kakšno
                     adamantno neprobojnostjo so se leve stranke postavile tukaj v bran. Niti
                     milimetra. Meni je takrat postalo jasno: na tem terenu branijo svojo politično
                     legitimiteto.</p>
                  <p>
                     <emph>Kavčič:</emph> Mislim, da je to generacijski problem. Nove generacije so
                     vse manj zainteresirane za to, kar se je dogajalo v preteklosti in nas imajo
                     enih in drugih čez glavo.</p>
                  <p>
                     <emph>Tedeško:</emph> S tem se ne bi strinjal. Sem del mlade generacije, mislim
                     da spadam zraven. Vi imate v tej družbi še vedno veliko moralno moč, če že ne
                     več politične, in vaša naloga je, da pridemo do resnice, čeprav je mogoče
                     krvava, in bi komu tudi škodila ... </p>
                  <p>
                     <emph>Stanovnik:</emph> Rad bi še nekaj. Nedavno sem bil na Koroškem in tam
                     videl umiranje slovenskega človeka in slovenskega jezika. Vprašal sem se, kako
                     je z nami tukaj. V resnici me je zaskrbelo. Pri nas se uveljavljajo sile, ki
                     nimajo v sebi osnovnega moralnega naboja, ki je potreben za vsako človeško
                     eksistiranje, kaj šele za eksistiranje majhne človeške skupine, kot je
                     slovenski narod. V resnici bomo potrebovali močan stržen, če bomo sploh hoteli
                     eksistirati. Tega pisma sem bil v resnici žalosten, ker nisem videl te osnovne
                     zavesti. Kar natančno ga preberite. Vzemite filološko pinceto, pojdite od
                     stavka do stavka in boste videli, da je to napadalen tekst. To se ne bi smelo
                     zgoditi.</p>
                  <p>
                     <emph>Tedeško:</emph> Vsem se zahvaljujem. Hvala za misli, ki ste jih
                     posredovali, hvala gledalcem, ki so spremljali omizje.</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Silvo Grgič – Zločini okupatorjevih sodelavcev</head>
               <div type="div3">
                  <p>Lansko leto je izšla prva knjiga že nekaj časa napovedane monografije
                        <emph>Zločini okupatorjevih sodelavcev</emph>. Avtor Silvo Grgič je knjigi
                     dal podnaslov: <emph>Izven boja pobiti in na druge načine umorjeni, ranjeni in
                        ujeti slovenski partizani</emph>. S tem je že nakazal težo in občutljivost
                     teme, ki jo knjiga obravnava. Izdalo jo je Društvo piscev zgodovine NOB
                     Slovenije kot 15. knjigo Partizanskega knjižnega kluba in 87. knjigo Knjižnice
                     NOV in POS. V 2.000 izvodih jo je natisnila Tiskarna Novo mesto, izdajo so pa
                     podprli Ministrstvo za znanost in tehnologijo Republike Slovenije, Ministrstvo
                     za kulturo Republike Slovenije in Republiški odbor Zveze združenj borcev in
                     udeležencev NOB Slovenije.</p>
                  <p>Knjiga obsega 554 strani, od tega uvodni del 50 strani, poimenski opis pobitih
                     partizanov 240 strani, pregled skupin in posameznih neznanih partizanov po
                     krajih pobojev 90 strani in sklepni del 100 strani. Na koncu je še pregled
                     uporabljene literature in drugih virov, razlaga kratic, kazalo osebnih imen in
                     kazalo krajevnih imen.</p>
                  <p>Avtor takoj v začetku pove, da bo v tej knjigi obravnaval samo tiste vojne
                     zločine, ki so jih pripadniki Legije smrti in vaških straž, Slovenskega in
                     Gorenjskega domobranstva, Slovenskega narodno varnostnega odbora (primorskih
                     domobrancev), slovenskih četnikov – plavogardistov in Črne roke zagrešili nad
                     ujetimi in ranjenimi partizani. Vse imenovane in neimenovane žrtve potem
                     razdeli v dve skupini: skupino, kjer so poboje izvršili vaški stražarji,
                     domobranci ali drugi v samostojnih akcijah, in skupino, kjer so bile akcije
                     izvedene skupno z italijanskimi ali nemškimi enotami. Vso odgovornost za
                     naštete in opisane poboje pripiše slovenskim nasprotnikom ne pa okupatorju,
                     četudi so bili ujeti partizani navadno izročeni okupatorskim enotam in so jih
                     potem postrelili kot talce ali jih poslali v koncentracijska taborišča. V prvi
                     skupini je tako opisanih 1.780 žrtev, v drugi pa 704, skupno torej 2.484 žrtev.
                     Vsaj približno točne podatke naj bi avtor zbral za 1.390 žrtev, medtem ko jih
                     1.094 ostane brez imena in drugih podatkov. Naj navedem dva primera takega
                     opisa: Birčna vas. Marca 1945, dan ni znan, so trije domobranci v Birčni vasi
                     ujeli in ubili dva intendanta Gubčeve brigade. Vir Komisija za ugotavljanje
                     vojnih zločinov (S. Grgič, <emph>Zločini okupatorjevih sodelavcev</emph>, str.
                     298). Mirna Peč. Od 1. aprila 1943, ko je bila ustanovljena postojanka MVAC v
                     Mirni Peči, katere jedro so sestavljali pripadniki tako imenovanega štajerskega
                     bataljona, do konca avgusta 1943, torej v kratkih petih mesecih so mirnopeški
                     vaški stražarji pobili najmanj dvajset ujetih in ranjenih partizanov, katerih
                     imena niso znana. Vir: Franček Saje, <emph>Belogardizem</emph>, str. 612 (S.
                     Grgič, <emph>Zločini okupatorjevih sodelavcev</emph>, str. 320).</p>
                  <p>Avtor sam takole našteje, katere partizane je uvrstil med žrtve, ki jih opisuje
                     v knjigi:</p>
                  <p>a) ujete partizane, ki so jih pobili okupatorjevi sodelavci,</p>
                  <p>b) pripadnike Narodne zaščite,</p>
                  <p>c) partizane, ki se okupatorjevim sodelavcem (zlasti pripadnikom MVAC in
                     domobrancem) niso hoteli predati in so si rajši sami vzeli življenje,</p>
                  <p>d) partizane, ki so jih zahrbtno napadli, npr. ko so počivali, in pobili
                     okupatorjevi sodelavci (po navadi oblečeni v partizanska oblačila),</p>
                  <p>e) partizane, ki so jih okupatorjevi sodelavci pobili, ko so poskušali
                     pobegniti iz njihovega ujetništva,</p>
                  <p>f) ranjene partizane, ki so kot ujetniki umrli v ujetništvu MVAC oziroma
                     slovenskih domobrancev,</p>
                  <p>g) partizane, ki so v ujetništvu pripadnikov MVAC in slovenskih domobrancev
                     izginili neznano kam in brez sledu.</p>
                  <p>(S. Grgič, <emph>Zločini okupatorjevih sodelavcev</emph>, str. 16)</p>
                  <p>Posebno poglavje v uvodnem delu knjige je avtor namenil mednarodnemu vojnemu
                     pravu in razlagi, kako naj bi vaški stražarji in domobranci kršili pravila
                     haaškega sporazuma iz leta 1907 in tudi ženevske konvencije in s tem zagrešili
                     vojne zločine. Do še posebno težkih kršitev naj bi prihajalo pri napadih na
                     partizanske bolnišnice in zavetišča ranjencev. Niti vaški stražarji niti
                     domobranci ujetim partizanom niso priznavali statusa vojnih ujetnikov, čeprav
                     bi bili po mnenju avtorja to dolžni storiti, kajti zahodni zavezniki in
                     Sovjetska zveza so NOV in PO Slovenije priznali in so tako postali mednarodno
                     priznana osvobodilna vojska na strani velike protihitlerjevske koalicije. Iz
                     tega avtor zaključuje, da so vaške straže in domobranci bili kvislinške
                     formacije, ki so sodelovale z okupatorjem oziroma mu bile neposredno podrejene
                     in so se zato borile tudi proti zahodnim zaveznikom in Sovjetski zvezi.</p>
                  <p>V sklepnem delu knjiga prikaže nastanek vaških straž. Tudi odred prve slovenske
                     ilegale obdolži sodelovanja z okupatorjem. V okolici Šentjošta pri Novem mestu
                     naj bi pripadniki tega odreda pomorili najmanj petinštirideset ujetih
                     partizanov, ki so se večinoma »ustavili pri njih v dobri veri, da so prišli k
                     svojim«. Avgusta 1943 naj bi bilo na Dolenjskem in Notranjskem sto šest
                     postojank MVAC (vaških straž), v knjigi pa je opisanih petinšestdeset
                     postojank, ki naj bi zagrešile zločine nad ujetimi partizani. Na strani 408
                     beremo citat iz knjige Lada Ambrožiča <emph>Pol stoletja kasneje</emph>, da »bi
                     lahko za državljansko vojno označili boj plavogardistične bojne skupine v
                     Grčaricah ali boj belogardistov na Turjaku in odpor belogardističnih postojank
                     na Notranjskem. Toda to so bile le kratke nekajdnevne bojne epizode, ko je
                     oblast v Ljubljanski pokrajini po italijanski kapitulaciji prevzela OF.«</p>
                  <p>Grgič nato piše o Slovenskem domobranstvu. Ustavi se pri Sv. Urhu in ugotavlja,
                     da se za marsikatero od petsto žrtev ne ve, kje je pokopana, ker zemljišče
                     takoj po vojni ni bilo dovolj raziskano. Skoraj za vsako domobransko postojanko
                     odkrije kakšno »specifičnost«, celo za gorenjske postojanke v Lučinah, Suhem
                     Dolu, Črnem Vrhu, Škofji Loki itn. pove, kdaj so nastale in kaj so zagrešile.
                     Seveda ne more mimo domobranskih udarnih bataljonov in mimo zadnje bitke, 11.
                     maja 1945 pri Borovljah, kjer naj bi domobranci še vedno bili pod neposrednim
                     nemškim poveljstvom. Njihovo kršenje pogojev kapitulacije, ki so jo podpisali
                     Nemci, naj bi pripomoglo k temu, da so Angleži domobrance nekaj tednov kasneje
                     vrnili v domovino in s tem odprli rano, ki še danes ni zaceljena.</p>
                  <p>V sklepni besedi se avtor spotakne ob farne spominske plošče žrtvam
                     komunističnega nasilja in citira 10. točko Spomenice ZZB iz leta 1995. »V
                     skladu z umiritvijo niso pojavi, ko se ob postavljanju nagrobnih plošč padlim
                     domobrancem javno razglaša, da so padli kot nekakšni mučenci za vero.
                     Sprašujemo se: ali se lahko slovenska katoliška Cerkev odpoveduje vsem tistim
                     številnim kristjanom in tudi duhovnikom, ki so sodelovali v narodnoosvobodilnem
                     boju ali ki so zaradi svojega prepričanja kot Slovenci in protifašisti izgubili
                     življenje ali trpeli v fašističnih in nacističnih ječah in taboriščih« (S.
                     Grgič, <emph>Zločini</emph> ... , str. 476).</p>
                  <p>K temu naj dodamo še tole avtorjevo pojasnilo: »Storilcev zločinov v knjigi
                     nisem omenjal z imeni, čeprav so v večini znana, oziroma jih navajam le z
                     začetnicami. Menim, da to sodi k pomirjenju oziroma prispeva k temu, da se vsaj
                     še bolj ne zaostrujejo že tako ne preveč dobri odnosi v vsakdanjem družbenem in
                     političnem življenju na Slovenskem« (S. Grgič, <emph>Zločini</emph> ... , str.
                     479).</p>
                  <p>Med množico virov, ki so omenjeni v knjigi, najdemo številna poročila Komisije
                     za ugotavljanje vojnih zločinov iz časa med vojno in takoj po vojni, knjige
                     Franček Saje, <emph>Belogardizem</emph>, Štefanija Podbevšek Ravnikar,
                        <emph>Sv. Urh</emph>, Karel Leskovec, <emph>Križpotja</emph>, številne
                     monografije brigad, divizij in odredov raznih avtorjev, Vesti TOS, poročila
                     domobranskih posadk in drugo. Kar začudimo se, ko beremo, da »je OF nekatere
                     zločine slovenskih nasprotnikov med vojno prikrivala, ker se je bala, da bi to
                     demoraliziralo partizane in privržence OF. Po končani vojni pa se je o tem vse
                     premalo govorilo in pisalo, nikakor pa ni bilo celovitega prikaza
                     pretresljivega obsega zločinov nad ujetimi partizani. Ko je bil leta 1950
                     izveden popis žrtev, ki bi bil lahko osnova za tako delo, ni bil dokončno
                     obdelan in objavljen« (S. Grgič, <emph>Zločini</emph> ... , str. 479).</p>
                  <p>Težko verjamemo, da zmagovalci po vojni niso povedali o premagancih, kar so o
                     njih vedeli slabega. Gotovo pa so navedbe in trditve v marsikaterem dokumentu
                     tistega časa take, da jih nobeno normalno sodišče ne bi moglo sprejeti za dokaz
                     zločinskega delovanja in da jih tudi resen zgodovinar ne more sprejeti.</p>
                  <p>K skromnemu mozaiku, ki smo ga poskušali sestaviti iz kamenčkov Grgičeve
                     knjige, bi radi dodali še nekaj vprašanj in misli, ki se nam ob tem vsiljujejo.
                     V celi knjigi menda ni omenjeno, da je bila v okupirani Sloveniji, predvsem pa
                     v Ljubljanski pokrajini, komunistična revolucija, ki se je začela že leta 1941,
                     pomladi 1942 pa se je razplamtela v pravi požar. Ali se ni OF v začetku
                     imenovala protiimperialistična fronta? Zakaj je komunistična partija
                     prepovedala kakršenkoli odpor proti okupatorju izven OF? Koliko Slovencev,
                     nasprotnikov okupatorja, je bilo že pobitih, preden je 17 mož prve nacionalne
                     ilegale 17. maja 1942 odšlo proti Dolenjski. Kdaj so Nemci že pobijali
                     neoborožene kmete in jih metali v plamene njihovih domačij? Kdaj in zakaj so se
                     začele italijanske represalije? Kaj je zares osvobodilni boj?</p>
                  <p>Vsako človeško življenje je nekaj neponovljivega in ga je treba spoštovati.
                     Zločin ostane zločin, pa naj ga naredi kdorkoli. Tu se ne da nič spremeniti.
                     Toda ali je nekdo zločinec, če brani svoj dom z orožjem, ki ga je dobil od
                     sicer sovražne, toda legalne oblasti? Kako in kje je bilo treba upoštevati
                     določila haaške in ženevske konvencije za slovenske medvojne razmere? Pobijanje
                     ranjencev in zdravstvenega osebja je gotovo zločin, kdorkoli že to naredi,
                     bodisi da se to zgodi v Turjaku ali pri Podvolovjeku ali celo na bolniškem
                     vlaku po koncu vojne.</p>
                  <p>Šele ko so podani vsi elementi zločina, ko je zločin dokazan, lahko nekoga
                     obsodimo, ali pa trdimo, da je nad nekom bil zagrešen zločin. V naslednjem bomo
                     vzeli nekaj konkretnih primerov iz Grgičeve knjige in jih podali tako, kot so
                     jih opisali naši pričevalci.</p>
               </div>
               <div type="div3">
                  <head>Moje srečanje s politkomisarjem Viktorjem Kragljem</head>
                  <p>Pavel Kogej</p>
                  <p>Poleti 1944 sem z domobranskim oklopnim vlakom sodeloval v znanem spopadu z
                     Dakijevimi brigadami (osma in deveta), ki so imele v načrtu onesposobiti
                     Šmarski predor. Mi smo z oklopnikom prišli tik do predora in preprečevali
                     dostop partizanskim minercem.</p>
                  <p>Zjutraj, ko se je že popolnoma zdanilo, smo pregledovali prizorišče spopada. V
                     zaraščeni dolinici, desno od predora (gledano proti Ljubljani), smo našli težko
                     ranjenega partizana. Najprej smo mislili, da je mrtev, bil pa je le nezavesten.
                     Desno nogo je imel na dveh mestih prebito od kosov granate iz minometa »82«. Že
                     takrat in pozneje sem občudoval njegovo junaštvo, odgovorno vedenje in
                     prisebnost. Gotovo že v agoniji je hotel uničiti oziroma skriti svojo
                     komisarsko dokumentacijo. Skoraj v čistem krogu, v radiju kakšnih sedem metrov,
                     so bili raztreseni razni papirji. Med njimi je bilo tudi spričevalo partijske
                     šole z njegovim imenom in priimkom. Takrat sem si njegov priimek za vedno
                     zapomnil. Zelo smo bili veseli, ko smo med drugimi papirji našli ciklostiran
                     priročnik o miniranju. Kragelj je bil namreč politkomisar minerske čete. Tu smo
                     našli vse tehnike miniranja. Že večkrat se nam je zgodilo, da smo bili pri
                     pobiranju min neuspešni. Poskrbel je tudi, da ne bi izkrvavel. Stegno ranjene
                     noge je imel tesno zavezano s pasom. Sumljivo na debelo pa je imel z nekimi
                     cunjami povit gleženj. Ko smo pobliže pogledali, smo ugotovili, da ima ob
                     gležnju skrito pištolo. Morda jo je imel pripravljeno za obrambo, morda pa za
                     samomor, če ga soborci ne bi rešili. Toda ostal je nepomagano sam in brez
                     zavesti.</p>
                  <p>S soborcem Tonetom Pangercem sva ga položila na šotorsko krilo in ga odnesla v
                     najin vagon. V tem času je prišel k zavesti. Edino, kar je spregovoril, je bila
                     prošnja za vodo. Iz izkušenj sem vedel, da ranjence, ki izgubijo dosti krvi,
                     muči silna žeja. Takoj sem se spomnil, da imamo na parni lokomotivi rezervoar
                     čiste vode. Vzel sem menažko, jo napolnil z vodo in mu dal piti. Ko smo se
                     vrnili v Grosup1je, sem skočil po nosila in na njih sva ga z drugim soborcem
                     odnesla v vojaško ambulanto. Bil sem prisoten in videl, da je dobil vso možno
                     zdravniško oskrbo. Kasneje je bil odpeljan v ljubljansko bolnišnico.</p>
                  <p>Od takrat naprej se mi je izgubila vsaka sled za njim. Prepričan sem bil, da je
                     ostal živ in da je vojno srečno preživel, kot mnogi drugi ujetniki. Po vojni
                     sem se hotel kdaj z njim srečati. Toda v spominu sem imel le priimek Kragelj.
                     Kragljev pa je v Sloveniji veliko. Nikakor nisem uspel priti na njegovo sled.
                     Spraševal sem tudi nekatere bivše partizanske borce, če bi kaj veseli o njem.
                     Dobil sem obljubo, da bodo poizvedeli; toda nič od tega. Zadnjikrat sem po njem
                     spraševal lansko leto. Bil sem v Münchnu in prespal v predmestnem hotelčku,
                     katerega lastnik je Kragelj. V pogovoru sem zvedel, da je bil res partizan,
                     toda ne ta, ki ga iščem.</p>
                  <p>Letos pa sem dobil v roke knjigo Silva Grgiča <emph>Zločini okupatorjevih
                        sodelavcev</emph>. Na strani 128 sem našel, kar sem iskal. Zapisano je, da
                     »je bil Viktor Kragelj, politkomisar minerske čete 9. brigade, težko ranjen pri
                     Škofljici. Ujeli so ga domobranci, pozneje je umrl v Ljubljani. Iz tega zapisa
                     sklepam, da je težkim ranam in verjetno tudi zastrupitvi v bolnici
                     podlegel.</p>
                  <p>Nerazumljivo mi je, zakaj ga Grgič prišteva med domobranske zločine!</p>
               </div>
               <div type="div3">
                  <head>Partizan Matija je padel v boju</head>
                  <p>Janko Maček</p>
                  <p>Na strani 95 knjige <emph>Zločini okupatorjevih sodelavcev</emph> je tale
                     zapis: »Grog Matija, partizan Dolomitskega odreda. Rodil se je na Logarščah pri
                     Prapretnem Brdu. Ob napadu na postojanko MVAC Šentjošt nad Vrhniko julija 1942
                     so ga legionarji ujeli in ga drugi dan na pokopališču v Šentjoštu ustrelili.
                     Vir: Karel Leskovec, <emph>Križpotja</emph>, 1. knjiga, stran 109.</p>
                  <p>V knjigi <emph>Križpotja</emph> je Karel Leskovec opisal svoje spomine na napad
                     na Šentjošt, pri katerem je tudi sam sodeloval. Za boljše razumevanje njegove
                     zgodbe poglejmo najprej nekaj misli iz uvoda v <emph>Križpotja</emph>:
                     »Revolucija ni zabava. Marsikateri korak, pa četudi je bil natanko pretehtan,
                     je rodil dostikrat čisto drugačne sadove, kot smo si jih bili zamislili ... Vse
                     dogodke sem opisal tako, kot sem jih sam doživljal, videl ali občutil. Morda se
                     jih kdo spominja drugače, saj kadar se je boja udeležila večja skupina, se je
                     zvrstilo toliko različnih dogodkov, kolikor je bilo ljudi v enoti.«</p>
                  <p>O sovaščanu Matiji Leskovec ne govori pri opisu napada na Šentjošt, ampak se ga
                     spomni že v poglavju o partizanskem taborišču na Vranjih pečinah. »Proti koncu
                     maja smo preselili taborišče iz Žibrš na Vranje Pečine, v bližino Zaplane ... Tu
                     so bili bolj doma Češmelovi fantje in Grogov z Logarš pri Praprotnem Brdu.
                     Grogov je padel julija še istega leta, ko smo napadli belogardistično
                     postojanko v Šentjoštu. Pravzaprav so ga tamkajšnji beli domačini ujeli in ga
                     drugi dan ustrelili na pokopališču. Matija je bil miren, pošten in skromen
                     človek, star okrog dvajset let. Doma iz siromašne, mnogoštevilne družine, je
                     moral že kot otrok s trebuhom za kruhom« (<emph>Križpotja</emph>, str 109).</p>
                  <p>Zdaj pa poglejmo še odlomek Leskovčevega opisa napada na Šentjošt. »Napadli smo
                     ponoči med 24. in 25. julijem. Za napad beli niso vedeli. Vso noč smo hodili po
                     vasi in nas še vedno niso opazili. Lahko bi jih popolnoma presenetili ...
                     Napadati smo začeli okrog polnoči, čeprav smo obkolili postojanko že pred
                     enajsto. Naloge posameznikov niso bile dovolj jasne. Spominjam se, da se je že
                     danilo, ko naša četa še ni vedela, kaj hoče in kaj naj pri tem napadu napravi.
                     Uro in še več smo se le obstreljevali. Šele nato je Gad s svojo četo pritisnil
                     v prvo stavbo, kjer so bili beli, tu pa se je naenkrat znašel ves prvi bataljon
                     ... Župnišče smo zažgali. Beli so pobegnili v veliko, prostrano trdnjavo – v
                     farno cerkev. Zdaj je bila akcija tako rekoč končana. Ob belem dnevu smo
                     zapustili vas, no, to ni bila več vas. Vse sam plamen in dim, ki se je valil
                     proti nebu. Belogardisti so imeli dva mrtva in nekaj ranjenih.«
                        (<emph>Križpotja</emph>, str 183–184).</p>
                  <p>Še je živih nekaj takratnih branilcev Šentjošta, pa tudi mlajši se spominjamo
                     tiste noči in še posebno jutra po napadu. Vaška straža je za napad vedela, saj
                     je zvečer dobila sporočilo iz Rovt. Napad se je res začel ob enajstih ponoči.
                     »Prva stavba«, v katero je vdrl Gad, je bila šola, oddaljena od župnišča manj
                     kot 50 metrov V šoli ni bilo nobenega branilca, pač pa so imeli na zahodnem
                     koncu šole dve zasilni zaklonišči. Ko so napadalci prišli v poslopje, so se
                     branilci umaknili za trdne zidove župnišča. Župnišče ni bilo zažgano in nihče
                     se ni umaknil v cerkev. Branilcem je zmanjkovalo streliva in če partizani
                     zjutraj ne bi odšli, bi župnišče res gorelo. Popolnoma izključeno je, da bi v
                     taki situaciji kdo ujel partizana Matijo.</p>
                  <p>Branilci niso imeli nobenega mrtvega in ne ranjenega. Zjutraj so previdno
                     prišli iz župnišča in se razgledali po vasi. Več poslopij je gorelo. Skoraj
                     zrela pšenica na severni strani šole je bila na več krajih pomendrana. Tu so
                     našli mrtvega partizana Matijo. Ob njem je bila lahka strojnica tipa mauser.
                     Verjetno je bil Matija zadet, še preden so partizani vdrli v šolo. Do jutra je
                     bilo tedaj še nekaj ur, njegovi pa ga niso pogrešili ali pa ga ponoči v visoki
                     pšenici niso našli. Pogrebni obred za padlim partizanom je na šentjoškem
                     pokopališču opravil duhovnik Roman Malavašič in ga tudi vpisal v mrliško
                     knjigo.</p>
                  <p>To je resnična zgodba o partizanu Matiji, ki je padel v boju proti komaj
                     ustanovljeni šentjoški postojanki. Njegovo pravo ime je Matija MALOVRH. Po
                     domače so pri njihovi hiši rekli pri Grogu, zato ga je Leskovec poznal kot
                     Grogovega Matijo. Logarše in Praprotno Brdo sta zaselka blizu Rovt. Pisatelju
                     se je zapisalo več »netočnosti« o napadu, zato se ne čudimo, če mu je nekako
                     ušel tudi stavek, da so Šentjoščani Matijo ujeli in ustrelili. V tistih časih
                     tako pisanje ni bilo nič nenavadnega. Sicer pa je Leskovec že v uvodu v
                        <emph>Križpotja</emph> opozoril, da je dogodke opisal po svoje.</p>
                  <p>Če bi že nekako razumeli Leskovca, da je v svojih spominih leta 1971 opisal
                     dogodke drugače, kot so se v resnici zgodili, pa ne moremo razumeti Grgiča, ki
                     je leta 1995 po sedmih letih raziskav izdal dokumentarno knjigo, da je v njo
                     vključil površno prepisan Leskovčev zapis kot dokaz šentjoškega zločina nad
                     Matijo Malovrhom. S tem cela Grgičeva knjiga postane močno vprašljiva.</p>
               </div>
               <div type="div3">
                  <head>Nekaj pripomb iz Šentjerneja</head>
                  <p>Silvester Golob</p>
                  <p>Že površen pregled knjige daje vtis, da se avtor trudi prikazati čim več žrtev,
                     zato se zateka k navedbam »avtentičnih poročil«, kjer pa ni niti najbolj
                     osnovnih podatkov, imen, kraja dogodka itn. Taka avtentična poročila so nam
                     poznana, kot na primer tole poročilo 4. bataljona Gubčeve brigade štabu brigade
                     dne 20. decembra 1943: »Tovariš Cimperman Jože iz Dolenje Stare vasi nam je
                     ponudil 200 litrov vina za praznike in vrečo bele moke, da bomo lahko spekli
                     potice« (Monografija Gubčeve brigade, str. 536). Dogodek je resničen v toliko,
                     da so partizani vino in moko res dobili in še peljati so jim morali vse to v
                     Mihovo pod Gorjance; seveda to ni bilo darilo, ampak prisilna oddaja. Ni bilo
                     samo enkrat, da so partizani v mlinu v Dolenji Stari vasi pobrali vse žito,
                     moko, kruh, sol, meso in živino, čeprav to gospodarju, ki je bil odločen
                     protikomunist in je imel sina Jožeta pri domobrancih, ni bilo prav nič
                     všeč.</p>
                  <p>Navajam nekaj pripomb k primerom, ki naj bi se dogodili v Šentjerneju in
                     okolici.</p>
                  <p>Na strani 101 Grgičeve knjige <emph>Zločini okupatorjevih sodelavcev</emph> je
                     sledeči zapis: Hosta Metod, partizan 1. bataljona 15. brigade. Rodil se je 24.
                     avgusta 1922 v Dolenji Stari vasi, Šentjernej, kolar. 4. oktobra 1944 so ga v
                     Hinjah ujeli domobranci in ga ubili (Arhiv Dolenjskega muzeja).</p>
                  <p>S. K, ki je bil 14. oktobra 1944 skupaj z Metodom, je o tem dogodku povedal
                     drugače. Ko so se partizani začeli umikati, je on bežal v eno smer, Metod pa v
                     drugo. Potem je slišal, da je Metod padel med bojem oziroma pri umiku, nikoli
                     pa ni slišal, da bi ga domobranci ujeli in potem ubili.</p>
                  <p>Stran 180: Sabadin Severin, partizan Belokranjske brigade. Rodil se je 26. maja
                     1922 v Marezigah pri Kopru, delavec. 1. maja 1944 so ga v boju za Šentjernej
                     domobranci pri Stari vasi ujeli in ga na mestu ustrelili (Poročilo 15.
                     brigade).</p>
                  <p>Pisec teh pripomb je doma iz Stare vasi in je maja 1944 tam živel. Nikoli ni
                     videl in ne slišal, da bi domobranci pri vasi ubili kakega partizana.</p>
                  <p>Str. 239: Hudoklin Jože, partizan, pripadnik enote VOS. Rodil se je 15.
                     februarja 1912 v Gorenjem Vrhpolju. 18. februarja 1944 je bila pri Vrhpolju pri
                     Šentjerneju presenečena patrulja VOS. Napadli so jo Nemci in domobranci. Padli
                     so partizani Jože Hudoklin, Rudolf Pirkovič ter Srečo. Vsi trije so se sami
                     ustrelili, da ne bi živi prišli v roke domobrancem in Nemcem. Potočar je
                     kasneje umrl v nemškem koncentracijskem taborišču Mauthausen (Erna Muser,
                        <emph>Spomeniki naj govore</emph>, Zbornik Novo mesto).</p>
                  <p>Hudoklin Jože, Pirkovič Rudolf in Srečo – njegov priimek ni znan – so se
                     ustrelili sami. Vsi trije in še Potočar Karel so bili člani VOS. Potočar se je
                     predal in ostal živ toda potem je žal umrl v taborišču. Če nekdo naredi
                     samomor, njegov nasprotnik zato ne more biti kriv vojnega zločina.</p>
                  <p>Str. 309: Javorovica – 16. 3. 1944</p>
                  <p>Boj na Javorovici je v knjigi prikazan na način, kakor ga je opisal Ambrožič v
                     monografiji Cankarjeve brigade, str. 379. Gre za neresničen prikaz dogodkov,
                     zlasti tistega dela po končanem boju. Ni bilo 126 žrtev na partizanski strani
                     in ne 12 na domobranski, ampak 107 (Ambrožič) ali 113 (Dokl) na partizanski in
                     6 ali 5 na domobranski strani. Nemcev je takrat bilo na Javorovici vsega en
                     vod, ne pa 400. Po boju ni bilo nobenih masakrov. Za to imamo še žive priče, ki
                     so na Jožefovo, 19. 3. 1944, pod partizansko stražo morale pokopavati žrtve
                     tega boja.</p>
               </div>
               <div type="div3">
                  <p>Tako pričevalec iz Šentjerneja. Med viri za opis boja na Javorovici navaja
                     Grgič tudi <emph>Zavezo</emph> št. 9/1993, toda v resnici podatkov iz članka
                     Ivana Kralja in Tineta Velikonje sploh ne upošteva. Vztrajno ponavlja, da so
                     domobranci 16. marca 1944 načrtno pobili triintrideset ujetih partizanov.
                     »Spravili so jih v jarek pod cerkvijo sv. Ožbolta in jih postavili v vrsto.
                     Morali so se sezuti ... Prvi je začel streljati skupino triintridesetih
                     razoroženih partizanov komandir 32. domobranske čete, domobranski poročnik D.
                     F. Potem so se mu pridružili še nekateri drugi domobranci ... Padle v boju in
                     tiste ujete partizane, ki so jih ustrelili v skupini, so domobranci oropali,
                     mnogo mrtvih oskrunili, slekli in jih drugače onečaščali ... «</p>
                  <p>Iz <emph>Zaveze</emph> št. 9/1993, zvemo, da poročnik Drago Furlan tedaj sploh
                     ni bil na Javorovici. Streljanje z domobranske strani naj bi se začelo, ko je
                     eden izmed zajetih partizanov z rafalom iz hitrostrelke pokosil domobranskega
                     mitraljezca in še dva druga domobranca. Še so žive priče, ki vedo, kaj se je
                     dogajalo na Javorovici potem, ko je utihnilo orožje, toda Grgič kljub temu
                     ponavlja zgodbo o skrunjenju in onečaščanju trupel padlih partizanov. Očitno
                     je, da hoče tudi za ceno neresnice prikazati domobrance v najslabši luči in jih
                     narediti za vojne zločince.</p>
                  <p>Pri primeru politkomisarja Kraglja, s katerim se je srečal Pavel Kogej, vidimo,
                     da avtor ve, da so ga domobranci obravnavali kot ranjenca in mu nudili
                     medicinsko pomoč, toda ker je ranjenec za posledicami ran umrl, so domobranci
                     zagrešili vojni zločin. Po istem pravilu kategorizira tudi vse podobne primere
                     ranjenih in ujetih partizanov.</p>
                  <p>Člani VOS Hudoklin, Pirkovič in Srečo so raje naredili samomor, kot bi se
                     predali domobrancem. Knjiga obravnava okrog štirideset takih primerov in
                     opozarja, da so partizani, ki niso dovolili, da bi jih nasprotniki prijeli
                     žive, naredili junaško dejanje, tiste, ki so partizane »prisilili« k samomoru,
                     pa uvrsti med vojne zločince. Jože Javoršek v svoji knjigi <emph>Spomini na
                        Slovence</emph> opisuje dogodek, ki se nam zdi tako značilen, da ga bomo v
                     nekoliko skrajšani obliki povzeli namesto komentarja o samomorih. Bilo je med
                     italijansko ofenzivo, poleti 1942. Javoršek je z malo skupino partizanov taval
                     po roških gozdovih. Ko se je tisto jutro zdanilo, so ugotovili, da so od vseh
                     strani obkoljeni. »S tega hriba ni rešitve. Zdaj smo dokončno v pasti. Bilo nas
                     je sedem: štirje moški in tri ženske. Partijski aktivist Feliks, ki se je zdel
                     nekakšen vodja naše prestrašene skupine, je odločil, da se moramo postreliti,
                     ker nas Italijani živih ne smejo dobiti v roke. Preveč vemo. Vsi so mu kimali,
                     vsi so se z njim strinjali. Že tri dni ni nihče ničesar zaužil. Prišli smo na
                     konec poti, če nas ne bodo pobili Italijani, je skoraj bolje, da se sami.«
                     Tedaj je Javoršek prišepnil Feliksu: »Boljše bi bilo, če bi se borili. Kdor bo
                     padel, bo padel, kdor se bo rešil, se bo rešil. Položaj ni nikdar brezupen.«
                     Feliks ga je kratko zavrnil, da je navodilo partije treba izpolniti. »Italijani
                     so začeli divje streljati in še bolj divje vpiti. Feliks se je nenadoma kot
                     mesečen dvignil, izvlekel revolver ter ustrelil prvo, nato drugo in nato še
                     tretjo žensko. Vsaka je sprejela strel kot kako duhovno opravilo. Obležal sem
                     na tleh od groze in gnusa. – Italijani so prodirali proti vrhu. Lomili so
                     vejevje in preklinjali. Partizan, ki je že ves čas molčal in brezizrazno
                     gledal, kaj se dogaja, je vzel pištolo in se ustrelil.« Drugi je prosil
                     Feliksa, naj ga ustreli. »V zraku je brnela blaznost. Videl sem blazne
                     Feliksove oči, ki so se mi približevale. Pograbil me je smrten strah, kaj če bo
                     ustrelil tudi mene.« Toda Feliks je ustrelil samo sebe in Javoršek je ostal
                     živ. Pobral je pri mrtvecih vse orožje in čakal Italijane. »Toda ni jih bilo in
                     njihovi glasovi so se začeli oddaljevati. Zdaj bi moral zbuditi Feliksa in vso
                     njegovo mrtvo četo, zdaj bi šli lahko mirno v dolino in se v noči pretipali na
                     pot v svobodo. Ne vem, ali me je mučila žalost ali spoznanje, da so totalitarne
                     miselnosti človeku kot človeku smrtno nevarne.« (Jože Javoršek, <emph>Spomini
                        na Slovence III.</emph>, str. 163–165).</p>
                  <p>V knjigi je opisanih precej primerov, ko naj bi bili partizani najprej ujeti in
                     potem kot ujetniki ustreljeni, toda domačini, od koder so bili ti partizani
                     doma ali kjer so umrli, vedo drugače. O tem smo že govorili v zgodbi o Matiji
                     Malovrhu in v pripombi o Metodu Hosti. Podobno je bilo tudi s Francem Špeličem
                     iz Korit pri Dobrniču. Na strani 195 Grgičeve knjige najdemo podatek, da so 29.
                     oktobra 1944 Nemci in domobranci napadli kurirsko postajo TV-4 v Šahovcu.
                     Domobranci naj bi v neki hiši opazili Franca Špeliča in začeli streljati.
                     Ustrelili naj bi ga » na begu«. Priče pripovedujejo, da je Špelič res padel, ko
                     je bežal pred domobranci. Prav tedaj je bil ujet kurir Glavan Franc iz Gorenje
                     vasi pri Dobrniču, toda niso ga ubili, ampak je ostal živ in je umrl naravne
                     smrti več let po vojni. Če bi Špeliča zares ujeli, zakaj ne bi ravnali z njim
                     tako kot z Glavanom? Koliko je še takih primerov?</p>
                  <p>Ta sestavek je mnogo prekratek, da bi bilo mogoče v njem pregledati celo knjigo
                     in vključiti vse pripombe, ki smo jih že dobili. V naslednji številki Zaveze
                     bomo nadaljevali.</p>
                  <p>Večina vaških stražarjev, domobrancev in drugih, ki jih knjiga dolži zločinov,
                     ima že več kot petdeset let »s prstjo zasuta usta«. Njihovi svojci in
                     somišljeniki jih niso mogli braniti, ker niso smeli govoriti. Zmagovalci so
                     pisali zgodovino po svoje in so se za dokazovanje zločinov nasprotne strani v
                     državljanski vojni večkrat zadovoljili z nedokazanimi govoricami. Toda še vedno
                     so žive priče, ki poznajo dogodke izpred petdesetih let in ki brez težave lahko
                     razjasnijo prenekateri primer iz Grgičeve knjige. Samo resnica je lahko temelj
                     prave zgodovine!</p>
               </div>
            </div>
            <div type="div2">
               <head>Tone Brulc – Judeževi groši</head>
               <docAuthor>Marijan Ozvald</docAuthor>
               <div type="div3">
                  <p>Urednik: Andrej Rot, samozaložba, Ljubljana 1996</p>
                  <p>Skoraj štiristo strani obsegajoče pripovedno delo zdomskega avtorja Toneta
                     Brulca je postavljeno v usodni čas druge svetovne vojne in v zgodnja povojna
                     leta. Dogajanje je locirano v svet pod Gorjanci, v kraje ob Krki. Krajevna
                     imena so nekatera spremenjena, druga zopet nespremenjena. Enako je z imeni v
                     pripovedi nastopajočih junakov. Pred nami je romansirana kronika velikega časa,
                     ki je slovenski narod usodno zaznamoval.</p>
                  <p>Obširni tekst je razdeljen v tri dele in oseminštirideset poglavij. Naslovi
                     le-teh so premišljeno izbrani, večkrat simbolno pomenljivi.</p>
                  <p>Dogajanje se začne z napadom sil osi na kraljevino Jugoslavijo. Italijani
                     okupirajo Notranjsko in Dolenjsko – tudi Šmarje. V primerjavi z brutalno nemško
                     okupacijo je italijanska, vsaj v začetku, bolj znosna. Do prve zaostritve
                     pride, ko domači fantje kaznujejo gostilničarjevo hčer za njeno druženje z
                     Italijanom. Ti aretirajo fante, jih pretepejo in odpeljejo v internacijo.
                     Šmarčani gredo iskat Nemce, da bi zasedli njihovo vas. Zato Italijani ustrelijo
                     štirinajst vaščanov. Na pogrebu govorita kaplan in učitelj Rakar. Ta ob koncu
                     vzklikne: »Smrt fašizmu!« Potem zbeži iz vasi. Začel se je usodni razcep.</p>
                  <p>V gozdu blizu vasi se utaborijo partizani. Domači se znajdejo med dvema
                     ognjema. V taborišče privedejo kaplana in še nekaj ljudi. Revolucija zahteva
                     prve žrtve. Nasilje se stopnjuje in v samoobrambi se formirajo vaške straže. V
                     obkrški hosti se nastani odred slovenskih četnikov.</p>
                  <p>Po kapitulaciji Italije okupatorji odkrito sodelujejo s partizani. Legionarji
                     so v hudi stiski. Na Krškem polju se odigra velika bitka. Vaške straže in
                     legionarji prerastejo v slovensko domobranstvo, ki v bitki na Javorovici potrdi
                     svojo udarno moč. Postojanke nastajajo po vsej Dolenjski. Te pa čedalje bolj
                     občutijo pritisk partizanskih brigad. Vrste se boleči porazi: Žužemberk,
                     Trebnje, Mirna Peč. Formirajo se domobranski udarni bataljoni, ki z naglimi
                     premiki zajezijo prodore brigad.</p>
                  <p>Vojna se bliža koncu. Pred silovitim pritiskom Titove vojske z juga se
                     domobranci z množico beguncev napotijo na Koroško k Angležem, v katere so
                     upali. Po zadnjem spopadu z Bračičevo brigado pri boroveljskem mostu se
                     utaborijo na Vetrinjskem polju, v senci starodavnega samostana. Vsi pričakujejo
                     prevoz v Italijo – v Palmanovo.</p>
                  <p>Pod koncem maja petinštiridesetega se začno transporti. V taborišče udari
                     zlovešča vest: ne v Italijo, temveč v Jugoslavijo gredo transporti – »in manus
                     inimicorum«, kot je vklesano na spominski plošči v Vetrinju. Za dvanajst tisoč
                     domobrancev se začne križev pot: Kranj, Škofja Loka, Šentvid. Zgodijo se
                     teharske krvave arene. Odpre se pekel roških brezen. Vsa ta nedoumljiva groza
                     je opisana realistično, zares impresivno. Avtor spremlja rešenca iz Kočevskega
                     roga na njegovi nevarni, tvegani poti domov – v materin objem.</p>
                  <p>Iz vseh teh infernalnih grozot vodi pisec begunce in domobrance, ki jim je
                     uspelo rešiti se nasilnega vračanja, v begunska taborišča v Italijo: Treviso,
                     Servigliano, Sinigallia. Tu se kljub tegobam nakazuje novo upanje. Stil
                     pripovedi postane lahkotnejši. Plastično, večkrat prav duhovito so opisani
                     utrinki iz življenja med taboriščnimi barakami. Begunci vedo, da vrnitve domov
                     ni in jih čaka novo življenje v novem svetu; za večino na južni polobli – v
                     Argentini. Ko opiše težke začetke slovenske emigracije, ki je v nekaj
                     desetletjih obrodila tako bogate in žlahtne duhovne sadove, sklene svojo epsko
                     pripoved s preprosto slovesnim stavkom: Tako in podobno so nastajale prve
                     naselbine zdomstva v Argentini.</p>
                  <p>Kot ni čutiti izrazite fabule – vsako poglavje je nekakšna zaključena celota –
                     tako tudi ni v pripovedi nastopajočih junakov, ki bi jih bralec spremljal od
                     začetka do konca. So bolj epizodni liki, ki se pojavijo v posameznih poglavjih.
                     Njihovi značaji in usode so le bežno nakazani.</p>
                  <p>Tako se učitelj Rakar, ki postane partizanski komandant, in nastopa v začetku
                     pripovedi, pozneje zopet pojavi v teharskem taborišču. Enako nekdanji rudar,
                     zagrizen revolucionar, poln razrednega sovraštva. Šmarski kaplan Cvek, ki skuša
                     rešiti domače fante in jih spremlja v internacijo v Italijo, mora umreti med
                     prvimi žrtvami revolucije. – Na partizanski strani je bežno okarakteriziran
                     stremuški četni politkomisar Dinko. – Izrazito negativen lik je kmečki fant Žan
                     Vodopivec, pretepač in ženskar, ki zagreši kot partizan mučenje in posilstvo.
                     –Posebej tragičen junak je rešenec iz roških brezen Stane Murn, ki so mu
                     strahotna doživetja vtisnila neizbrisan pečat. – Kot pogumen, odločen človek je
                     prikazan domobranec Jože Mihič, ki v begunskem taborišču v Italiji zasnubi
                     Lenčko, ki je nekoč rešila njegovo enoto velike nevarnosti. Poročita se in
                     snujeta novo življenje v Argentini. Prav tako se v taborišču zbližata Ivan
                     Žurga in Kristina, ki nosi v sebi bolečo izkušnjo: posilili so jo Kozaki. Kot
                     protiutež tem tragičnim likom je duhovito prikazana stara Gregorka, ki v
                     begunskem taborišču v Italiji kar najprej deli moralne nauke mladim.</p>
                  <p>Jezik pripovedi je tekoč, klen, s čutom in posluhom za vsebino posameznih
                     poglavij.</p>
                  <p>Na zavihu platnic so v lapidarnem stilu nanizana dejstva o avtorjevi
                     življenjski poti in o njegovem delu. Leta 1928 v Hrušici ob vznožju Gorjancev
                     rojeni Tone Brulc je med vojno izgubil očeta in šestnajstletna brata (umrla sta
                     kot žrtvi revolucije).</p>
                  <p>Z valom povojnih emigrantov se je znašel v Argentini, kjer danes velja za
                     najplodovitejšega zdomskega pisatelja. Pisati je začel v osemdesetih letih.
                     Dobival je literarne nagrade Slovenske kulturne akcije v Buenos Airesu.
                     Objavljal je v <emph>Meddobju</emph>, <emph>Svobodni Sloveniji</emph>,
                        <emph>Slovenski državi</emph>, <emph>Taboru</emph>, <emph>Vestniku</emph>,
                        <emph>Ameriški domovini</emph>, pa tudi v <emph>Celovškem zvonu</emph> in
                     tržaški <emph>Mladiki</emph>. V Sloveniji zasledimo njegove objave v
                        <emph>Dialogih</emph> ter v <emph>Zborniku Doma in sveta</emph>.</p>
                  <p>Leta 1993 je v Ljubljani izšel izbor črtic <emph>Vardevanje angelčka</emph>. V
                     prepričanju, da mora razumnik, posebno še pisatelj, braniti resnico, se zavzema
                     za kritičen pretres novejšega slovenskega zgodovinopisja. V svojih delih je
                     kritičen tako do nekdanjega jugoslovanskega sistema kot do emigracije.</p>
                  <p>Judeževi groši vsekakor niso roman v strogem, klasičnem smislu, tudi ne
                     monumentalna freska; so mogočen mozaik, sestavljen iz dolge vrste dogodkov in
                     usod. So kronika velikega časa – časa usodnih odločitev in delitev, ko je bila
                     narodova nesreča zlorabljena z revolucionarnim nasiljem. Vse to je rodilo
                     samoobrambni odpor. Usodni polstoletni razkol, ki hromi narodov ustvarjalni
                     zanos Slovenci še danes boleče občutimo.</p>
               </div>
            </div>
            <div type="div2" subtype="poem">
               <head>Majniška 1950</head>
               <lg>
                  <l>Videl sem osla ob cesti, </l>
                  <l>stal je in čakal, </l>
                  <l>v tla strmel. </l>
                  <l>Da je bil lačen, </l>
                  <l>sem bil prepričan. </l>
                  <l>Pa se približam </l>
                  <l>in ga pobaram:</l>
                  <l>»Na tovor, na jelo</l>
                  <l>čakaš, osliček, na delo?« </l>
                  <l>Dvignilo glavo, </l>
                  <l>z repom pomahalo </l>
                  <l>skromno osle. </l>
                  <l>»Kakor dejal bo tovariš, </l>
                  <l>kakor bo želel tovariš, </l>
                  <l>kakor namignil tovariš, </l>
                  <l>da, da,</l>
                  <l>ia, ia, ia ... «</l>
               </lg>
               <lg>
                  <l>»Ti si pač osel,«</l>
                  <l>šepnem v uho mu.</l>
                  <l>Z glavo pomigne osle, </l>
                  <l>milo se name ozre,</l>
                  <l>na desno, na levo nastavi uho, </l>
                  <l>če morda posluša še kdo. </l>
                  <l>Potlej počasi,</l>
                  <l>resno in modro mi de:</l>
                  <l>»Dragi tovariš, da, da, </l>
                  <l>morda kaj rano</l>
                  <l>kmalu za mano</l>
                  <l>še ti boš ponavljal ia, ia, ia ... «</l>
               </lg>
               <docAuthor>Lojze Žabkar</docAuthor>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Glosa ob sestavku Janeza Gruma v 19. št. Zaveze</head>
               <div type="div3" subtype="intro">
                  <p>Dr. Stanko Kociper nam je v zvezi s člankom Predlog ali mnenje prof. Janeza
                     Gruma poslal naslednjo Gloso, da jo "brez črtanj in popravkov" priobčimo. Kljub
                     temu, da Zaveza – zaradi redkega izhajanja – nima polemične rubrike, bomo to
                     storili, a si obenem dovoljujemo izraziti svoje zadržke do nekaterih izrazov,
                     ki so bili v njej uporabljeni.</p>
               </div>
               <div type="div3">
                  <p>Dr. Stanko Kociper</p>
                  <p>Glosa ob sestavku Janeza Gruma v 19. št. Zaveze</p>
                  <p>Ko mi bo prof. Janez Grum dokazal, v katerem citatu iz mojih zapisov, ki jih
                     navaja v svojem sestavku Predlog ali mnenje (Zaveza št. 19/1995), ali kjerkoli
                     drugje trdim, da je pokojni vladika dr. Gregorij Rožman na sestanku dne 15.
                     sept. 1943 v vladni palači v Ljubljani Gauleiterju Friedrichu Rainerju
                     predložil generala Leona Rupnika za mesto prezidenta Ljubljanske pokrajine, se
                     bom z njim primerno pogovoril. </p>
                  <p>Do takrat pa bo zame ostal – zrak, kakršnega smo Slovenci v zvezi s slučajem
                     generala Leona Rupnika že več kot pol stoletja (zakaj torej tudi ne prav ob 50.
                     obletnici njegove mučeniške smrti?) navajeni vdihovati okuženega z
                     zastrupljenimi izdihljaji zaplotnih politikantskih pritlikavcev, ki so za svoje
                     sanjske privide znali izkoriščati tudi srčno dobroto in slovesko zaskrbljenost
                     pok. škofa Rožmana, kateremu seveda niso dorastli niti do petá. - Nesreča je
                     samo, da jim dobri vladika ni znal zaloputniti vrat.</p>
                  <p>Bilo bi marsikaj drugače. Mogoče tudi generala Leona Rupnika kot prezidenta
                     Ljubljanske pokrajine ne bi bilo. Mogoče.</p>
                  <p>Z lepimi domobranskimi pozdravi</p>
                  <p>BOG – NAROD – DOMOVINA</p>
               </div>
            </div>
            <div type="div2">
               <head>Popravek</head>
               <div type="div3">
                  <p>V 19 št. Zaveze se je v članku "Spomini na študentovsko taborišče v Avstriji"
                     Metoda Milača zgodila neljuba pomota v desni koloni na strani 85. Namesto
                     besedila " ... sestre Finkove." se vstavi besedilo: "... sestre Doberškove." Enako
                     se v naslednjem stavku zamenja besedilo: " ... sester Finkovih" z besedilom " ...
                     sester Doberškovih".</p>
                  <p>Avtor se za pomoto opravičuje.</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_20/z_20_43.png"/>
                     <head>Cerkev – drevje – oblaki<name>Izidor Mole</name></head>
                  </figure>
                  <p>Vsem bralcem in prijateljem Zaveze želimo veselo in blagoslovljeno Veliko
                     noč</p>
               </div>
            </div>
            <div type="div2">
               <head>Farne spominske plošče</head>
               <div type="div3">
                  <p>Pred vami je najvažnejši dokument novejše slovenske zgodovine</p>
                  <figure>
                     <graphic url="slike_z_20/z_20_44.png"/>
                     <head>Farne spominske plošče<name/></head>
                  </figure>
                  <p>Poskrbite, da bo ta pretresljiva knjiga našla pot v vsako slovensko hišo!</p>
                  <p>Kupite jo lahko v skladišču nadškofijskega odrinariata v Ljubljani na Mačkovi 6
                     ali pa naročite pri Novi Slovenski zavezi na Resljevi 14 v Ljubljani in na
                     upravi Družine Krekov trg 1 v Ljubjani</p>
               </div>
            </div>
         </div>
      </back>
   </text>
</TEI>
