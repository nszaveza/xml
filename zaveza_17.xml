<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Odgovorni urednik</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">17</idno>
            <idno type="ISSN">??</idno>
            <date>2011-03-28</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">17</biblScope>
                     <biblScope type="vol">V</biblScope>
                     <biblScope>številka 2, junij 1995</biblScope>
                     <date when="1995-06">1995</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-03-28">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 17</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <div type="div3">
                  <p>V enem od svojih prejšnjih obdobij je Spomenka Hribar zapisala, da je bila
                     Osvobodilna fronta za partijo »kulisa«, za katero je igrala svojo zakulisno
                     igro za (Nad)oblast (Dolomitska izjava, Ljubljana 1991, 44. stran). »Kulisa« je
                     bila torej Osvobodilna fronta, njen »vsenarodni značaj«, poudarjanje
                     narodnostnega osvobojenja in demokratične ureditve prihodnje družbe. Na te
                     parole so »padli« vsi tisti, ki so najteže prenašali nemško in italijansko
                     okupacijo, in vsi tisti, ki so si želeli drugačnih družbenih in političnih
                     razmerij, kakor pa so bila v Jugoslaviji« (i.d., 12. stran).</p>
                  <p>Komunistična partija je tako vodila dvojno igro: na odru pred kulisami za
                     ljudstvo osvobodilni boj, za kulisami pa boj za svojo absolutno oblast. Ko je
                     zakulisna igra uspela in je partija s krvjo in terorjem za pol stoletja dobila
                     v roke popolno oblast nad življenjem in smrtjo, igra pred kulisami ni bila več
                     potrebna. Revolucija se je iz zakulisja preselila na oder. Sredi Ljubljane so
                     revoluciji in njenim vodjem postavili zmagoslavne spomenike. Na njih
                     osvobodilni boj ni več omenjen.</p>
                  <p>Petdeset let pozneje, maja 1995, so v Ljubljani spet postavili veliko kuliso.
                     Ni je postavila ilegalna partija, postavila jo je samostojna slovenska država.
                     Niso je postavili pred revolucijo, postavili so jo za spomenik revoluciji in
                     njenemu usmerjevalcu. Kulisa revolucije ni zakrivala, ampak jo je triumfalno
                     povzdignila v območje državnega.</p>
                  <p>Na odru pred to zmagoslavno kuliso so se v poslednjem naporu s simboli
                     revolucije zbrali njeni vojaki. Tudi vojakom slovenske vojske so ukazali, da so
                     stali tam v čast revolucionarnim brigadam in njihovim praporom, katerih
                     vojaško, politično in ideološko naslednico so pred štirimi leti z bojem pognali
                     iz Slovenije.</p>
                  <p>Zakulisna igra se je odigrala že na večer pred zmagoslavjem. Na drugi strani
                     trga, pod zastavo slovenske samostojnosti, so bili v miru in tihoti zbrani
                     tisti, ki so ob vrčih zemlje s številnih morišč, na katerih so med vojno in po
                     njej umirali takšni ali drugačni Slovenci, prižigali svečke v njihov spomin.
                     Medtem ko je v bližnjem Cankarjevem domu nekdanji in sedanji prvi vojak Milan
                     Kučan govoril, da je čas za demokracijo, za dialog in sodelovanje, so tisti, ki
                     naj bi demokracijo varovali, v varstvu teme z grobo silo poteptali temeljno
                     človeško in ustavno pravico, da javno in svobodno izraža svoje misli tako z
                     nežaljivo besedo kot z neškodljivim dejanjem, da se javno spominja svojih
                     pokojnih in da javno manifestira svoje poglede na preteklost, sedanjost in
                     prihodnost. S krvjo slovenskih mučencev prepojeno prst so zmetali na smetarski
                     voz, v spominu zbranim pa brez opravičljivega razloga vzeli osebno svobodo. Vse
                     samo zato, da drugi dan revolucionarjem ne bi vznemirjalo njihovega zakrnelega
                     spomina.</p>
                  <p>Nekoč so zgodovino določali in prirejali zmagoviti revolucionarji. Sedaj to
                     zanje opravi kar policija in obrambni minister, predsednik državnega zbora in
                     minister za lokalno samoupravo. Ti odločajo, kaj je bilo v slovenski zgodovini
                     dobro in prav, kaj je treba pokazati in počastiti, kaj pa je treba počistiti in
                     skriti. Oni proti ustavi, ki ne pozna ne partizanov in ne domobrancev, ampak
                     pozna samo enakopravne slovenske državljane, odločajo, s katerimi državljani bo
                     država slavila, kateri so vredni triumfalne proslave in katere je treba zatreti
                     in odstraniti.</p>
                  <p>Za takšno zagatno stanje v slovenski državi so odgovorni najvišji oblastniki.
                     Tu ima posebno mesto predsednik republike, ki ve, kako potrebna je sprava, saj
                     o njej govori doma in v tujini, in ki ve in govori, da je ustanovitev
                     samostojne Slovenije mejnik in temelj za dialog in sodelovanje, vendar tega
                     dialoga in sodelovanja ne zna, ne more ali noče spodbuditi. Nasprotno, od vsega
                     začetka se priklanja eni strani, ob vsaki priložnosti se brati s tistimi, ki so
                     vzpostavili in izvajali prejšnji totalitarni režim. Niti v slavnostnem govoru
                     ni mogel brez izrecne pohvale komunistični stranki, ni obsodil njenih pokolov
                     neoboroženih Slovencev med vojno, ampak jih je povzdignil v možato
                     »nepopustljivost« partije do okupatorja in njenih nasprotnikov. Povojne poboje
                     desettisočev je seštel v »več kot tisoč« in prevzem oblasti s krvavim terorjem
                     v imenu svetovne revolucije je zameglil v vzpostavitev socialističnega sistema
                     mimo demokratičnih pravil »v imenu sanj o pravični družbi«.</p>
                  <p>Čeprav je predsednik države že v napovedi letošnjega praznovanja obletnice
                     konca druge svetovne vojne v Novi Gorici povedal, kakšno bo to praznovanje, ko
                     je medvojne Slovence razdelil na tiste, ki so se uprli okupatorju, in na tiste,
                     ki »so se odločili za kolaboracijo«, in s tem pokazal, da je še vedno vojak
                     revolucije, bi morali drugi, manj osebno prizadeti, pri tem opravilu pokazati
                     več modrosti. Tu je treba omeniti zlasti predsednika državnega zbora in
                     predsednika častnega odbora za 50. obletnico Jožefa Školjča. Pričakovanje je
                     bilo preveliko, predsednik parlamenta tolikšne modrosti ni zmogel. Ostal je na
                     ravni svojega izvora. Zanj je maj 45 praznik zmagoslavja, spomnil pa se je, da
                     se je takrat Slovencem demokracija odmaknila daleč v prihodnost. Tega, da jo je
                     nekdo odmaknil, ni povedal, saj ni lepo govoriti grdo o svojih.</p>
                  <p>Najlepše je govoril predsednik vlade Janez Drnovšek, ki je obema stranema na
                     nasprotnih bregovih priznal vsaj enake sanje o svobodi. Žal je tako samo
                     govoril, ni pa poskrbel, da bi se teh sanj o svobodi obe strani lahko skupaj
                     spominjali in skupaj praznovali. Njegovi ministri in policija so poskrbeli, da
                     so se teh sanj skupaj z državo lahko veselili samo na enem bregu. Drugi breg je
                     počistila policija s smetarji, brez države se je moral zbrati na
                     pokopališču.</p>
                  <p>Cerkev se je končno toliko zbrala, da je spoznala neizprosna dejstva, nehala
                     »hoditi na partijske sestanke«, jim zagotavljati legitimnost in dajati videz
                     demokratičnosti. Dala je svojo izjavo o preteklosti in sedanjosti, njeno
                     jasnost še moti stara težnja po simetriji, kjer simetrije ni, dejanskemu
                     ravnanju cerkvenih predstavnikov, ki se niso udeležili enostranskih proslav, pa
                     ni mogoče odrekati jasne odločnosti, ki je doslej nismo poznali.</p>
                  <p>In kako so se ob državniško in politično nezrelem triumfu vedle politične
                     stranke? Ob tem vprašanju seveda ne mislimo na stranke leve ideološke
                     koalicije, saj to je bilo njihovo praznovanje, praznovanje pod rdečo zvezdo, ki
                     so jim ga podarili njihovi predstavniki v državnih vrhovih. Mislimo na stranke
                     slovenske demokratične pomladi. Najbolj jasno in odločno so nastopili Slovenski
                     krščanski demokrati, ki imajo tudi drugače kot stranka najbolj jasen pogled na
                     preteklost. Enoumnih državnih proslav se niso udeležili, ampak so obletnico
                     konca druge svetovne vojne in zmage nad fašističnim totalitarizmom proslavili
                     sami na tak način in s takimi besedami, da je bila sprejemljiva za vse
                     Slovence. Pokazali so, kakšne morajo biti in kakšne bodo slovenske obletnice
                     takrat, ko jih ne bo več določal enostranski um in omejen spomin.</p>
                  <p>Slovenski socialni demokrati so ravnali podobno, čeprav ne s tako jasnostjo in
                     odločnostjo. Tudi oni se niso udeležili nobene državne slovesnosti, ker niso
                     bile prirejene za vse Slovence. Bolj oportunistično so ravnali v Slovenski
                     ljudski stranki, ko so odločitev o udeležbi prepustili vsakemu članu samemu. To
                     je očitno posledica njihovega ne dovolj jasnega in enotnega pogleda na
                     slovensko preteklost med drugo svetovno vojno. Se bolj žalostna je posledica
                     takšne (ne)odločitve: Skoraj vsi poslanci te stranke so se združili s poslanci
                     levih strank pri poslušanju neporavnanih besed na slavnostni seji državnega
                     zbora, kako se je po vojni demokracija kot sramežljiva deklica kar sama
                     odmikala od Slovencev, dokler niso prišli borci proti fašizmu in po 45 letih
                     Slovenijo še enkrat osvobodili.</p>
                  <p>Različno vedenje strank demokratičnega izvora ima najbrž vzrok v različni
                     sestavi in mišljenju njihovih članov. Na vprašanje, ali je petdesetletnica
                     zmage nad fašizmom obletnica, ki jo je v Sloveniji smiselno proslavljati, je v
                     neki raziskavi z NE odgovorilo 61,1% vprašanih članov SKD, 26,3% članov SDSS in
                     samo 9,5% članov SLS. Na drugi strani je mišljenje, kot se za revolucionarje
                     spodobi, monolitno: z DA je odgovorilo 100% vprašanih članov ZLSD, 91,7% članov
                     SNS in 90,1% članov LDS (Dnevnik, 19. 5. 95).</p>
                  <p>Sedaj Slovenci ne bodo mogli več prepričljivo govoriti, da za revolucijo niso
                     nikoli slišali. Revolucija sedaj ni več zakulisna igra, kot je bila med vojno.
                     Sedaj bi moralo biti vse jasno, saj se je vse odigralo pred kuliso: Državni
                     politični vrh je na odprtem odru pred srepečim obličjem s slapom rdečih
                     nageljnov ozaljšanega velikega revolucionarja pod neštetimi revolucionarnimi
                     simboli in prapori slavil zmago skupaj z ostarelimi revolucionarji. Drugačne so
                     potisnili za kulise.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Vas na robu polhograjskega hribovja</head>
               <docAuthor>Janko Maček</docAuthor>
               <div type="div3">
                  <p>Hribovska vas Št. Jošt nad Vrhniko, zdaj Šentjošt nad Horjulom, je bila pred
                     drugo svetovno vojno malo znana, čeprav je bila središče občine in župnije.
                     Ljudje so se večinoma ukvarjali s kmetijstvom, zato jim slabe prometne zveze z
                     Vrhniko in z Ljubljano niso povzročale posebnih težav. Sicer pa so iz Šentjošta
                     vodile poti na vse strani: proti Horjulu in proti Polhovemu Gradcu, proti
                     Podlipi in Vrhniki, proti Rovtam in Zaplani, proti Gorenji vasi in Škofji Loki.
                     Po teh poteh so bili Šentjoščani povezani s svetom in so bili vedno na tekočem
                     z dogodki iz bližnje in daljne okolice.</p>
                  <p>Posebnost šentjoške vasi sta dve cerkvi. Starejša je iz 12. stoletja in je
                     posvečena sv. Joštu; po njem je kraj tudi dobil ime. Novejša, večja cerkev je
                     posvečena sv. Janezu Evangelistu in nosi letnico 1664. Šentjošt je najprej
                     spadal v prafaro Šentvid nad Ljubljano, pred sedemsto leti je postal podružnica
                     polhograjske župnije, samostojna župnija pa šele leta 1862.</p>
                  <p>Med obema cerkvama je precejšen prostor, nekakšen trg, kjer so se stoletja
                     zbirali Šentjoščani in okoličani ob nedeljah, ob praznikih in ob drugih
                     posebnih priložnostih. Dve mogočni lipi še danes dajeta temu prostoru posebno
                     obeležje. Kolikokrat so se tukaj med pritrkavanjem zvonov in veselimi
                     melodijami godcev že zbrali svatje in se potem uvrstili v sprevod, da so
                     pospremili ženina in nevesto v cerkev k poroki. Kolikokrat se je prek tega
                     prostora že pomikal žalni sprevod, ko so nesli mrliča iz farne cerkve na
                     pokopališče ob mali cerkvi. Tedaj so zvonovi zvonili drugače kot ob poroki,
                     jokali so in plakali z žalujočimi. Zvonovi so bili glasniki veselja in žalosti
                     v kraju in v fari. Drugačen je bil njihov glas o božiču, drugačen o veliki noči
                     in spet drugačen na vernih duš dan in na pepelnično sredo. Le na veliki petek
                     so zvonovi molčali, in če je kdo ta dan umrl, se navček ni oglasil. Toda tudi
                     tišina je imela svoje sporočilo.</p>
                  <p>Na tem prostoru med obema cerkvama se je nekega poletnega dne okrog leta 1940
                     ustavil profesor Ernest Tomec s svojimi fanti in baje prinesel v Šentjošt
                     nevaren virus protikomunizma. Verjetno so stali pri mali mrtvašnici na vogalu
                     pokopališča, kajti prišli so po stezi iz Kurje vasi. Na tistem vogalu smo se
                     navadno v nedeljo po maši zbrali fantini, se pogovarjali in prikrito
                     pogledovali za dekleti, ko sta šla iz cerkve. Ta prostor je imel v mislih tudi
                     dr. Cene Logar, ki je imel velike težave, ko je hotel Šentjoščane pridobiti za
                     »naprednejšo« kulturo: »Po vojni mi je France Petre povedal o Šentjoštu zanimiv
                     podatek. Več let pred vojno je pripravljal študijo o mladosti Ivana Cankarja,
                     zato je moral obiskati vse kraje, od koder je izviral Cankarjev rod po materini
                     in očetovi strani. Tako si je ogledal tudi Šentjošt in njegovo okolico. Da bi
                     bolje videl ta hriboviti svet, se je nekoč povzpel tudi na zvonik cerkve v
                     Šentjoštu. Od tod je opazoval okolico. Kar je pred cerkvijo zagledal veliko
                     skupino mladih fantov, ki so obkrožali starejšega moža. V njem je prepoznal
                     profesorja Ernesta Tomca, ki je bil že od zgodnjih tridesetih letih organizator
                     klerofašistične organizacije Mladci. Ti so se potem med vojno izkazali kot
                     najhujši organizatorji bele garde ... Kaj je privedlo Tomca prav v Šentjošt? Prav
                     gotovo tedanji dijaki iz teh vasi ... O vsem tem v drugi polovici 1941 nisem še
                     nič vedel, in tudi učitelj Jože Mivšek ne. Tudi on se ni zavedal, da tu deluje
                     trdno organizirana kontrarevolucija« (Borec, 1989, št. 9, str. 954.).</p>
                  <p>Predvojna mežnarija, majhna in skromna hišica, je stala blizu cerkve, nekoliko
                     bolj odmaknjeno pa je bilo župnišče na samem sredi lepega sadovnjaka. Ni bilo
                     pretirano veliko, toda že od daleč se je videlo, da je to trdna stavba, ki z
                     debelimi kamnitimi zidovi in oboki lahko kljubuje zobu časa in daje varno
                     bivališče šentjoškemu dušebrižniku.</p>
                  <p>Na vzhodnem koncu vasi se je razvilo gospodarsko in kulturno središče kraja.
                     Velika Možinetova hiša, kjer je bila gostilna, se je naslonila na vznožje
                     Brinovca. Poleg gostilne je bila majhna hišica, v kateri se je stiskala
                     občinska pisarna. Predvojna občina Šentjošt je imela iste meje kot fara in je
                     po štetju iz leta 1937 štela 928 prebivalcev. Ne daleč od gostilne je med obema
                     vojnama zraslo mogočno poslopje, v katerem je v pritličju dobila prostore
                     Kmetijska nabavna in prodajna zadruga, zgoraj pa je bila prostorna dvorana
                     šentjoškega prosvetnega društva.</p>
                  <p>Tako je ta hiša postala središče zadružništva in prosvete. Tu so se zbirali
                     fantje Fantovskega odseka in dekleta Dekliškega krožka, tu je delovala igralska
                     skupina in prirejala ljudske igre, ki so bile vedno dobro obiskovane. Mladi in
                     starejši so v tej dvorani poslušali predavanja in se izobraževali.</p>
                  <p>Pri delu prosvetnega društva je včasih bolj, včasih manj pomagala tudi šola.
                     Šolsko poslopje je bilo v Šentjoštu zgrajeno v letih 1889 in 1890, vendar so
                     pretekla še skoraj tri desetletja, preden je prišla v vas prva učiteljica. Do
                     tedaj je moral župnik poskrbeti tudi za pouk v šoli. Zadnja leta pred drugo
                     svetovno vojno so bili na šentjoški šoli trije ali štirje učitelji. Ne glede na
                     prepričanje so se vključevali v življenje vasi in vas jih je spoštovala in
                     znala ceniti njihovo delo.</p>
                  <p>Šentjoško župnijo je od leta 1908 do aprila 1942 vodil župnik Jože Nagode. Dr.
                     Cene Logar, ki je pod neposrednim vodstvom Borisa Kidriča skušal v Šentjoštu
                     organizirati OF in se je imel za dobrega poznavalca šentjoških razmer, ni mogel
                     razumeti, kako so Šentjoščani postali taki verski fanatiki, ko je bil vendar
                     njihov dolgoletni župnik daleč od vsakega fanatizma. Župnik Nagode res ni bil
                     fanatik, pa tudi njegovi farani ne. Starejši Šentjoščani se še spominjajo
                     velikega tedna 1941, ko se je začela vojna. Proti večeru 9. aprila so se vojaki
                     že umikali z Rupnikove obrambne linije. Stotnik Jeglič se je s svojo topniško
                     enoto ustavil na cesti med Suhim Dolom in Šentjoštom. Ukazal je usmeriti topove
                     prek obrambne črte proti italijanski strani in ob prvem svitu 10. aprila dal
                     povelje za ogenj. Po nekaj salvah je tudi on zapovedal umik. Baje so ti streli
                     povzročili med Italijani velik preplah. V Šentjošt so prišli Italijani na
                     veliko soboto, 12. aprila zjutraj. Z naperjenimi puškami in strojnicami so
                     vdrli tudi v farno cerkev, kjer je župnik ravno zaključeval obrede. Ko je nekaj
                     vojakov šlo po sredi cerkve v zakristijo, se je župnik obrnil od oltarja in jih
                     ošinil s takim pogledom, da je brez besed obsodil okupacijo. Manj kot dva
                     meseca kasneje je župnik že prosil škofijo, naj mu pošlje pomočnika, da bo
                     skrbel za vernike onstran meje, kjer so Nemci pregnali vse duhovnike. Na
                     škofiji so določili za Šentjošt kateheta Srečka Hutha. Julija je bila v
                     Šentjoštu nova maša, ki jo je opravil domačin Roman Malavašič, Možinetov iz
                     Potoka.</p>
                  <figure>
                     <graphic url="slike_z_17/z_17_01.png"/>
                     <head>Šentjoški fantje in dekleta pred drugo svetovno vojno</head>
                  </figure>
                  <p>Novomašnik Malavašič in bogoslovec Vinko Žakelj sta v začetku počitnic leta
                     1941 dala pobudo, naj bi nekateri njuni sošolci in prijatelji iz bogoslovja, ki
                     zaradi nemške zasedbe niso mogli domov na Gorenjsko, šli z njima v Šentjošt.
                     Tako je tisto leto v Šentjoštu preživelo počitnice več bogoslovcev. Pobudo so
                     lepo sprejeli tudi po drugih župnijah in precej bogoslovcev in študentov je
                     tedaj v okolici Ljubljane dobilo drugi dom. Ker meja tedaj še ni bila strogo
                     zaprta, so Gorenjci prihajali na obisk k svojim fantom in sklepali poznanstva z
                     družinami, ki so jim dale zatočišče. Vsi ti dogodki pa so farane zbližali tudi
                     med seboj, saj so začutili stisko ljudi pod nemškim okupatorjem in se zavedeli,
                     da živijo v usodnem času. Razlike med gruntarskimi in bajtarskimi so v tem
                     težkem času skoraj izginile. Na vse je brez razlike pritiskal strah pred
                     negotovo prihodnostjo.</p>
               </div>
               <div type="div3">
                  <head>Vojni se pridruži tudi revolucija</head>
                  <p>Mejna črta med italijanskim in nemškim zasedbenim področjem je najprej potekala
                     po šentjoški občinski meji, ki je bila na tem delu obenem tudi meja
                     ljubljanskega in škofjeloškega okraja. Po kasnejšem dogovoru so Nemci mejo
                     premaknili tako, da je prišla pod Nemčijo cela soseska Planina in nekaj hiš
                     soseske Butajnova. Malovrhovo domačijo v Butajnovi so zaradi meje celo porušili
                     in družino preselili. V sosednji župniji Lučine so Nemci že maja 1941 odpeljali
                     župnika Viljema Pipa in nekaj gospodarjev, med njimi tudi Jakoba Žaklja, ki je
                     imel rojstni dom v Šentjoštu. V knjigi Belogardizem je Franček Saje o Žaklju
                     takole zapisal: »Nemci so Žaklja kot starega politikanta izselili v Srbijo, od
                     koder je v jeseni 1941. leta prišel na svoj rodni dom v Št. Jošt. Po prihodu v
                     Št. Jošt je odklonil povabilo za vstop v OF in postal kolovodja skrivne bele
                     družbe« (F. Saje, Belogardizem, str. 377.).</p>
                  <p>Medtem ko so v Šentjoštu obhajali novo mašo svojega rojaka Malavašiča in
                     skrbeli za gorenjske begunce, je Kidričev horjulski sodelavec pripravljal
                     načrte za vključitev Šentjošta v mrežo OF. Že pri prvih poskusih je čutil, da
                     bo Šentjošt trd oreh. V svojih spominih in pogovorih se je do konca življenja
                     kljub grenkim izkušnjam Golega otoka znova in znova vračal na Šentjošt in ni
                     mogel razumeti, zakaj je ta kraj tako odločno odklonil OF. Zdi se, da so na
                     »pravi« in »nepravi« strani Šentjoštu skoraj pretirano pripisovali zaslugo za
                     nastanek vaških straž in legalnega protikomunističnega odpora.</p>
                  <p>Ko so se jeseni 1941 v Lesu nad Horjulom pojavili prvi partizani, so jih mnogi
                     domačini imeli za četnike. Nekako ob istem času je Jakob Žakelj prišel iz
                     izgnanstva v Srbiji. S seboj je prinesel zanimive izkušnje, kako so ponekod
                     spomladi 1941 Nemci in komunisti sodelovali pri izseljevanju Slovencev. Z
                     njegovim prihodom je oživela zveza med Šentjoštom in Ljubljano, zveza z
                     vodstvom Slovenske ljudske stranke in Slovenske legije. Decembra 1941 je OF
                     onstran meje izvajala mobilizacijo in kmalu nato je prišlo do prvih spopadov
                     med partizani in Nemci. Ljudi je tedaj motilo, da so med organizatorji OF
                     opazili tudi take, ki so pomladi 1941 zagovarjali preganjanje duhovnikov Začelo
                     se je šušljati, da se za OF skrivajo komunisti. O komunizmu so ljudje vedeli
                     dovolj, da so ga že naprej odklanjali tudi zaradi njegovega brezboštva. Spomnim
                     se, kako me je kot desetletnega otroka vselej streslo, kadar so v cerkvi pri
                     večernicah molili: »Najhujšega zla sedanje dobe, organiziranega brezboštva –
                     reši nas, o Gospod!« Nekateri šentjoški učitelji niso skrivali, da so za OF.
                     Nagovarjali so vaščane, naj se jim pridružijo. Naleteli so na precej gluha
                     ušesa, zato so poklicali na pomoč organizacijo iz Horjula in z Vrhnike. Za dan
                     novega leta 1942 je bil v Šentjoštu v šoli sklican sestanek za ustanovitev
                     podružnice vrhniške Zdravstvene zadruge, po kateri naj bi OF prišla v Šentjošt.
                     Čeprav so prišli z Vrhnike vidni predstavniki OF, sestanek ni uspel. Od tedaj
                     sta se obe strani gledali z nezaupanjem in čakali na razplet dogodkov.</p>
                  <p>2. marca 1942 so partizani iz taborišča v Lesu napadli italijansko patruljo pri
                     Koreni nad Horjulom. Italijani so potem na Koreni požgali več hiš, ljudi pa
                     odpeljali v internacijo. Italijanska obmejna straža, ki je bila od leta 1941
                     nastanjena na Ljubljanici blizu Šentjošta, se je tedaj strahu pred partizani
                     preselila v neposredno bližino meje v hišo Žakljevih. Pri vseljevanju je prišlo
                     do spora med Italijani in domačimi, zato so aretirali Pavleta in Stanka Žaklja
                     in ju odpeljali v koprske zapore.</p>
                  <p>13. aprila je umrl župnik Nagode, ki je kar 34 let deloval v Šentjoštu.
                     Pokopali so ga v sredo, 15. aprila. Nekaj več kot dva meseca pred tem je
                     škofija poslala v Šentjošt g. Jožeta Cvelbarja, da bi pomagal obolelemu
                     župniku. Po Nagodetovi smrti je Cvelbar postal župni upravitelj v Šentjoštu.
                     Komaj nekaj dni po pogrebu, v soboto, 18. aprila, pozno zvečer je prišla v
                     Šentjošt večja skupina partizanov. Razkropili so se po hišah in začeli pozivati
                     vaščane na sestanek v gostilno pri Možinetu. Jakoba Žaklja so s pol ure
                     oddaljene kmetije pripeljali zvezanega in ga posadili k posebni mizi pred
                     občinstvo. K tej mizi so poklicali tudi župnega opravitelja Cvelbarja. Govoril
                     je mlad partizan in v svojem govoru pribil, da je sodelovanje z OF edini način
                     boja proti okupatorju. Kdor nasprotuje OF, je izdajalec in kazen za izdajalca
                     je smrt. Po govoru so trdo prijeli župnega upravitelja zaradi pridig proti
                     komunizmu. Žaklja so obtožili, da zbira orožje in ustanavlja belo gardo.
                     Odgovoril jim je, da za belo gardo še nikoli ni slišal. Po koncu sestanka so
                     vse odpustili domov, le Žaklja so spet zvezali in ga odpeljali v noč. Ponovno
                     so ga zasliševali in mu grozili, proti jutru pa so ga vendarle izpustili.</p>
                  <p>21. aprila so partizani v Zaklancu pri Horjulu ustrelili trgovca Janeza
                     Erbežnika. Italijani so spet pobrali nekaj ljudi iz okolice in jih odpeljali v
                     internacijo. Še huje je bilo 7. maja, ko je narodna zaščita ob cesti Polhov
                     Gradec–Dobrova pri Hrastenicah postavila zasedo in udarila po Italijanih, ki so
                     se vračali s pohoda na Ključ. Med padlimi Italijani je bil tudi neki polkovnik.
                     Italijani so tedaj po dolini pobrali vse moške in jih dvanajst ustrelili, druge
                     pa odpeljali v internacijo.</p>
                  <p>V zgodnji pomladi 1942 je v Šentjoštu nastala Slovenska legija, ki je štela
                     okrog petdeset mož in je segala tudi na nemško zasedbeno področje. Jedro te
                     skrivne organizacije je bila manjša skupina Šentjoščanov, ki je bila že od
                     konca leta 1941 povezana z vodstvom Slovenske legije v Ljubljani in je imela
                     tudi nekaj orožja.</p>
                  <p>19. junija zvečer so se partizani spet oglasili v Šentjoštu. Opravili so več
                     rekvizicij in odpeljali v taborišče v Lesu nekaj Šentjoščanov. Dr. Logar je o
                     tem v tipkopisu 4. aprila 1986 takole zapisal: »Tako na osnovi mojih informacij
                     kot na osnovi obveščevalne službe odreda, ki je prišla do enakih konkretnih
                     podatkov, se je odred 19. junija 1942 odločil za aretacijo najbolj aktivnih
                     nasprotnikov (v Šentjoštu). Pri tem pa glavnih organizatorjev sploh nismo
                     dobili. Za župnika so rekli, da je šel po opravkih na Vrhniko. Aretirat smo
                     prišli ponoči, torej naj bi prenočeval na Vrhniki« (Borec, 1989, št. 9, str.
                     962). Knjiga Dolomiti v NOB to poročilo dopolnjuje: »Aretirane voditelje so po
                     aretaciji pripeljali v taborišče z namenom, da jim bodo sodili zaradi
                     protinarodnega delovanja. Temu se je odločno zoperstavil sekretar okrožnega
                     komiteja Vrhnika Stane Kavčič. Poveljstvo bataljona jih je na izrecno zahtevo
                     komiteja kljub prepričanju, da so to voditelji bele garde, izpustilo.«</p>
                  <p>Naslednjo nedeljo so Italijani med mašo obkolili butajnovsko cerkev. Po maši so
                     aretirali vse moške, ki so jih dobili, in jih odvedli v Horjul. Duhovnik Srečko
                     Huth je šel z njimi in se zavzel zanje pri italijanskem poveljstvu. Dosegel je,
                     da so vse razen enega izpustili.</p>
                  <p>Nekako ob istem času je na železniško postajo Drenov grič prispel vagon usnja,
                     blaga za obleke, sanitetnega materiala in drugega za partizane. Vse to blago so
                     naložili na vozove, ki so se v zgodnjem nedeljskem jutru pomikali mimo Horjula,
                     skozi Vrzdenec proti Šentjoštu. V gozdu blizu Šentjošta so blago
                     »uskladiščili«. Italijani v Horjulu so bili slepi in gluhi in niso nič
                     opazili.</p>
                  <p>Na nočnem sestanku pri Možinetu so partizani jasno povedali, da bodo
                     nasprotnike OF kaznovali s smrtjo. Nekateri možje in fantje se od takrat niso
                     več upali spati doma. Kmalu se je izkazalo, da so bile grožnje zelo resne. V
                     noči med 13. in 14. junijem so na Brezovici ubili očeta Antona Mravljeta in
                     sinova Vinka ter Franceta, sina Toneta pa odgnali s seboj na Ključ, od koder se
                     ni več vrnil. Samo eno noč kasneje so v bližini Ljubgojne na krut način ubili
                     horjulskega župana Bastiča in njegovo ženo Marjano. Na Drenovem Griču so v noči
                     na 7. junij 1942 umorili načelnika železniške postaje Franca Tarkuža in njegovo
                     ženo.</p>
                  <p>Napetost se je še povečala, ko so partizani II. grupe odredov 28. junija pri
                     Verdu prekoračili železniško progo in še isto noč prišli v bližino Žažarja in
                     Korene. Pravkar ustanovljeni Dolomitski odred je od Glavnega poveljstva dobil
                     nalogo, naj zavaruje prehod II. grupe in naj zato mobilizira vaško zaščito in
                     vse za delo sposobne moške v starosti od 15. do 60. leta. Že prvega julija so
                     partizani streljali na Italijane pri Ljubgojni blizu Horjula. Naslednji dan so
                     Italijani požgali celo vas in tudi domačijo župana Bastiča, ki je malo prej
                     padel kot žrtev komunistov. Pri Ligojni na cesti Vrhnika–Horjul je prišlo do
                     spopada 8. julija. Italijani so bili tudi pri Dobrovi in Polhovem Gradcu. Tedaj
                     so Italijani požgali Belico, Gabrje in nekaj poslopij na Dobrovi ter ubili več
                     ljudi.</p>
                  <p>Močna italijanska kolona je 1. julija prodrla iz Rovt do Šentjošta. Na nekaj
                     strelov, ki so jih partizani oddali iz bližnjega gozda, so Italijani odgovorili
                     z nekajurnim streljanjem. Grozili so, da bodo požgali vas. V knjigi Dolomiti v
                     NOB dobimo o tem sporočilo, da »je 1. julija okoli 500 Italijanov, ki so prišli
                     iz Rovt, v Šentjoštu brezobzirno teroriziralo prebivalce in kradlo. V župnišču
                     so vlomili v blagajno in iz Hranilnice odnesli ves denar.«</p>
                  <figure>
                     <graphic url="slike_z_17/z_17_02.png"/>
                     <head>Julij 1942 – Nova maša Romana Malavašiča – Od leve Jakob Šubic, njegova
                        žena in novomašnikova sestra Marjana, novomašnik, mati Marija, njegova
                        sestra Albina – Leto za tem so komunisti umorili Jakoba, Marjano in
                        Albino</head>
                  </figure>
                  <p>Ti Italijani so ostali v Šentjoštu še nekaj dni in njim je prišla v roke
                     učiteljica Beta Nagode, ko se je iz Verda vračala v Šentjošt. O tem in o uboju
                     štirih sodelavcev OF iz Šentjošta smo obširneje pisali v 16. številki Zaveze
                     pod naslovom Šentjoški zgodbi na rob. Okoliščine, v katerih je bila prijeta
                     Nagodetova in potem ustreljena v Rovtah skupaj z Mivškom, Vrhovcem in Lebnom,
                     potrjujejo, da so razlage režimskih zgodovinarjev o tem tragičnem dogodku
                     neutemeljene. Upamo, da bodo nadaljnje raziskave odkrile dokumente, ki bodo
                     našo trditev potrdili.</p>
                  <p>Enaindvajsetletnega Andreja Tominca so Italijani ustrelili 10. julija blizu
                     njegovega doma pod Kožljekom. Tudi ta zločin je pristranska zgodovina pripisala
                     šentjoški vaški straži, čeprav tedaj vsaj uradno še ni nastopila. Znano je, da
                     je mladi Andrej postal žrtev Italijanov, ki so šli na pomoč italijanski posadki
                     v Polhovem Gradcu, ki so jo napadli partizani II. grupe in narodna zaščita iz
                     okoliških vasi. Tisto noč je narodna zaščita prekopala tudi cesto v bližini
                     Tominčevega doma in jo zasekala z drevjem. Trije Tominčevi sinovi so 10. julija
                     dopoldne v bližini zaseke sušili seno. Ko so se približali Italijani, sta dva
                     brata pravočasno zbežala, Andreja pa so opazili, ko je bežal, in začeli nanj
                     streljati. Kaj je imela pri tem opraviti šentjoška vaška straža, ki je še ni
                     bilo?</p>
                  <p>Vsi ti dogodki so s svinčeno težo pritiskali na Šentjošt in na okolico. Ljudje
                     so se bali Italijanov, saj bi vsak dan lahko nastopile nove represalije, bali
                     pa so se tudi partizanov. V tej situaciji je prišlo do odločitve, da Slovenska
                     legija v Šentjoštu, ki je bila organizirana že nekaj mesecev prej in delno tudi
                     oborožena, nastopi kot vaška straža. Ustanovitev vaške straže je odobrilo
                     vodstvo Slovenske legije in Slovenske ljudske stranke v Ljubljani. Vaško stražo
                     v Šentjoštu so dovolili tudi Italijani, ki so baje iz Logatca pripeljali
                     štirideset grških pušk in nekaj streliva. Uradno je vaška straža v Šentjoštu
                     nastopila 17. julija 1942, ko je petintrideset oboroženih mož in fantov pod
                     vodstvom Franca Kompareta – Igorja prišlo v vas ter se naselilo v župnišču in v
                     šoli.</p>
               </div>
               <div type="div3">
                  <head>Napad na šentjošt</head>
                  <p>Najkasneje v nedeljo 19. julija je za šentjoško vaško stražo zvedelo cela
                     okolica. Ljudje so prišli k maši, po njej pa je bil nekakšen dan odprtih vrat
                     vaške straže. Komunisti so na nastop vaške straže v Šentjoštu izredno hitro
                     reagirali. Drugi bataljon dolomitskega odreda je tedaj taboril v Češirkovem
                     gozdu. Karel Leskovec v svoji knjigi pove, kako so se na hitro premaknili čez
                     podlipsko dolino v taborišče nad Kajndolom in se tam nekaj dni pripravljali za
                     napad na Šentjošt. Prvi bataljon dolomitskega odreda in najbrž tudi štab odreda
                     se je pred napadom zadrževal v Lesu nad Horjulom. Mobilizirane so bile tudi
                     enote narodne zaščite iz horjulske in dobrovske doline.</p>
                  <p>V petek, 24. julija, je šentjoški poveljnik Igor dobil iz Rovt pisno povelje,
                     naj tisti večer pošlje v Rovte močno patruljo, da bo sodelovala v neki nočni
                     akciji. Povelje je podpisal kapetan Juš Lesjak – Lampe, obveščevalni oficir
                     majorja Karla Novaka, poveljnika jugoslovanske vojske v Sloveniji. Šentjoščanom
                     se je zdelo to povelje čudno, saj je njihova četa tedaj štela samo
                     petintrideset mož in so se zavedali, da bi vsi skupaj imeli dovolj opraviti, če
                     bi prišlo do napada. Vedeli so, da je v Rovtah že organizirana Slovenska legija
                     in poznali so moža, ki je prinesel povelje, zato so se kljub pomislekom
                     odločili za odhod v Rovte. Poveljnik Igor je sestavil patruljo in pozno
                     popoldne so se odpravili na pot. Niso še prehodili četrtine poti, ko so srečali
                     dva otroka ki sta prinesla iz Rovt novo sporočilo, da bo isto noč napad na
                     Šentjošt. Ko je poveljnik prebral sporočilo, je takoj ukazal povratek v
                     postojanko. Do trde noči so stražarji še uredili nekaj zaklonišč okrog župnišča
                     in nato napeto čakali, kdaj se bo začel napad. </p>
                  <figure>
                     <graphic url="slike_z_17/z_17_03.png"/>
                     <head>Razvalina Brežnikove hiše</head>
                  </figure>
                  <p>Okrog desetih se je iz oddaljenih zaselkov zaslišal pasji lajež. Kmalu so
                     zalajali psi tudi v neposredni bližini vasi. »Napad se je začel 24. julija
                     točno ob 23. uri, kot je bilo določeno« (R. Hribernik, Dolomiti v NOB).
                     Petintrideset vaških stražarjev je pričakalo napad na položajih okrog šole in
                     župnišča. »Okrog polnoči so že zagorela prva poslopja, ki so jih zažgali
                     partizani. Branilci so bili primorani zapustiti šolsko poslopje in se umakniti
                     proti župnišču, kjer je bilo središče obrambe. V šolsko poslopje so vdrli
                     partizani in od tam uspešneje napadali župnišče« (Jakob Žakelj, Spomini). Karel
                     Leskovec o začetku napada piše takole: »Napadati smo začeli šele okrog polnoči,
                     čeprav smo obkolili postojanko že pred enajsto. Naloge posameznikov niso bile
                     dovolj jasne. Uro in še več smo se le obstreljevali. Šele nato je Gad s svojo
                     četo pritisnil v prvo stavbo, kjer so bili beli, tu pa se je naenkrat znašel
                     ves prvi bataljon« (K. L., Križpotja, str. 183.).</p>
                  <p>Napadalci so vdrli tudi v zadružno poslopje, izropali trgovino in skladišče,
                     poslopje pa zažgali. V ognju je bil tudi Možinetov hlev in mežnarija. Pošastni
                     ognjeni zublji so osvetljevali bojišče in okoliške hribe. Vaški stražarji so
                     bili prisiljeni odstopati položaj za položajem in se umikati proti župnišču. Ko
                     je branilcem že skoraj zmanjkalo streliva, je pritisk ob jutranjem svitu
                     popustil in napadalci so se umaknili. Pred odhodom so še zažgali šolsko
                     poslopje in Možinetovo hišo, toda ogenj se ni prijel.</p>
                  <p>Izmed petintridesetih šentjoških stražarjev ni bil nihče ranjen. Koliko so
                     imeli izgub napadalci, ni bilo mogoče ugotoviti, ker so vse odpeljali razen
                     enega, ki je s strojnico v roki obležal v pšenici na njivi pod šolo.</p>
                  <p>Šentjoška vaška straža je tako komaj en teden po ustanovitvi vzdržala napad
                     veliko močnejšega nasprotnika, ki takega odpora prav gotovo ni pričakoval.
                     Vodstvo dolomitskega odreda je spoznalo, »da bi bile pri dnevnem napadanju
                     žrtve prevelike. Enote tudi niso imele težkega orožja, razen tega pa so se bale
                     intervencije italijanskih posadk iz Horjula, Polhovega Gradca, Rovt in z
                     Vrhnike. Ta bojazen pa je bila, kot se je kasneje pokazalo, neupravičena, ker
                     Italijani iz vseh teh postojank niso intervenirali niti drugi dan po
                     partizanskem napadu, in to kljub temu, da se jim je zdel rezultat boja za šele
                     ustanovljeno postojanko že od vsega začetka negotov ... Kasneje se je pokazalo,
                     da je ostala posadka skoraj brez municije ... « Tako je o neuspelem napadu na
                     Šentjošt zapisal Rudolf Hribernik v knjigi Dolomiti v NOB. Spomnimo se, kako so
                     se Italijani ob prehodu II. grupe odredov takoj dvignili iz svojih postojank in
                     začeli požigati vasi ter streljati talce. Ko pa so slišali in videli, kaj se
                     dogaja v Šentjoštu, so mirno počivali in čakali, da bi partizani opravili s
                     šentjoško stražo. Kakšen cilj je torej imel napad na Šentjošt? Ali je bil to
                     boj za osvoboditev izpod okupatorja?</p>
                  <p>Pogosto slišimo, da je zgodovina o dogodkih iz leta dvainštiridesetega že
                     povedala svoje in da je ni mogoče spreminjati. To naj bi veljalo tudi za
                     šentjoške dogodke. Pri tem pa ne upoštevajo, da so bili mnogi dogodki petdeset
                     let prikazovani popolnoma drugače, kot so se v resnici zgodili. Zanimivo je,
                     kako opisujeta napad na Šentjošt Franček Saje in Karel Leskovec. Saje pravi, da
                     so partizani branilce z jurišem pregnali iz cerkve, šole in nekaterih okoliških
                     stavb, ki so jih potem zažgali, župnišča pa niso zavzeli, ker je bil napad
                     slabo pripravljen. Leskovec pa piše, da so partizani zažgali župnišče in da so
                     nato »beli pobegnili v veliko, prostorno trdnjavo – farno cerkev. Veliko napako
                     smo napravili, ker nismo preprečili, da nam belčki ne zbeže v cerkev.«</p>
                  <p>Farna cerkev nikoli ni bila trdnjava in v zvoniku ni bilo nobenega
                     »mitraljezca, ki je z visokega mesta obvladoval okolico«. Res je, da sta bila
                     tisti večer pred napadom v zvoniku na straži dva starejša moža, ki pa sta že ob
                     prvih partizanskih strelih zapustila zvonik, saj jima odprte line niso nudile
                     primernega zaklonišča. Celo noč sta potem preždela v cerkvi za korom. Nista
                     vedela, da so v cerkveno lopo iz goreče mežnarije pribežali Mežnarjevi: mama
                     Jelka, njena osemdesetletna mati in otroka Rafko ter Albinca. Ker sta moža
                     cerkvena vrata zaklenila od znotraj, mežnarjevi niso mogli v cerkev in so
                     trepetaje čakali, kdaj bodo v lopo vdrli partizani. Nobenega ni bilo in jutro
                     jih je rešilo strahu.</p>
                  <p>Staro župnišče z debelimi zidovi in majhnimi okni je nudilo dobro zavetje
                     branilcem, svetloba požara pa je napadalce odkrivala. Še poseben strah pa jim
                     je vzbujal trdnjavski mitraljez, ki je zarohnel zdaj s tega, zdaj z drugega
                     okna župnišča. Vsi branilci niso bili junaki in ne vešči obrambe, toda vsi
                     skupaj so bili dovolj pogumni in vztrajni, da so vzdržali napad. Najbrž tudi
                     napadalci niso bili vsi enako bojeviti. Morda je kdo od njih celo pomislil,
                     zakaj napadajo domače ljudi v Šentjoštu, namesto da bi se obrnili proti
                     Italijanom v Horjulu ali v Rovtah.</p>
                  <p>Kaj bi se zgodilo s šentjoško patruljo, če ne bi bila dobila sporočila iz Rovt
                     in bi nadaljevala pot? Koliko časa bi se prepolovljena posadka v Šentjoštu
                     lahko upirala napadu? Nimamo natančnega podatka, kje je rovtarski župnik
                     zvedel, da bo zvečer napad na en Jošt. Še najbolj verjetna je razlaga, da mu je
                     za napad povedal italijanski oficir, s katerim se je slučajno zapletel v
                     razgovor. Baje so tedaj Italijani v Rovtah imeli vsaj občasno zvezo s
                     partizani. V naglici je župnik napisal kratko pisemce in odhitel k družini, ki
                     je imela sorodnike blizu Šentjošta. Dve deklici sta takoj odšli na »obisk« k
                     teti in se srečno prebili mimo vseh zased.</p>
                  <p>Do danes ni nihče pojasnil, s kakšnim namenom je bilo poslano povelje, naj se
                     24. julija zvečer patrulja iz Šentjošta odpravi v Rovte. Ali je Lesjak, ki je
                     bil obveščevalni oficir, vedel, da se pripravlja napad na Šentjošt? Precej
                     nekdanjih aktivnih oficirjev je tedaj sodelovalo z OF, zato ne bi bilo nič
                     čudnega, če bi bil Lesjak s kom povezan. Ko je bil Lesjak nekaj mesecev kasneje
                     v prepiru s poveljnikom vaške straže na Bizoviku ustreljen, se je govorilo, da
                     se je to zgodilo tudi zaradi Šentjošta.</p>
                  <figure>
                     <graphic url="slike_z_17/z_17_04.png"/>
                     <head>Šentjošt avgust 1942 – Otroci pomorjenih staršev: (od desne) Bradeškovi
                        Pavle, Lojze, Marija, Rezka, Francka; Šubicova Marjanca in France;
                        Jesenovcov Ludvik; Šubicova Ivan in Tone</head>
                  </figure>
                  <p>Za neuspeh napada na Šentjošt so nekateri dolžili takratnega okrožnega
                     partijskega sekretarja Staneta Kavčiča, češ da je zaustavil napad, ko je že
                     kazalo, da bodo partizani zmagali. Kavčič se je branil, da on ni mogel
                     zaustaviti napada, ker ga je vodilo poveljstvo dolomitskega odreda, ki je
                     nazadnje tudi ukazalo umik. V odnosu do Šentjošta je Kavčič res bil ves čas
                     nekoliko popustljivejši, toda z napadom se je strinjal, saj je bil prepričan,
                     da »je bela garda politična in vojaška kontrarevolucija, ki sta jo spočela in
                     vodila kapital in cerkev« (Citat Kavčičeve pisne izjave z dne 30. 5. 1985 v
                     članku T. Kebeta O nastanku bele garde v Šentjoštu in na Rovtarskem, Borec,
                     1989, št. 9, str. 946). Stane Kavčič in dr. Cene Logar se glede Šentjošta
                     nikoli nista dogovorila, bila pa sta oba v tesni zvezi s šentjoškimi dogodki.
                     Vemo, da je dr. Logar že od začetka zagovarjal najostrejše ukrepe.</p>
               </div>
               <div type="div3">
                  <head>Po napadu na Šentjošt</head>
                  <p>Po 25. juliju partizani Šentjošta niso več napadli, čeprav so ostali v bližini.
                     Pri dolomitskem odredu je bila ustanovljena posebna udarna četa, »ki naj bi se
                     stalno gibala v bližini postojanke, napadala ter uničevala njene patrulje in
                     jim na ta način preprečevala vsakršno aktivnost« (R. H., Dolomiti v NOB, str.
                     225.). Poveljnik te čete je postal Peter Cefuta – Gad, ki je že pri
                     Mravljetovih na Brezovici pokazal, kako brezobzirno zna nastopiti proti drugače
                     mislečim. Naslednji dnevi, še bolj pa noči, so bili za Šentjošt in okolico
                     polni strahu in groze. Maloštevilna vaška straža v napol požgani vasi je bila
                     skoraj brez streliva. Pričakovala je ponoven napad, saj so se nasprotniki
                     pojavili zdaj na tej, zdaj na drugi strani vasi. Napada ni bilo, dvignil pa se
                     je silen vihar krvave revolucije, ki je z ognjem in mečem uničil celo
                     okolico.</p>
                  <p>V noči med 25. in 26. julijem so partizani pobrali več mož in fantov v Smrečju,
                     Podlipi in okolici. Odvedli so jih v taborišče 2. bataljona v Češirkovem gozdu
                     onkraj Smrečja. Dolžili so jih, da so se pripravljali za odhod k vaški straži v
                     Šentjošt. Nekateri od teh mož in fantov so pred tem delali za OF in bili celo
                     člani narodne zaščite. Baje so tudi sodelovali pri prevozu blaga z Drenovega
                     Griča v skrivališče blizu Šentjošta. Po zaslišanju so nekaj mož in fantov
                     izpustili, druge pa so kruto pobili v bližini taborišča. Žrtve krvave
                     revolucije so tedaj postali naslednji: Valentin Malovrh, Smrečje, Lovro
                     Kogovšek, Smrečje, Jakob in Jože Filipič, Podllipa, Peter Šinkovec, Zaplana,
                     Franc Bogataj in Pavle Lukan, Rovte. Karel Leskovec je v Križpotjih po svoje
                     opisal izvršitev te smrtne obsodbe, ki naj bi jo ukazal štab dolomitskega
                     odreda. O Češirkovem taborišču so marsikaj povedali tudi tisti, ki so imeli
                     srečo, da so se vrnili domov, nekaj pa se je zvedelo celo od »izvajalcev«, med
                     katerimi so baje bili najbolj zagnani nekateri domačini. Med ljudmi se je do
                     danes ohranila zgodba o krutem pokolu njihovih mož in fantov, ki je sledil
                     napadu na Šentjošt.</p>
                  <p>Ponoči 26. julija je partizanska patrulja prišla tudi k Smrekarjevim v Smrečje.
                     Menda so nameravali odpeljati starejšega sina Janeza. Uspelo mu je, da se jim
                     je skril. Njegov tridesetletni brat Tone je v strahu skočil skozi okno in hotel
                     zbežati. Rafal iz mitraljeza je njegov beg ustavil in Tone je izkrvavel ne
                     daleč od domače hiše.</p>
                  <figure>
                     <graphic url="slike_z_17/z_17_05.png"/>
                     <head>Mati Marija Malavašič – Sama je skrbela za osirotele vnuke in požgano
                        domačijo – Dolga leta je bila v črnem</head>
                  </figure>
                  <p>V četrtek, 30. julija, sredi dopoldneva je partizanska patrulja prišla na
                     Možinetovo domačijo v Potok pri Šentjoštu. Možinetovi so tisti dan kosili še
                     zadnjo travo in sejali repo. Vreme je lepo kazalo in oče Jakob je upal, da bodo
                     delo dobro opravili. Odkar so nekega deževnega popoldneva njegovo domačijo
                     prvič obiskali oni iz gozda, mu delo nič kaj ni šlo od rok. Res da njemu in
                     družini tedaj niso storili nič žalega, ampak samo pobrali nekaj živeža in
                     odgnali več glav živine, vendar so ga obhajale zle slutnje. Konec junija je
                     prišel iz Ljubljane ženin brat Roman Malavašič, da bi po končanem teološkem
                     študiju še zadnje počitnice preživel doma. Z njim je prišel bogoslovec Jaka
                     Jerman, ki zaradi Nemcev ni mogel domov v Komendo. Roman je tiste tedne v
                     Šentjoštu nadomeščal župnega upravitelja Jožeta Cvelbarja, ki je odšel na oddih
                     v Ljubljano. Tudi po ustanovitvi vaške straže in napadu nanjo sta Malavašič in
                     Jerman vsako jutro šla skozi gozd k fari in se po maši vrnila domov. Ko sta
                     tisto dopoldne zagledala, da se hiši bližajo partizani, sta se skozi mala vrata
                     izmuznila iz hiše, se spustila mimo hleva v dolino in skozi gozd odhitela k
                     sosedu. Nekaj partizanov s praznimi nahrbtniki je vstopilo v hišo, drugi pa so
                     obkolili družino pri delu. Od doma in z dela na polju so bili tedaj odvedeni
                     naslednji:</p>
                  <p>Jakob Šubic, kmet in oče štirih otrok, star 34 let,</p>
                  <p>njegova žena Marjana, stara 29 let (najmlajši sin Tone je bil rojen 11. junija
                     1942), </p>
                  <p>njena sestra Albina Malavašič, stara 32 let, </p>
                  <p>Frančiška Kavčič, služkinja, stara 17 let, </p>
                  <p>Viktor Jereb, hlapec, star 19 let,</p>
                  <p>Janez Gantar, hlapec, star 18 let, </p>
                  <p>Franz Guzelj, dninar, star 64 let</p>
                  <p>in njegov sin Jože Guzelj, dninar, star 27 let.</p>
                  <p>Odpeljali so jih take, kot so bili pri delu. Niso jim dovolili, da bi karkoli
                     vzeli s seboj. Ko je kolona že krenila proti gozdu nad Potokom, je petletni sin
                     Ivan stekel za njimi, se prijel očeta za roko in odšel z njim. V gozdu so se
                     ustavili. Mamo Marjano je skrbelo za najmlajšega, komaj šest tednov starega
                     Tončka. Prosila je, naj ji dovolijo, da ga bo šla nahranit in se potem vrnila.
                     Niso ji dovolili. Šele v mraku so se spustili do sosedove domačije, tam pustili
                     petletnega Ivana in nato nadaljevali pot proti taborišču nad Kajndolom. Spotoma
                     so na njegovem domu vzeli še Janeza Kogovška, po domače Šelovsa, očeta desetih
                     otrok. Vseh devet so potem pobili v gozdu blizu Kajndola in jih površno
                     zakopali v skupnem grobu. Vaški stražarji iz Šentjošta so 7. novembra 1942
                     trupla izkopali in jih prepeljali v blagoslovljeno zemljo.</p>
                  <p>Popoldne 30. julija so se partizani pojavili tudi na naši domačiji, ki jo je
                     ločeval od vasi le hrib in nam zapiral pogled k cerkvi. Meni je bilo tedaj
                     enajst let in tisto popoldne sem moral doma varovati nekaj mesecev staro
                     sestro. Oče je bil v Šentjoštu v postojanki, mama je s hlapcem in deklo na
                     precej oddaljeni njivi žela pšenico in z njo so bili tudi štirje bratje, mlajši
                     od mene. Naenkrat so se okrog hiše pojavili oboroženi neznanci s čudnimi kapami
                     na glavah. Nekaj jih je takoj vstopilo. Razkropili so se po hiši. Nisem vedel,
                     da opravljajo rekvizicijo, videl sem pa, da v njihovih nahrbtnikih izginjajo
                     hlebci kruha, ki ga je mama spekla tisto dopoldne, kosi suhega mesa, lonci
                     zabele, obleka in drugo. Eden od njih, po obleki in obnašanju se mu je videlo,
                     da je glavni, me je poklical k sebi in me začel spraševati, kje je oče, kje je
                     mama in ostala družina. Med spraševanjem se je igral z veliko pištolo in jo od
                     časa do časa nameril proti meni, češ da bo počilo, če ne bom po pravici
                     povedal. Odgovoril sem mu, da je oče šel v Ljubljano, mama in drugi pa na Ušteh
                     žanjejo pšenico. Oče je kot župan res večkrat imel opravke v Ljubljani. Že
                     nekaj mesecev pred tem »obiskom« ni več spal doma. Otroci smo vedeli, kaj naj
                     povemo, če bi nas kdo spraševal. Strogi velikan z mojim odgovorom ni bil
                     zadovoljen. Zarežal je nad menoj: »Lažeš! Vem, kje je. V cerkvi pri belčkih
                     čepi.« Primazal mi je dve krepki klofuti, da sem imel potem zatečene ustnice.
                     Nikoli prej nisem slišal za belčke in tudi tedaj nisem razumel pomena te
                     besede. Vedel sem, da v cerkvi ni nikogar, može in fante v župnišču pa sem
                     skoraj vse poznal. Skrbelo me je, da mama in drugi ne bi prehitro prišli domov.
                     Vedel sem, kako je mama trepetala tisto noč, ko je bil napad na Šentjošt.
                     Čakali smo, kdaj bo zaropotalo po vratih, toda prihajali so in odhajali mimo
                     hiše in se niso zmenili za nas. Tudi ta dan je mama imela srečo. Prišla je z
                     njive, ko se je zadnji plenilec spustil po bregu v bližnji gozd. Tisti večer
                     smo že šli spat v postojanko. Mnoge družine iz okolice Šentjošta niso več spale
                     doma, ko se je zvedelo, da so odpeljali Možinetove.</p>
                  <p>Naslednji večer smo spet šli spat v postojanko. Tihoto noči je kmalu začel
                     rezati pasji lajež. Okrog polnoči se je na vzhodni strani Šentjošta od
                     raztresenih domačij na Koglu zasvetilo, kot da se je nenadoma zdanilo. Najprej
                     je zagorelo pri nas, nato pri Hribarju, pri Cveku, pri Štefancu, pri Jožetu in
                     pri Kogušku. Naša hiša je bila pokrita z eternitnimi ploščami, ki so gorele z
                     močnim pokanjem. Med pokanjem in prasketanjem ognja se je slišalo mukanje
                     živine, ki se je dušila v gorečem hlevu ali pa so jo vodili proti horjulski
                     dolini. Najhuje je bilo pri Štefancu in pri Cveku. Obe družini sta živeli v
                     težkih gmotnih razmerah in sta imeli le malo zveze s Šentjoštom, toda prav nad
                     njimi se je revolucija najhuje znesla. Ni jim bilo dovolj, da so upepelili
                     njihovi skromni domačiji, ampak so pri obeh ubili očeta in mater. Štefancova,
                     Franc in Ivana Bradeško sta imela pet otrok. Najstarejši je dokončal prvi
                     razred osnovne šole, najmlajši pa je bil star komaj šest tednov. Cvekova, Alojz
                     in Ivana Jesenovec, sta imela tri otroke; Ljudmila, rojena leta 1940, je ostala
                     v goreči hiši in zgorela.</p>
                  <p>Štefancove je vznemiril sij požara, ki je okrog polnoči nenadoma razsvetlil
                     sobo. Najprej je vstal oče Franc. Bil je zaskrbljen, saj je v prvi svetovni
                     vojni prišel v rusko ujetništvo in je tam videl in slišal, kaj je revolucija.
                     Mati je starejše otroke spravila pokonci, najmlajšega pa je vzela v naročje.
                     Nagovarjala je moža, da bi šli od doma, pa jo je zavrnil: »Nič nisem zagrešil,
                     nikamor ne grem.« Ko je tudi Cvekova hiša že zagorela, je divje zaropotalo po
                     vratih. Še preden je oče Franc utegnil odpreti, so vrata zletela s tečajev in
                     padla v vežo. Otroci so se stiskali okrog očeta in matere. Mati je baje tedaj
                     držala v eni roki malega Lojzeta, v drugi pa hlebec kruha. Tudi Štefancova hiša
                     je bila naenkrat v ognju. Požigalci so otroke in starša grobo spehali skozi
                     mala vrata. Komaj je mati Ivana naredila nekaj korakov od hiše, že je morilec
                     streljal nanjo. Oče je obležal prav blizu hišnega praga in je bil potem ves
                     ožgan od ognja. Osemletni Pavle in šestletna Marija sta videla, kaj so naredili
                     očetu in mami. V silnem strahu sta začela bežati. Niso ju ustavili. Najprej sta
                     nameravala teči k spodnjemu sosedu, toda videla sta, da po poti po bregu ženejo
                     njihove kravice. Obrnila sta se in po strmem bregu skozi gozd prišla k drugemu,
                     bolj oddaljenemu sosedu, kjer ni bilo požigalcev.</p>
                  <p>Ko so zgodaj zjutraj na kraj groze prišli šentjoški vaški stražarji, so
                     naleteli na pretresljiv prizor. Pred dogorevajočo Štefancovo domačijo sta
                     zraven umorjene mame sedeli štiriletna Rezika in dveletna Francka in držali
                     najmlajšega. Da bi ga zavarovali pred hladno roso, sta ga pokrili z okrvavljeno
                     mamino ruto. Francka je jokala in neprestano klicala mamo. Nedaleč od nekdanje
                     Cvekove hiše sta ležala mrtva oče Alojz in mati Ivana, zraven njiju sta hlipala
                     petletni Ludvik in triletna Julči, ostanke najmlajše pa so našli na
                     pogorišču.</p>
                  <p>Pri drugih naštetih hišah morilci ljudi niso našli doma, ker so se jim še
                     pravočasno umaknili, toda požgali so vse. Pri nas je poleg drugih poslopij
                     pogorel tudi čebelnjak, poln čebel. Med tlečimi ogorki čebelnjaka se je zjutraj
                     svetlikal med, ki je stekel iz satja. Neusmiljeni uničevalci so se potrudili in
                     v ogenj spehali tudi vozove, ki so jih domači v pričakovanju najhujšega pustili
                     zunaj kozolcev ali hlevov. V našem gozdu so poiskali celo skladovnice drv, ki
                     so bile tam zložene, da bi se posušile, in vse požgali. Sreča, da se ni vžgal
                     še gozd.</p>
                  <p>Skupina partizanov, ki se je 1. avgusta ob prvem svitu vračala proti taborišču,
                     se je ustavila na samotni Brežnikovi kmetiji ob cesti Šentjošt–Smrečje. Baje so
                     hoteli vzeti nekaj živeža. Trkali so na vrata in klicali, toda v hiši je bilo
                     vse tiho. Ko so hoteli vdreti s silo, je skozi okno nad vrati priletela bomba
                     in jih pregnala od vrat. Ko so se ponovno skušali približati hiši, sta jih
                     gospodar Oblak in brat njegove žene Stanko Alič zaustavila s streljanjem.
                     Zažgali so kozolec in hlev, do hiše pa niso mogli. Stanko Alič je bil v tej
                     samoobrambi ranjen in je izkrvavel. Kljub temu je gospodar obranil hišo,
                     požgana pa je bila kasneje, ko se je družina umaknila v postojanko. Tisto jutro
                     so požgali tudi Brežnikov mlin in obstrelili triinšestdesetletnega očeta Janeza
                     Oblaka, ki je naslednji dan zaradi rane umrl in postal sedma žrtev
                     »osvobodilnega« pohoda na Šentjošt v noči med 31. julijem in 1. avgustom
                     1942.</p>
                  <p>Težki so bili tisti dnevi v Šentjoštu. Poletno ozračje je bilo prepojeno z
                     vonjem po dimu. Zvonovi so vsak dan prepevali žalostinke za pobitimi. V
                     nedeljo, 2. avgusta, so pokopali Cvekove in Štefancove, obenem pa z bolečino
                     mislili na neznani grob svojih domačih. V ponedeljek, 3. avgusta, so pokopali
                     očeta Janeza Oblaka in Stanka Aliča. Naslednji dan, 4. avgusta zjutraj, pa je
                     zazvonilo v Butajnovi. Ob dveh zjutraj so partizani na njegovem domu vpričo
                     žene in petih otrok ustrelili Janeza Demšarja. Nekako ob istem času so vdrli v
                     butajnovsko mežnarijo in ubili mladega cerkovnika Janeza Trčka. Tudi v
                     Šentjoštu je kmalu spet zazvonilo. Sredi dopoldneva so šli stražarji na
                     patruljo. Ko so bili samo nekaj sto metrov iz vasi, so iz bližnjega gozda
                     odjeknili streli in oče Janez Jankovec se je mrtev zgrudil. To je bil edini
                     napad na patruljo vaške straže v tistih dneh in Jankovec je padel, še preden je
                     uporabil puško.</p>
                  <p>Nekaj dni kasneje so sredi noči zagorele tri domačije v Potoku. Možinetov
                     kozolec dvojnik so zažgali naslednji dan pri belem dnevu, ker so ponoči nanj
                     pozabili ali pa se morda ogenj ni prijel. Tako so tudi osiroteli Šubicovi
                     otroci ostali brez doma. Skrb zanje je prevzela stara mati Marija Malavašič. 9.
                     avgusta so se morilci pojavili pri Guzeljevih na Lavrovcu. Doma so sedaj
                     ustrelili še devetinpetdesetletno mater Marjano. Tudi hčerka Albina je zadeta
                     od strela obležala v temni veži. Mislili so, da je mrtva in se niso več zmenili
                     zanjo. Ona pa je bila samo ranjena in je menda nekatere morilce celo prepoznala
                     po glasu, ko so se med seboj pogovarjali.</p>
                  <p>Tak je bil torej »osvobodilni« boj v okolici Šentjošta v času od 25. julija do
                     10. avgusta 1942. Rop, požig in umor so prizadeli domove in ljudi, ki z vaško
                     stražo niso imeli prav nobene zveze. Pobijali so hlapce, dekle, dninarje,
                     bajtarje in male kmete. Ali je morda bilo to povezano s prizadevanjem za
                     socialno osvoboditev? Dr. Cene Logar je leta 1973 zapisal v Spominih, da se v
                     Šentjoštu »niso delili veliki kmetje kot belogardisti in mali kmetje, bajtarji
                     in delavci kot pripadniki osvobodilne fronte ... Te okoliščine so potem našim
                     kolaboracionistom prišle kot naročene in tako je reakcija iz Šentjošta
                     napravila pravo Vendejo: iz poštenih in delovnih kmetov so napravili fanatične
                     belogardistične izdajalce.« Le v čem so bili Cvekovi in Štefancovi fanatiki in
                     izdajalci? Ni čudno, da režimsko zgodovinopisje, ki sicer pogosto omenja
                     Šentjošt, skoraj ničesar ne pove o dogodkih, ki so se dogodili v dneh po napadu
                     na vaško stražo. Ko dr. Logar primerja Šentjošt s francosko Vendejo, ne pove,
                     da je bilo za Vendejo značilno tudi to, kako so revolucionarji kaznovali
                     upornike, ki so se leta 1793 obrnili proti francoski revoluciji. Ni jim bilo
                     dovolj, da so pomorili na tisoče protirevolucionarjev, ampak so posebni oddelki
                     vojske uničevali tudi njihova polja in gozdove. Tudi po komunističnem
                     uničevanju okolice je Šentjošt podoben Vendeji. Zakaj so komunisti počeli taka
                     grozodejstva nad revnimi kmeti in bajtarji, če so se borili proti okupatorju in
                     za pravice malega človeka? Ali je bilo za boj proti okupatorju potrebno ubijati
                     slovenske matere in jim trgati iz rok dojenčke. Na to ne morejo odgovoriti,
                     zato se obnašajo, kot ta tistih dogodkov ni bilo. Z napadom na Šentjošt in s
                     kasnejšim pustošenjem po okolici so komunisti popolnoma odkrili svoj pravi
                     obraz, ki ga nobeno »maskiranje« ni moglo več spremeniti.</p>
                  <figure>
                     <graphic url="slike_z_17/z_17_06.png"/>
                     <head>Šentjošt maja 1943 – Spokorni spravni dan – Fantje, ki nosijo Marijo, so
                        napisani na farni plošči z letnico smrti 1945</head>
                  </figure>
                  <p>V razmišljanjih in pogovorih o tistih usodnih tednih v Šentjoštu večkrat
                     naletimo na vprašanje o smislu in učinkovitosti prve vaške straže. Če je bil
                     njen namen varovati življenja in premoženje, zakaj so potem dopustili tako
                     pustošenje in prelivanje krvi v neposredni okolici? Zakaj niso v noči med 31.
                     julijem in 1. avgustom planili iz utrjenega župnišča in pregnali teroriste, ki
                     so morili in požigali po Koglu in pri Brežniku? Po eni strani se zdi ta
                     pomislek popolnoma utemeljen. Če pa se vživimo v takratne razmere, bomo
                     razumeli tudi drugo stran. Samo en teden pred tem je vaška straža komaj
                     vzdržala napad. Ko so 31. julija zvečer v daljni in bližnji okolici spet
                     zalajali psi, so pričakovali, da se bo napad ponovil še z večjo silo. Stražarji
                     so bili preprosti kmečki možje in fantje, ne pa poklicni bojevniki. Lahko si
                     mislimo, s kakšno težo je pritiskalo nanje, ko je gorela skoraj cela okolica in
                     so se odpirali novi in novi grobovi.</p>
                  <p>Kljub silnemu pritisku je vaška straža v Šentjoštu vzdržala. Kmalu je dobila
                     pomoč. 12. avgusta je prišlo v Šentjošt štirideset oboroženih mož in fantov iz
                     Rovt in Zaplane, ki jih je vodil kapetan Pavle Vošnar. V šentjoški šoli se je
                     naselil tudi vod italijanskih vojakov. Kmalu so še po drugih krajih nastale
                     vaške straže in razbremenile Šentjošt.</p>
                  <figure>
                     <graphic url="slike_z_17/z_17_07.png"/>
                     <head>Šentjošt 1944 – Farani sprejemajo novomašnika Mirka Gogala iz Mojstrane
                        na Gorenjskem – Levo letošnji zlatomašnik Vinko Žakelj</head>
                  </figure>
                  <p>V tem času je tudi protikomunistična stran na nasilje odgovorila z nasiljem.
                     10. avgusta so šentjoški stražarji odšli v Lavrovec po ranjeno Albino Guzelj,
                     obenem pa so aretirali štiri Lavrovčane: Martina Razložnika, Nikolaja Žaklja,
                     Cirila Kržiča in Franca Klemenčiča. Vse štiri so potem Italijani odvedli v
                     Horjul in jih ustrelili. Horjulski Italijani so 15. avgusta v bližini Šentjošta
                     ustrelili Jožeta Gabrovška in njegovega devetnajstletnega sina Lojzeta iz
                     Butajnove ter Janeza Šifrerja iz Polhovega Gradca. Blizu svojega doma je
                     Italijanom, ki so šli iz Šentjošta v Horjul, padel v roke tudi kmet Jože Slovša
                     iz Samotorice. Odvedli so ga v Horjul in ga še isti dan ustrelili.</p>
                  <p>Italijani in vaški stražarji so 28. septembra v Podlipi aretirali brate Ivana,
                     Jožeta in Valentina Kogovška ter Vinka Možino. Odpeljali so jih v ljubljanske
                     zapore in jih ustrelili 14. oktobra med štiriindvajsetimi talci po uboju bana
                     Marka Natlačena.</p>
                  <p>Nasilje revolucije je rodilo novo nasilje protirevolucije. Ob tem se nam
                     zastavlja več vprašanj: ali je bilo protirevolucionarno nasilje res potrebno za
                     samoobrambo, za zaščito življenj in premoženja? Do katere mere je bila vaška
                     straža, ki je izšla iz slovenske legije, zakonita naslednica predvojne oblasti?
                     Po mednarodnem pravu je bila tudi okupatorska oblast dolžna ščititi življenje
                     in premoženje prebivalcev zasedenega območja. Vaške straže so se torej glede
                     tega morale povezati z njo, če so se hotele upreti revolucionarnemu nasilju.
                     Seveda pa je okupator pogosto ravnal ravno nasprotno in celo iskal priložnost,
                     da bi uničeval slovenska življenja in tako sledil svojemu daljnemu cilju.</p>
                  <p>Ob smrti Marka Natlačena je njegova žena posebej prosila Italijane, naj ne
                     streljajo talcev. Niso je poslušali, ampak so v zaporih nabrali štiriindvajset
                     mož in fantov in jih v bližini Natlačenovega doma postrelili. Med njimi so bili
                     tudi bratje Kogovšek in Vinko Možina iz Podlipe. Ko bi bilo komunistom le malo
                     mar slovenskih življenj, Natlačena ne bi bili ubili, saj so naprej vedeli, da
                     bodo sledile hude represalije. Kardelja streljanje talcev ni motilo in ni prav
                     nič skrival zadovoljstva zaradi uspelega atentata.</p>
                  <p>Ob koncu leta 1945 in v začetku leta 1946 je v Šentjoštu opravljala delo
                     Komisija za ugotavljanje zločinov okupatorjev in njihovih pomagačev. Očitno
                     njen namen ni bil raziskati dogodke in ugotoviti resnico, ampak ravno
                     nasprotno. Šentjoške protikomuniste je bilo treba prikazati kot sodelavce
                     okupatorja in vojne zločince in s tem opravičiti komunistične medvojne in
                     povojne zločine. Njena razlaga nekaterih dogodkov je še danes ohranjena, ne
                     samo v arhivskih fasciklih, ampak tudi v marsikateri glavi. Kljub nekaterim
                     prizadevanjem se to do danes bistveno ni spremenilo. Čas bi že bil, da se o
                     vseh medvojnih pobojih pove vsa resnica, kajti le resnica lahko pripomore do
                     sprave.</p>
                  <p>Preden zaključimo to poglavje, moramo omeniti še nekaj pobojev, ki jih je
                     zagrešila komunistična revolucija v okolici Šentjošta. V avgustu 1942 je
                     izginila Julijana Lešnjak iz Šentjošta. Za njen grob se ni nikoli zvedelo,
                     govorilo se pa je, da so jo ubili nekje v bližini taborišča nad Kajndolom. V
                     Butajnovi so partizani 14. oktobra 1942 spet nasilno pretrgali nit dveh mladih
                     življenj. Končanovi, po domače Starkeževi so ta dan kopali krompir. Ker so se
                     bali partizanov, so se večinoma zadrževali v Šentjoštu. Domov so šli le toliko,
                     da so opravili nujna poljska dela. Ko so tisti dan zagledali, da se njivi
                     bližajo partizani, so bežali proti Šentjoštu: mati in hči Francka v eno smer,
                     sin France in hči Marija pa v drugo smer. France in Marija sta pritekla
                     naravnost pred puško partizana – domačina; ta je oba zadel z enim samim
                     strelom. V nedeljo, 17. januarja 1943, so partizani onkraj nemško-italijanske
                     meje na Planini odpeljali Alojza Aliča, brata Stanka Aliča, ki je v poletni
                     noči 1942 izkrvavel pri obrambi Brežnikove domačije. Domačin Jakob Cankar je v
                     Zgodovini planinske soseske s tem zapisal: »V torek popoldne so ga našli
                     ustreljenega med Medvedovim mlinom in Polžem. Bil je brez srajce, štirikrat
                     zadet in vsak zadetek je bil smrten. Ko so ga dobili, so bile na njegovih licih
                     zmrznjene solze.« Tedaj nihče ni mislil, da bodo po koncu vojne leta 1945 padli
                     še trije Aličevi: France, Janez in Rajko.</p>
                  <p>Ko spet in spet mislimo na žalostne dogodke, katerih smo se spomnili v tem
                     poglavju, pred nami redno vstaja njihova poglavitna resnica: naj so pobijali
                     partizani ali Italijani, vedno so padali slovenski ljudje. Vsaka mati, ki je
                     izgubila sinove, je trpela, ne glede na to, na kateri strani so bili. Zato mora
                     vsaka stran priznati svojo lastno zgodovino kljub vsem njenim bremenom. Imena
                     naših umrlih so naša imena in skupaj sestavljajo mozaik naše sedanjosti.</p>
               </div>
               <div type="div3">
                  <head>Konec vojne ni prinesel miru</head>
                  <p>V začetku leta 1943 je bila mreža vaških straž po Polhograjskem hribovju že
                     precej razpredena. Med zadnjimi je bila februarja 1943 vzpostavljena še vaška
                     straža v Polhovem Gradcu. Kljub slabi izkušnji, ki so jo imeli Šentjoščani z
                     Novakovim oficirjem Lesjakom takoj po nastopu vaške straže, so se Novakovi
                     četniki utaborili v zgodnji pomladi 1943 v gozdu blizu Šentjošta. V presledkih
                     so se potem tu zadrževali do julija 1943, ko so odšli na Dolenjsko. Tedaj se je
                     že govorilo, da je kapitulacija Italije blizu. Napovedovali so izkrcanje
                     zaveznikov v Istri. Major Novak naj bi se s svojimi četniki pridružil liškim
                     četnikom in prek Gorskega kotarja odšel naproti zaveznikom. V ta namen naj bi
                     odvedel v ilegalo posadke vaških straž iz Šentjošta, Rovt, Sv. Treh Kraljev in
                     druge. Poveljnik 1. bataljona legije smrti kapetan Vošnar je svojim podrejenim
                     že dal ustrezna navodila. Zadnji trenutek se je zvedelo za celotno ozadje
                     Novakovega načrta in vodstvo Slovenske legije je zaustavilo odhod. Vse vaške
                     straže so ostale na svojih postojankah, odšli so samo četniki.</p>
                  <p>Ko se je zvedelo za kapitulacijo Italije, so bile vse vaške straže na
                     Polhograjskem na svojih postojankah. Že 9. septembra so partizani sredi vasi
                     Vrzdenec pri belem dnevu napadli kamion, s katerim se je peljalo nekaj vaških
                     stražarjev iz Šentjošta. Andrej Jesenovec iz Šentjošta je bil pri tem napadu
                     ubit. Po prejemu povelja za odhod na Vrhniko se je šentjoška posadka razdelila
                     na dva dela: nekako trideset mož je ostalo v Šentjoštu, drugi so pa odšli na
                     Vrhniko. Vaški straži v Rovtah in pri Sv. Treh Kraljih sta kljub povelju za
                     umik ostali v domačem kraju. Šentjoščani so se šele proti koncu oktobra vrnili
                     z Vrhnike. Med njihovo odsotnostjo je enota, ki je ostala doma, obvladovala
                     položaj in niti v Šentjoštu niti v okolici ni bilo težav, čeprav je bil v
                     bližini na novo ustanovljeni dolomitski odred.</p>
                  <p>Po vrnitvi z Vrhnike je šentjoška posadka normalno opravljala svoje delo in se
                     nato vključila v Slovensko domobranstvo kot njegova 43. četa. Ko je bilo leta
                     1944 ustanovljeno Gorenjsko domobranstvo, so nastale posadke v Črnem Vrhu nad
                     Polhovim Gradcem, v Lučinah in v Suhem Dolu; v te so bili vključeni tudi
                     šentjoški farani.</p>
                  <p>Ko so maja 1945 domobranci in z njimi nekateri civilni begunci odšli, so mnoge
                     vasi ostale na pol prazne. Redki moški, ki so ostali doma, so se morali iti
                     javit in se niso vrnili. Vojna je bila končana, toda ljudje se niso oddahnili.
                     Zmagovalci so jim že pri prvem obisku dali razumeti, da bodo kaznovani, ker med
                     vojno niso bili na pravi strani. Vendar tedaj še niso vedeli, kaj se je zgodilo
                     z njihovimi očeti, brati in sinovi, s tistimi, ki so šli na Koroško, in s
                     tistimi, ki so ostali doma, pa so se šli javit. Mislili so, da se bodo oboji
                     kmalu vrnili in takrat bo šele pravi konec vojne.</p>
                  <figure>
                     <graphic url="slike_z_17/z_17_08.png"/>
                     <head>Skupina šentjoških domobrancev. V prvi vrsti z leve je prvi neznan, potem
                        pa sledijo Janko Žakelj, Stanko Guzelj, Franc Tominec, Janez Zdešar, Pavel
                        Grdadolnik; stojijo Tine Kavčič, France Skvarča, Jože Kavčič, Rajko Alič,
                        Franc Nartnik, Alojz Malavašič</head>
                  </figure>
                  <p>Pravega konca vojne so čakali tudi možje, ki so kot zadnja protikomunistična
                     straža ostali v gozdu blizu vasi, da bi vsaj spremljali dogodke, če že niso
                     mogli nanje vplivati. Ti možje in njihovi domači so bili prvi soočeni s kruto
                     resnico, kaj so zmagovalci naredili z vrnjenimi domobranci in s tistimi, ki so
                     se jim prišli javit od doma. Neke junijske noči je k skrivačem v gozd prišel
                     Pavel Žakelj, ki mu je uspelo pobegniti iz Šentvida, in jim naenkrat razbil vse
                     upe, da bo v nekaj tednih »drugače«. Še potem, ko jih je jesensko deževje
                     pregnalo v Italijo, se niso mogli sprijazniti z dejstvom, da je vojna res
                     končana. Pridružili so se polkovniku Bitencu in po njegovih navodilih ilegalno
                     prihajali nazaj v domovino. Spomladi 1946 so pomagali na varno Milanu Zajcu, ki
                     se je rešil iz jame v Kočevskem rogu.</p>
                  <p>Po hišah so med tem hodile komisije, raziskovale »zločine« in plenile
                     premoženje »pobeglih«. Prihajala je OZNA in iskala skrivače tudi tam, kjer jih
                     nikoli ni bilo. Najhuje je bilo o svečnici leta 1948, ko so odkrili Bitenčevo
                     skupino. Tedaj ljudem niso očitali kolaboracije z Nemci, ampak so grozili: »Vam
                     bomo že pokazali vaše Angleže in Amerikance!« Marsikdo se je tedaj bolj ali
                     manj upravičeno jezil na Bitenca in njegove sodelavce: »Le kaj rinejo z glavo
                     skozi zid. Popolnoma nas bodo uničili; ali ne vidijo, da je konec vojne.«</p>
                  <p>Počasi se je vse umirilo. Ilegalnih obiskov ni bilo več, začela pa so prihajati
                     pisma iz Amerike, Kanade, Argentine in Avstralije. Tisti, ki so bili obsojeni
                     na daljše zaporne kazni, so se vrnili in spet doživljali letne čase na domači
                     zemlji, čeprav jim lastništvo nad njo ni bilo vrnjeno. Po več letih se je v
                     vasi spet rodil otrok in njegov jok je pomenil novo upanje. Novo upanje je
                     tedaj prevzelo celo upognjenega starca Jožeta Grdadolnika, Piškovega očeta,
                     kateremu je vojna vzela oba sinova, hčere so odšle v Ameriko, njega pa so
                     oznovci hudo mučili zaradi skrivačev. Lepo ga je bilo videti, ko se mu je
                     nagubani obraz raztegnil v širok nasmešek in je rekel: »O, saj bo drugače.«
                     Toda marsikaj se še dolgo ni spremenilo. Leta in leta so učitelji pred dnevom
                     mrtvih vodili otroke v bližnji gozd na grob partizana in jim govorili o njegovi
                     žrtvi za svobodo. Med otroki so bili tudi sirote, ki so jim borci za svobodo
                     leta 1942 pobili starše, med njimi je bilo mnogo takih, ki so leta 1945
                     izgubili očete ali brate. Ali je učitelj kdaj pomislil, kaj so pri tem občutili
                     ti otroci. S plavimi čepicami na glavi in z rdečimi rutami okrog vratu so stali
                     v gruči in navidez mirno poslušali učitelja, toda njihove misli so bile daleč,
                     oni so svobodo razumeli drugače. Zgodilo se je, da so se tem otrokom celo
                     sošolci v razredu posmehovali: »Sram te bodi, da nimaš staršev.« O tem
                     tovarišica v šoli ni govorila. Še manj pa se je govorilo o tistih, ki so
                     izginili na Teharjah ali v Kočevskem rogu. Kljub temu pa so otroci postavljali
                     različna vprašanja in neredko z njimi spravili učitelja v zadrego. Da, tak je
                     bil čas po koncu vojne leta 1945.</p>
               </div>
               <div type="div3">
                  <head>Po polstoletnem molku</head>
                  <p>»Kdor ni z nami, je izdajalec, kazen za izdajalce pa je smrt.« Kako grobo je
                     odmevalo to sporočilo na nočnem sestanku 18. aprila 1942 v na pol razsvetljeni
                     gostilniški sobi v Šentjoštu. Že takrat je bil spočet protikomunistični odpor,
                     ki ga niti napad 24. julija niti krvavi vihar po 25. juliju nista mogla več
                     zlomiti. Vse, kar je sledilo kasneje, je bilo samo nadaljevanje in posledica
                     tesnobne pomladi in krvavega poletja leta dvainštiridesetega.</p>
                  <p>Ko se v teh dneh toliko govori in piše o praznovanju zmage nad fašizmom in
                     praznovanju konca vojne, pred nami oživijo slike majskih dogodkov pred
                     petdesetimi leti. V sončnem jutru 7. maja so šentjoški domobranci zapustili
                     domačo vas. Zvedeli so, da so postali slovenska narodna vojska. Sicer pa se
                     tudi prej niso čutili drugače. Na pot jih je gnala vera, prevelika vera v
                     zahodne zaveznike. Z njimi so šli mnogi civilisti, ki so se bali
                     »osvoboditeljev«, saj so o njih slišali vse preveč hudega in marsikaj tudi sami
                     doživeli.</p>
                  <p>Postojmo za trenutek ob dolgi koloni in se zazrimo v vedre obraze, ki gredo
                     mimo nas. Na njih ne vidimo posebne zaskrbljenosti, saj je večina prepričana,
                     da se bodo v nekaj tednih vrnili. Domobranec manjše postave je zastal na ovinku
                     in gleda proti nedograjeni hiši ob potoku, kjer ima ženo in tri otroke. Ob
                     napadu na Šentjošt je bil med najpogumnejšimi branilci, toda zdaj ga je obšla
                     slabost. Toliko časa je varoval dom in domačo vas, sedaj pa naj vse prepusti na
                     milost in nemilost nasprotnikom. Toda kolona hiti naprej in kmalu se tudi on
                     zgane in ujame korak z drugimi. Med štirimi svojimi brati stopa bogoslovec
                     Stanko. Šesti brat, ki še ni dopolnil osemnajst let, je nekje med civilisti.
                     Stanko je za glavo višji od drugih in uniforma se mu ne prilega najbolje. Na
                     obrazu se mu vidi, da je v mislih nekje na poti, ki jo je prehodil v zadnjih
                     letih. Njegovo šolanje je bilo težko, saj je bila doma velika družina, zaslužka
                     pa malo. Italijani so ga leta 1942 odpeljali v internacijo v Gonars. Komaj je
                     ostal živ. Ko se je vrnil, je naredil maturo in vstopil v bogoslovje. Sedaj kot
                     slovenski vojak stopa po poti v neznano. Kje se bo končala ta pot? Na koncu
                     kolone gre mladi domobranec Alojz Malavašič, Mežnarjev, z žalnim trakom na
                     rokavu. Žaluje za bratom Alfonzom, ki ga je pred kratkim, prav na velikonočno,
                     jutro iz zasede pri Črnem Vrhu nad Idrijo zadela krogla. Alfonz je bil
                     bogoslovec 4. letnika ljubljanskega bogoslovja. Le nekaj mesecev prej je šel k
                     domobrancem. Brat sedaj razmišlja, kdo bo naslednjih štirinajst dni skrbel za
                     Alfonzov grob na šentjoškem pokopališču, kajti tudi oče in mati sta med
                     begunci. V sredini kolone vidimo tri Šuštarjeve iz Smrečja, kmalu za njimi so
                     Matičkovi trije, pa Brnikovi Jože, Mirko in Matevž, Marinčevi trije s Planine,
                     Štefancova dva in Krvinetovi štirje iz Šentjošta. Prehitro se pomika kolona, da
                     bi mogli vse našteti po imenu. Ob vsakem obrazu, ki gre mimo nas, se nam utrne
                     zgodba. Vse te zgodbe pa imajo nekaj skupnega: Bili so pošteni in dobri možje
                     in fantje, ki so ljubili svojo domovino. Ko bi tisti, ki o teh možeh in fantih
                     še vedno in znova govorijo, da so bili izdajalci, vsaj malo vedeli o njih, bi
                     drugače govorili. Morda pa jih je strah vedeti, saj bi potem morali priznati
                     resnico.</p>
                  <figure>
                     <graphic url="slike_z_17/z_17_09.png"/>
                     <head>V enem od šentjoških gozdov avgusta 1945 – Spredaj od leve: Cveto Duh,
                        Viktor Tominec, Pavel Žakelj; zadaj Albert Malovrh, Jakob Žakelj, Stanko
                        Guzelj</head>
                  </figure>
                  <p>Poglejmo zdaj na Vetrinjsko polje, kamor so prišli tudi šentjoški domobranci in
                     civilni begunci. V nedeljo, 27. maja 1945, je bil za Šentjoščane poseben
                     praznik, saj je njihov rojak Vinko Žakelj v vetrinjski Marijini cerkvi opravil
                     novo mašo. Navzoči so bili tudi štirje novomašnikovi bratje in sestra.
                     Novomašniku je pridigal rojak Roman Malavašič, ki je leta 1942 kot mlad
                     duhovnik s Šentjoštom preživel čas najhujše revolucije. Za vse navzoče
                     Šentjoščane je bil to bolj žalosten kot vesel dogodek, saj so pogrešali
                     pritrkavanja domačih zvonov in množice domačih ljudi na trgu med obema
                     cerkvama.</p>
                  <p>Ob tej skromni slovesnosti so še posebej občutili, da so odrezani od domačega
                     kraja, vendar so še upali na povratek. V naslednjih dveh dneh so bili štirje
                     novomašnikovi bratje, sestra in mnogi drugi rojaki v množici približno 6.000
                     mož in žena vrnjeni v domovino. Novomašnik jih je tedaj po koncu nove maše
                     zadnjikrat videl. Letos ob svoji zlati maši se tega dogodka še posebno spominja
                     in pravi, da mu je vtisnil pečat za celo življenje.</p>
                  <p>Med slovenskimi begunci na Koroškem je bilo tiste dni še nekaj novih maš, toda
                     ob drugih izrednih dogodkih so ostale skoraj neopažene. Novomašniki in drugi
                     begunci, ki niso bili vrnjeni v domovino, so se v naslednjih letih s Koroškega
                     razkropili po svetu. V vse dele sveta so ponesli slovensko ime in se povsod
                     uveljavili, le domovina jih celo danes po petdesetih letih sprejema s pomisleki
                     in obotavljanjem. Ko je naš znani novinar pred leti obiskal Slovence v
                     Argentini, je potem strnil vtise tega potovanja v knjigi Sramota umira počasi.
                     Zdi se, da bi bil ta naslov primeren za opis nekaterih dogajanj v domovini, ne
                     pa za opis življenja Slovencev v Argentini, ki so lahko ponosni na svoj
                     argentinski čudež.</p>
                  <p>Na vogalu šentjoškega pokopališča, kjer se je nekoč ustavil profesor Tomec s
                     svojimi mladci, je letošnjo pomlad zrasla kapelica. Po polstoletni odsotnosti
                     se možje in fantje in žene, o katerih smo razmišljali v začetku tega poglavja,
                     simbolično vračajo v domači kraj. Največ jih prihaja s Teharij in hrastniških
                     jam. Ne ve se, kje ležijo, zato bo ta kapelica za naprej njihov simbolni grob.
                     Na plošči v tej kapelici bodo vklesana tudi imena mož in fantov, ki 7. maja
                     1945 niso bili v koloni, ki je zapuščala domačo vas. Zaradi tega ali onega
                     razloga so tedaj ostali doma. Nekateri so bili prepričani, da je zares konec
                     vojne in da se jim ne more nič zgoditi. Šli so se javit v Logatec, toda niso se
                     vrnili.</p>
                  <p>Marsikatera misel bo od te kapelice pohitela v Argentino, v Ameriko, v Kanado
                     in v Avstralijo na grobove rojakov, ki so do konca življenja hrepeneli po
                     domačem kraju, pa so morali ostati v tujini. Njihov odhod v tujino se je
                     pravzaprav začel že spomladi in poleti 1942, ko so se odločili, da ne bodo
                     sodelovali s komunisti. Tako se je usodnega leta dvainštiridesetega v Beli
                     krajini odločil tudi suhorski župnik Janez Raztresen, ki je bil leta 1895 rojen
                     butajnovskemu cerkovniku v šentjoški župniji. Komunisti so ga ubili julija 1942
                     na Brezovi Rebri le malo prej, kot so na njegovem rojstnem domu v Butajnovi
                     ubili takratnega cerkovnika Janeza Trčka. Ime suhorskega župnika Raztresena bo
                     zapisano med šentjoškimi farani, ki so se leta 1942 uprli komunističnemu
                     nasilju.</p>
                  <p>Ves čas povojnega totalitarizma je bil Šentjošt zaznamovan s posebnim
                     znamenjem. Ni čudno, da je nastalo vznemirjenje, ko je bil na pragu slovenske
                     pomladi, 6. januarja 1989, v Šentjoštu sklican razgovor o spravi, katerega so
                     se udeležili vidni predstavniki takratne slovenske alternative. Koliko se je od
                     tedaj spremenilo? Bog daj, da bi petdeset let po koncu vojne vendarle prišlo do
                     odjuge!</p>
               </div>
            </div>
            <div type="div2">
               <head>Poljanska vojna kronika</head>
               <p>Tine Velikonja</p>
               <div type="div3">
                  <p>Ni dvoma, da so bile za Slovence posledice druge svetovne vojne hujše kot
                     posledice prve. Prva je že po dvajsetih letih postala zgodovina. Učili smo se o
                     bitki na Ceru, o umiku čez albanske gore, o soški fronti in Doberdobu, in to
                     nič bolj prizadeto kot o kmečkih uporih ali bitki pri Sisku. Spomeniki padlim v
                     tisti vojni so že stali. Plošče z njihovimi imeni na cerkvah ali v kapelicah
                     nekje zraven so spadale in še danes spadajo v farno središče tako kot zvonik,
                     mrliška kamra ali kaplanija. Ob njih smo se redko ustavljali, le za vse svete
                     je tam zagorelo morje lučk. Čeprav so se padli borili za avstrijsko cesarstvo,
                     so jim tudi v stari Jugoslaviji priznavali človeško čast, tiste na soški fronti
                     so celo imenovali branilce Bohinja, da ne omenjam borcev za severno mejo.
                     Posledice druge svetovne vojne pa so tako hude, da smo še danes kot narod
                     razcepljeni in živimo v sporu. Zmagovita stran si je prilastila vso slavo in
                     resnico. Premaganci so bili pahnjeni v smrt ali so si rešili življenje z izgubo
                     domovine, oropani so bili imetja, vzeti sta jim bili človeška čast in pravica
                     do groba.</p>
                  <p>Še danes naši zgodovinarji s težavo priznavajo, da je šlo poleg odpora proti
                     okupatorju tudi za revolucijo in državljansko vojno, a še v isti sapi ju
                     omejujejo na ozemlje bivše Ljubljanske pokrajine, komaj na Gorenjsko, še celo
                     pa naj bi šlo za čisti boj proti fašističnemu in nacističnemu okupatorju na
                     Primorskem in Štajerskem. Totalitarni režim, ki so ga vzpostavili komunisti po
                     končani vojni, naj bi po njihovem padel z neba in med partizanskim bojem naj bi
                     ne bilo nobenih znakov, ki bi ga napovedovali.</p>
                  <p>V roke mi je prišel črtast zvezek z rjavimi platnicami in porumenelimi listi,
                     na katerih je na 117 straneh napisana kronika Poljan nad Škofjo Loko med 6.
                     aprilom 1941 in 12. julijem 1943. Ni podpisa, ni naslova. Očitno kmet, samski,
                     saj o ženi in otrocih ne govori. Živi z materjo na kmetiji, omenja Jožeta, za
                     katerega do konca ne izvemo, kdo je to, brat ali hlapec. O očetu niti besede,
                     mora biti že mrtev, nič o kakih sestrah, tetah in stricih. Čeprav očitno živi
                     na osamljeni kmetiji na pobočju blizu Poljan, je o vsem dobro in hitro
                     obveščen.</p>
                  <p>O sebi ne piše. Nič ne izvemo o dekletih, ki bi ga morala vendar zanimati.
                     Kmetija je kar vpila po mladi gospodinji in nadaljevanju rodu. Matere skoraj ne
                     omenja. Če ne drugega, je kuhala in skrbela za krave. Ne zanaša se na Boga in
                     tudi ne razmišlja o krščanskih vrednotah, katerih veljava se je v tistem času
                     tako majala.</p>
                  <p>Jezik je izbran, pisava lepa. Pisec spremlja splošna dogajanja, na robu pa
                     skrbno vpisuje svoje opravke na kmetiji in ne pozabi na tako preproste reči,
                     kot so prodaja jabolk, razvažanje gnoja ali klatenje orehov. Pri kupčijah
                     izvemo za količino in ceno. Skrbi tudi za računovodstvo in knjigovodstvo v
                     posojilnici in v mlekarski zadrugi v Poljanah. Imeti mora še kako dopolnilno
                     izobrazbo. Nikjer ne beremo o načrtih za naprej, čeprav je razvidno, da gre za
                     bistrega in modrega mladega človeka, ki bi bil sposoben kaj več kot ubadati se
                     z neprijazno hribovito zemljo, ki ji mora dobesedno iztrgati vsak mernik
                     pridelka.</p>
                  <p>Pogrešamo globljih ocen, razlag in razmišljanj, osebnih čustvenih vložkov. Ni
                     opaziti pravega razvoja in ne izvemo, kako je pisec deloval navzven in kako je
                     zorel v letih, ki jih je spremljal. Piše samo o preverjenih dogodkih. Če se po
                     nekaj dneh zapis izkaže za netočen ali površen, ga dopolni in popravi. Morda
                     temu botruje kmečka previdnost. V tistem času je bila vsaka beseda, ne samo
                     pisana, ampak tudi izgovorjena, nevarna. Zvezek bi lahko prišel v roke tako
                     Nemcem kot partizanom. Zato ni nobenih imen partizanov. Kronist skuša ostati
                     neopredeljen, vendar se mu ne posreči. Nemcev seveda ne mara, vendar pazi, kako
                     piše o njihovih zločinih. Partizani in komunisti so zanj eno in isto, večkrat
                     jih imenuje gošarje in celo bandite. Večina domačinov, ki so se znašli pri
                     partizanih, je bila po njegovem zapeljana, Osvobodilno fronto ogradi z
                     vejicami, obsoja poljansko vstajo kot nekaj norega in neodgovornega, dvomi o
                     zmagi v Dražgošah.</p>
                  <p>Obsoja poboje, ki jih opravljajo partizani, vendar skuša pri večini žrtev
                     odkriti vzrok: nemčur, izdaja, za Nemce, ovaduh. V tistih časih je bil umor za
                     slovenskega človeka nekaj nezaslišanega in sad skrajne izprijenosti. Zato je
                     bilo težko doumeti in priznati, da bi šlo lahko za čiste politične umore, za
                     odstranjevanje ljudi, katerih krivda je bila samo v tem, da niso hoteli
                     sodelovati. Tudi naš kronist skuša za vsako tako dejanje najti opravičilo, ki
                     bi ga pomirilo in mu olajšalo dušo. Še nekaj opazimo. Skoraj bolj neprimerno se
                     mu zdi partizansko ropanje po kmetijah, ko nekatere kmete puščajo pri miru,
                     drugim pa poberejo vse, kot ubijanje.</p>
                  <p>Kaj ga navdaja ob vsem tem, ne izvemo. Nobenih stavkov tesnobe ali strahu. Živi
                     na svojem otočku sredi burnega dogajanja, kot bi stal zunaj tega viharja.</p>
                  <p>Na splošno za partizanske akcije ne najde dobre besede. Način njihovega
                     delovanja je zanj razbojništvo in tolovajstvo, čeprav tega nikoli ne izreče.
                     Partizani se borijo zares samo, kadar so napadeni in si morajo reševati
                     življenja. Drugače pa gre pri njihovih akcijah za zahrbtne napade iz zasede,
                     brez občutka odgovornosti do domačega človeka, za uničevanje zasebne in splošne
                     lastnine, pa naj gre za ropanje po kmetijah, požig lesenih mostov, žaganje
                     telegrafskih stebrov ali napad na avtobus.</p>
                  <p>Kronika nam odkriva, da se je na Gorenjskem še bolj kot drugod po Sloveniji
                     vedelo, da gre za revolucijo. Na začetku izvemo, da so se ob okupaciji in pred
                     napadom na Sovjetsko zvezo obnašali kot nemčurji predvsem tisti ljudje, ki so
                     šli potem prvi v hosto. Pa še nekaj je vsaj nakazano, čeprav o tem ni veliko
                     napisanega. Izvemo, kako so živeli takrat ljudje na podeželju. Literatura in
                     zgodovinopisje o tako imenovani NOB sta neizmerljiva. V kronikah brigad je
                     zapisana najmanjša podrobnost, manjkajo pa realistični opisi življenja na vasi
                     med okupacijo, z vedno živim nasprotjem med zdravo kmečko pametjo v skrbi za
                     kmetijo, za blagor družine in celotne soseske, med avanturističnim in nečistim
                     delovanjem partizanskih skupin in grobimi in surovimi povračilnimi
                     okupatorjevimi dejanji. Kot v grški tragediji je moralo prej ali slej potegniti
                     v vrtinec še tako ob strani stoječega človeka.</p>
                  <figure>
                     <graphic url="slike_z_17/z_17_10.png"/>
                     <head>Predvojna župna cerkev v Poljanah</head>
                  </figure>
               </div>
               <div type="div3">
                  <head>Dnevnik za leto 1941</head>
                  <p>Ni napisan po dnevih kot kasnejši dnevnik, ampak celostno, kot povzetek prvega
                     leta okupacije, in zasluži, da ga preberemo:</p>
                  <p>Na cvetno nedeljo 6. aprila 1941 je Nemčija napovedala vojno Jugoslaviji. Na
                     veliko soboto so italijanske čete že zasedle (v vojni smo bili tudi z Italijo)
                     našo dolino in tudi druge dele Slovenije, kolikor jih niso okupirali Nemci. Na
                     belo nedeljo 20. aprila so se Italijani umaknili in dolino prepustili Nemcem.
                     Ti so postavili za občinskega komisarja poljanske občine gostilničarja Jožeta
                     Tavčarja. Slovenski napisi so morali izginiti, knjižnice so zapečatili, društva
                     razpustili. Sredi maja so deloma zaprli, deloma pregnali vse slovenske
                     duhovnike. V začetku junija je bila registracija vsega prebivalstva, kar je
                     povzročilo veliko razburjenja. Nekatere izobražence in druge, ki so bili
                     zaprti, so začetek julija preselili v Srbijo. Vabijo nas v vpis v Kärntner
                     Volksbund. Začne izhajati Karawanken Bote in Stenski časopis.</p>
                  <p>Z začetkom vojne s Sovjetsko Rusijo 22. 6. 1941 se preobrnejo komunisti –
                     doslej na splošno nemčurji – v največje sovražnike Nemcev. Ustanavljajo se
                     osvobodilna fronta in partizanske edinice. Vse to narašča. Začenjajo in
                     ponavljajo se partizanski udari na Nemce in nemčurje, kar pa vse povzroča le
                     zlo prebivalstvu. 14. okt. zvečer izgine nemcofil kovač Krmelj Matevž iz Loga.
                     O njem ni več sledu. Iz oddaljenejših krajev prihajajo podobne vesti. Nemci
                     izvajajo represalije nad prebivalstvom.</p>
                  <p>Okrog 10. decembra preiskava pri Narigarju v Bukovem vrhu. Domači sin ustreli s
                     puško na nemškega vojaka. 12. dec. požgo zato Narigarjeve tri bajte. Ljudje so
                     pobegnili.</p>
                  <p>Ob istem času pade v Rovtu pri Sv. Lenartu 45 Nemcev, napadenih iz zasede.</p>
                  <p>Vojaške moči se vsled teh dogodkov v dolini ojačujejo. 17. dec. pa naenkrat
                     povedo, da so za dva dni odšli sploh vsi nemški orožniki in vojaki iz Poljan,
                     menda stražit gauleiterja, ki je prišel v Škofjo Loko ali kaj?</p>
                  <p>18. dec. partizanski vlom v poljansko župnišče (žandarmerijo). Odnešene baje
                     vse vredne in pomembne stvari. Obenem vlom v zadrugo – vzeta pšenica, pobrana
                     od kmetov za Nemce in par sto kg sladkorja. Večina lesenih mostov po dolini
                     požganih.</p>
                  <p>Nemške straže se vsled tega pojačane vrnejo, kar zbuja strah. 22. dec.
                     pripeljejo avtomobili topove in novo vojaštvo. Ljudje se boje.</p>
                  <p>Naenkrat poči: Nemci bodo pobirali moške, pojdite med partizane! Ta
                     komunistični klic gre od ust do ust. Posreči se komunističnim agitatorjem, da
                     mobilizirajo po poljanski in javorski občini skoro vse mlajše moške.</p>
                  <figure>
                     <graphic url="slike_z_17/z_17_11.png"/>
                     <head>Polde Krmelj</head>
                  </figure>
                  <p>Dnevi pred božičem so minuli v težkem pričakovanju nekaj strašnega.</p>
                  <p>Na sveti dan okrog pol devetih se zasliši pokanje pušk in strojnic za Hotovljo.
                     Začelo se je, kar se je po teh pripravah moralo začeti. Streljanje narašča,
                     razvila se je prava bitka. To je trajalo neprenehoma cel dan – na praznik miru.
                     Partizani streljajo s Hotovlje, s Kuclja, Kovčka itd., Nemci iz Poljan iz
                     zvonika, izpod Pečna. V večernem mraku se oglase tudi topovi. Z nočjo vse
                     utihne. Izgleda, da se partizani umikajo v hribe.</p>
                  <p>Sv. Štefan je na splošno miren. Naslednji dan zopet spopad na Kukovem vrhu in
                     Pasji ravni. Vidi se dim, zgorelo je baje pri Kralju na Pasji ravni.</p>
                  <p>Po praznikih preiskave po hribih južno od Poljan in številne aretacije. Pri
                     Jakobu v Valterskem vrhu ustrele gospodarja in hlapca, vsa poslopja pa požgo.
                     Najbrž so imeli tam zatočišče partizani. Pri Brdarju v Vinharjah, kjer so
                     ščitili partizane, so gospodarja in sina zaprli, ostali so se razbežali, na
                     domačiji pa so ljudje – hijene – vse oropali. Na Visokem, ki je zaplenjeno, so
                     Nemci pobrali vse dragocenosti in vse boljše stvari.</p>
                  <p>Po praznikih se ljudje vračajo domov iz partizanske vojske – razočarani. Jeze
                     se na one, ki so jih v to zapeljali in jih spravili v tako nevarnost. Nekateri
                     se seveda ne morejo, nekateri morda tudi nočejo vrniti.</p>
                  <p>Cerkev so v božiču zaprli in do nadaljnjega molitve odpadejo. V Poljanah so
                     utihnili zvonovi in tudi ura je obstala. Vse je mrtvo in žalostno.«</p>
                  <p>Opisan je dogodek, ki je prišel v zgodovino kot poljanska vstaja, v kroniki za
                     leto 1942 pa prebiramo o posledicah. Napoveduje se že dražgoška bitka. Ni
                     dvoma, da je bila prezgodnja vstaja na Gorenjskem napaka. Kaj so hoteli z njo
                     doseči komunisti, nam še niso odkrito razložili. Zdi se, da so menili, da je
                     treba za vsako ceno pomagati napadeni Sovjetski zvezi, obenem pa upali, da bo
                     odziv v tem delu Slovenije množičen, ker je delavski razred najbolj številen.
                     Izkazalo se je, da so dobili v partizane predvsem kmečke ljudi, obenem pa so
                     bili Nemci tako močni, da so gibanje hitro in surovo zatrli. Ob poljanski
                     vstaji so dvignili nekaj sto domačih fantov, samo del je imel orožje, drugi pa
                     so šli v hosto z vilami in lopatami. Tam na gorskih kmetijah, kjer so se
                     zbrali, pa so na lepem zagledali rdeče zastave s srpom in kladivom. Večina je
                     ušla domov, brž ko se je našla prilika. Le manjši del se je za novo leto
                     zatekel v Dražgoše. Iz kronike je razvidno, da so skoraj do konca vojne ostale
                     v teh krajih samo manjše skupine, ki so povzročale znatno več škode domačemu
                     prebivalstvu kot okupatorju. Večje enote so le včasih in za krajši čas
                     prihajale čez mejo iz Ljubljanske pokrajine.</p>
               </div>
               <div type="div3">
                  <head>Leto 1942</head>
                  <p>Drugod je mir in ni takih nesreč kot v tukajšnji okolici!</p>
                  <p>Nekaj vpisov iz kronike:</p>
                  <p>5. 1. Iz Loke je prišla novica, da so ustrelili vse aretirance iz tukajšnje
                     okolice.</p>
                  <p>6. 1. Videl sem v Poljanah nabit plakat o nesrečnih ustreljenih žrtvah.
                     Ustreljenih je bilo 36 oseb, med njimi domačini: Pešar in Brdarjev Stanko iz
                     Vinhar, oba Platiševa fanta iz Bukovega vrha, Rovtar iz Bukovega vrha,
                     Marjančin Francelj iz Javorjev, Drmota Tone iz Žabje vasi, Čelik Metod iz
                     Poljan.</p>
                  <p>7. 1. Povedali so o novih aretacijah okoli Loke (baje 15 mlajših ljudi).</p>
                  <p>11. 1. Čez Blegoš se sliši topovsko streljanje. Pravijo, da so se partizani
                     utrdili v Dražgošah. To vas sedaj napadajo Nemci, gotovo pa tudi partizani ne
                     mirujejo. Baje se je že včerajšnja dva dneva slišalo streljanje.</p>
                  <p>14. 1. Nov plakat: Dražgoše uničene, komunisti pokončani, enako bo povsod, kjer
                     se bodo pojavili.</p>
                  <p>15. 1. O Dražgošah slišimo razne vesti: Nemcev pobitih baje 800?, partizanov
                     padlo le malenkostno število?</p>
                  <p>Izvemo tudi o vremenu in kmečkih opravkih. Novo leto je bilo lepo, grabili so
                     listje, popravljali vodovod za hišo. Deževati je začelo šele 6. 1., nato pa
                     nekaj dni snežilo. Šele takrat je sneg pokril tudi Dražgoše.</p>
                  <p>To je vse, kar izvemo o Dražgošah. Desetletja smo prebirali in poslušali, kako
                     se je bil glas o spopadu za to vas razširil po vsej Evropi, kronist na drugi
                     strani Škofjeloškega hribovja pa opravi z njo v nekaj vrsticah. Sploh ne izvemo
                     o uničenju vasi in poboju domačinov. Če vprašaš Dražgošane, kdo jih je takrat
                     spravil v nesrečo, čeprav so jih na kolenih prosili, naj gredo proč, bodo
                     povedali, da so tisti partizani govorili poljansko. Še nekaj vpisov:</p>
                  <p>21. 1. Skupina partizanov je prišla zgodaj zjutraj k Munhu v Vinharjah. Najbrž
                     so tam mislili malo počivati. V pol ure pa so že prišli Nemci in jih tako
                     iznenadili, da jim partizani niso nudili kakega odpora, temveč so bežali na vse
                     strani. Pri tem begu so Nemci seveda nanje streljali in kolikor vemo, kakih 8
                     do 10, morda tudi več, postrelili. Točno se ne da ugotoviti, kajti vse te žrtve
                     so pometali na ogenj, ko so zažgali Munhova poslopja. Le ostanke trupel so
                     sedaj dobili na pogorišču. Na žalost so bili ti nesrečniki sami od komunistov
                     zapeljani domačini. Padel je Platišev Pavle, Sovančarjev Ciril, en Lukov fant
                     iz Dol. Brda, domneva se še za Šikarjevega Rudeljna, Petkovega Pavleta,
                     Kosmovega Franceljna itd. – Pet partizanov iz te skupine je baje ušlo. Kohorja
                     so živega ujeli.</p>
                  <p>V Kremenku pa je bilo tako: Albin je bil pri partizanih in je prišel domov ter
                     šel ležat na peč. Naenkrat se pojavijo Nemci, ga potegnejo s peči, vlečejo iz
                     hiše in ustrelijo. Pri Kosmačarju so dobili Balantačevega Jožeta ter ga gnali
                     proti Poljanam. Pod Kremenkom pa so ga naenkrat kar ustrelili.</p>
                  <p>26. 1. Drugod je mir in ni takih nesreč, kot v tukajšnji okolici.</p>
                  <p>11. 2. Danes ob 2 popoldne so se morali vsi, ki so bili o božiču pri
                     partizanih, a so se vrnili domov, javiti v Poljanah. Prišli so, misleč, da bodo
                     še zaslišani ali kaj podobnega, a Nemci so jih naložili na avtobuse in
                     odpeljali. Bilo jih je sedem avtobusov. Nekateri vedo, da jih bodo dali na
                     Koroško in Tirolsko na delo za nekaj časa. Gotovega pa nihče ne ve. Bilo jih je
                     blizu 180 iz poljanske in javorske občine. Javorje in okolica je baje s tem
                     skoro brez moških.</p>
                  <p>15. 2. Vrnilo se je pet ljudi, ki so jih bili 11. 2. odpeljali, menda zato, ker
                     so delali prošnjo. Pravijo, da jih je enajst v Šentvidu, ostali pa so že odšli
                     na delo na Koroško.</p>
                  <p>V nadaljevanju izvemo o zimi, ki je noče biti konec, o popravljanju ceste.
                     Marca že vlači z Jožetom gnoj iz jame na grič. Posebnih omejitev potovanja ni.
                     Ko kupuje vola, se vozi in hodi daleč naokrog, od Davče do Žabnice. O
                     partizanih ne izvemo veliko, le o posameznih akcijah iz zasede in ubijanju
                     domačih ljudi:</p>
                  <p>19. 3. Danes so pokopali Jenačevega Jožeta z Gabrške gore. 20. 1., ko so se
                     komunisti pojavili tam, jih je baje šel naznanit. Zato so ga vzeli s seboj, za
                     Gabrško goro pri cesti ubili in pustili v snegu. Šele sedaj, ko je sneg že
                     precej skopnel, so ga dobili. Bil je star šele 20 let.</p>
                  <p>24. 3. Za Kovskim vrhom so dobili napol zakopanega kovača Matevža Krmelja iz
                     Loga, ki so ga partizani ugrabili 11. 10. min. leta in nato ubili.</p>
                  <p>5. 4. Danes je velika noč. Procesije ni bilo, pač pa maša (nem. duhovnik iz Šk.
                     Loke). Pele so tudi orgle. Najlepše pa je bilo nazadnje: »Povsod Boga, zemlja
                     slovenska ... «</p>
                  <p>Žalostna novica. Snoči je bil ustreljen doma skozi okno Palirjev Stanko v
                     Poljanah. Kdo je zločinec, ni znano. Nekateri pravijo, da partizani, drugi da
                     ne. Znano pa je bilo, da je simpatiziral z Nemci. Pred svojo hišo na Dobravi je
                     bil ravnotako snoči ustreljen neki mehanik ... njegovo mater so že pred dnevi
                     ustrelili v Žirovskem vrhu iz zasede. Baje je Nemcem ovajala domačine.</p>
                  <p>1. 4. Plakat o novih usmrtitvah v osveto za Jerančevega Jožeta in še dva druga.
                     Med ustreljenimi je tudi Jazbecev France iz Lomov.</p>
                  <p>Junija proda vola, težkega 677 kg, začne kopati krompir, vmes vesti o
                     streljanju talcev, o početju partizanov:</p>
                  <p>7. 6. Alič iz Žabje vasi se bo z družino izselil, ker se boji zaradi pokušanega
                     atentata. Od njega sem kupil junico, ki bo imela čez en mesec telička, za 510
                     RM. Jože je prinesel iz Črnega vrha enajst knjig Slovenčeve knjižnice in sebi
                     novo uro.</p>
                  <p>9. 6. Zvedel sem, da so v noči med 7. in 8. 6. partizani vlomili pri Aliču in
                     odnesli vse stvari, ki so jih imeli pripravljene za na pot. Pobrali so vsa
                     živila, zaklali prašička in ovco. Ljudje so spali v Poljanah. Ko bi jaz ne bil
                     gnal krave takoj v nedeljo 7. 6., bi bili tudi njo pobili.</p>
                  <p>Partizani iz zasede napadajo avtobus, žagajo telefonske stebre, vsak teden
                     praske z Nemci okrog po Škofjeloškem hribovju in Polhograjskih dolomitih.
                     Izgine evharistični križ s Kovčka, čeprav je bil velik in težak. Zraven je
                     moralo biti najmanj deset ljudi, da so ga lahko odnesli.</p>
                  <p>Pisec kronike in še nekaj domačinov sprejetih v Wehrmannschaft kot nekakšni
                     vodje. Dobili bodo rumeno uniformo. Nemci aprila omejijo potovanja: samo 10 km
                     daleč, sicer posebno dovoljenje. Ko urejajo preskrbo, zahtevajo mleko in
                     prepovedo izdelovanje masla. Zato poberejo posnemalnike in pinje. Popišejo
                     zaloge drv. Prepovedo vožnjo s kolesom, zapro vse gostilne, uvedejo policijsko
                     uro od 8. zvečer do 6. ure zjutraj. Otrokom je zaukazano, da morajo
                     pozdravljati z dvignjeno roko.</p>
                  <p>10. 5. Danes dopoldne so imeli blockleiterji Volksbunda in NSV prisego. Tudi
                     jaz sem menda en tak. Bil sem povabljen, pa nisem utegnil iti zraven, ker sem
                     delal v posojilnici. Prisegali so s podajanjem roke predstavniku države.</p>
                  <p>24. 5. Včeraj je bil ustreljen doma v Vinharjah Jakob Frlic p. d. Adam.
                     Zjutraj, ko je šel vrdevat, ga je ustrelil na hlevu skrit komunistični
                     partizan. S tem se mu je maščeval, ker je baje pri zasledovanju partizanov
                     pomagal Nemcem. Splošno pa je bilo o njem znano, da drži z Nemci. V Zadobju pri
                     Lučinah sta bila ustreljena Terminka in njen sin. Povedali so, da je bilo
                     takole: partizan je prišel in prosil, da naj mu dajo kaj jesti. Gospodinja pa
                     mu je baje odvrnila: »Pojdi v Lučne in se javi pri Nemcih, pa boš dobil!« Nato
                     jo je takoj ustrelil, za povrhu pa še sina. Pri Sv. Urbanu pa so ustrelili
                     mežnarjevega fanta.</p>
                  <p>Nekaj ljudi, ki se čutijo ogrožene, se je odselilo čez Karavanke.</p>
                  <p>11. 7. Danes je storila junica. Zelo se je mučila, ker je bilo tako veliko
                     tele. Prišel je Jakelj, ki je na vzvod izvlekel tele. Krava ne vstane in tudi
                     tele je pretegnjeno.</p>
                  <p>12. 7. »Banditi« so kradli v Javorjah in na Mlaki živila in konje. Novi
                     plakati: 51 ustreljenih, dve vasi uničeni v kamniškem okraju.</p>
                  <p>Krava še vedno leži, drugače je videti zdrava. Tele je popoldne poginilo.</p>
                  <p>14. 7. Ob 10. smo morali iti vsi (od vsake hiše gospodar) v Poljane, kjer so
                     nas poučili, kako je treba ravnati, če se kje pojavijo komunisti. Treba jih je
                     takoj prijaviti, sicer smrtna kazen.</p>
                  <p>Medtem ko sem bil v Poljanah, so v velikem lovu, ki se je danes pričel v
                     dolini, baje pri naši hiši na griču trčili skupaj Nemci in komunisti. Nato so
                     Nemci prinesli v našo vežo mrtvega vojaka. Napravili so hišno preiskavo, ker so
                     rekli, da so komunisti streljali iz naše hiše. Vzeli so akumulator, slušalke,
                     nekaj stare manevrske municije in knjigo Srbska trilogija. Zaklenili so hišo in
                     ključe vzeli s seboj. Z volom so padlega Nemca peljali proti Poljanam. Tudi
                     mama je morala z njimi. Jože je prej obiral češnje, ko se je pa začelo
                     streljanje, je bežal čez gozd k Lazarčku.</p>
                  <p>Mene so poiskali v Poljanah. Zvečer so naju z mamo odpeljali v Škofjo Loko v
                     zapor. Z istim avtom so peljali tudi Zg. Rovtarico z Gabrške gore,
                     Pečelarjevega Naceta in štiri kmete iz Lučin; vse te pa so peljali naprej v
                     Begunje.</p>
                  <p>Z mamo sva bila zaprta deset dni. V tem času so Nemci lovili in iskali
                     komuniste po dolini. Baje je čez mejo prišlo okrog 600 oboroženih partizanov z
                     namenom, da zasedejo Poljansko dolino. V več krajih so trčili na Nemce.</p>
                  <p>31. 7. Nov plakat: 133 ustreljenih, med njimi Mežnarjev Tone in Lojze z Gabrške
                     gore, Pešarjev Francelj, Jakovčev Pavle, Petelinov Jože, berač Pisel, trije
                     Maticovi bratje iz Hotavelj. Nekaj je med njimi tudi tistih, ki smo bili skupaj
                     v zaporu, na pr. Posevčnikov Janez iz Martinjega vrha. Pri njem so dobili nekaj
                     tihotapljenega tobaka.</p>
                  <figure>
                     <graphic url="slike_z_17/z_17_12.png"/>
                     <head>Vrsta slovenskih fantov v Poljanah</head>
                  </figure>
                  <p>Nemci napovedo obvezno delovno službo in vojaško dolžnost, zamenjajo slovenske
                     župane z nemškimi, vpokličejo v vojsko tiste, ki so bili potrjeni na naboru,
                     začasno odpravijo policijsko uro, razglasijo, da imajo domači prebivalci iste
                     dolžnosti kot Nemci, saj so se »odločili za sodelovanje«. V tem času se vračajo
                     domov vojni ujetniki, pa tudi nekaj tistih, ki so se po poljanski vstaji vrnili
                     domov in so jih odpeljali na Koroško, delijo nove osebne izkaznice z uvedbo
                     ponemčenih rodbinskih in krstnih imen, napovedujejo nove nabore letnikov 1923
                     in 1924, nato pa še letnikov 1920, 1921, 1922 in 1925. Oddati je treba velike
                     količine sena in žita. 13. 11. neha voziti potniški avto, ker je stalna in
                     lahka tarča napadov iz zasede. Tudi oboroženo spremstvo ni zaleglo.</p>
                  <p>Ob zaključku leta 1942 izvemo, da je bila letina dobra, sedemdeset mernikov
                     žita (pšenice, ječmena, ovsa, prosa in ajde), dobro so rodile hruške, češplje,
                     orehi, kostanj, bilo je veliko gob, pet ton krompirja, samo s senom in otavo je
                     bilo slabo.</p>
               </div>
               <div type="div3">
                  <head>Leto 1943</head>
                  <p>V primežu nemškega pritiska in partizanskega nasilja</p>
                  <p>Zgodbe se ponavljajo. Nemci zapirajo domačine, streljajo talce po Gorenjskem in
                     med njimi je vedno nekaj ljudi iz Poljanske doline. Spremenijo taktiko in si
                     pomagajo z lažnimi partizani:</p>
                  <p>14. 1. Zjutraj je šla policija na jago proti Srednji vasi in Brdam. Za Srednjo
                     vasjo so dobili komunistično gnezdo. Vnela se je bitka. Ustreljeni so bili
                     trije gmajnarji: dva tujca in Jernejcev iz Srednje vasi. Oba Jurčkova iz
                     Poljan, Tineta in Pavleta pa so ujeli.</p>
                  <p>Ko so Tineta novembra ujeli pri Kumru, so ga kmalu izpustili in mu naročili,
                     naj pripelje na Gestapo svojega brata Pavleta. Javiti da se mora vsake dva dni.
                     Toda Tine se ni dosti menil za ta navodila in je šel zopet v svojo družbo
                     nazaj, kjer so ga sedaj zopet ujeli.</p>
                  <p>18. 1. Dopoldne so dobili Nemci in njihovi »komunisti« novo taborišče
                     gmajnarjev v gozdu med Lovskim brdom in Brdami. V spopadu je bilo sedem
                     komunistov mrtvih, med njimi Kosmova Nada in njen fant Mlakarjev Bine, nekaj
                     ranjenih, dva ujeta, trije pa so menda ušli. Anžaja so zaprli.</p>
                  <p>Ko so prejšnji mesec Kosmovo Nado izpustili iz zapora, so ji naročili, naj
                     poišče svojega fanta Bineta in naj ga pripelje k Nemcem. Če bi ga pa ne dobila,
                     pa da se mora tudi javiti. Nada ga gotovo ni mogla pripraviti do tega, da bi
                     šel z njo ali pa ga sploh ni poskušala pregovoriti; v zapor nazaj se je pa bala
                     iti in tako je ostala pri svojem fantu, kjer je sedaj končala.</p>
                  <p>Nemci kličejo v vojsko in policijo vedno več letnikov, končno vse letnike od
                     1915 do 1925. Pri tem so vedno manj uspešni. Nekateri se jim skrijejo, veliko
                     jih poberejo partizani.</p>
                  <p>Sicer o partizanih izvemo malo. Čeprav je kmetija na samem, ni zapisano, da so
                     se kdaj oglasili. Največ je naštevanja, koga vse so odpeljali in ubili, tako so
                     22. 2. prišli gošarji v Javorje in ubili »Žnidarja« in dekle, ki je bila v
                     Javorjah pri žandarjih za kuharico. 13. 3. ubili dve dekleti (Žnidarjevi) v
                     Podgori. Požgali šolo na Trebiji, 21. 3. požagali trideset telegrafskih
                     drogov.</p>
                  <p>Na Logu so ubili selškega župana, nato še javorškega.</p>
                  <p>O sv. Juriju se mora vrana skriti v žito</p>
                  <p>24. 4. Danes je sv. Jurij. Pomlad je v razmahu. Že pred dobrim tednom se je
                     začelo delati listje in cvetje. Tudi je že bilo precej toplega vremena. »O sv.
                     Juriju se mora vrana skriti v žito,« pravi pregovor. Letos bi se lahko. Saj je
                     pšenice na nekaterih njivah za dve pedi.</p>
                  <p>6. 5. Danes so nabori za 1. 16. do 20. za našo občino. Menda so dobili pozive,
                     naj s seboj prineso kovčke in hrano za dva dni. Iz cele občine jih je šlo menda
                     le kakih šest, pa še to le bolni, pohabljeni itd. Ostali so se neznano kam
                     izgubili. Nekateri pa so zboleli. Snoči so šli poljanski orožniki v Črni vrh po
                     regrute, da bi jih radi varnosti spremljali v Poljane, a so se vrnili sami.</p>
                  <p>K policiji v Poljane je prišlo sedaj več Slovencev, tistih, ki so bili pozimi
                     vpoklicani. Nemci selijo družine, kjer imajo koga pri partizanih. Fantje, ki so
                     se odzvali pozivu v vojsko, pišejo, da jih dodeljujejo v SS oddelke. Streljajo
                     talce po Gorenjskem. Vedno novi plakati: 24. 3. o 22 usmrtitvah, 19. 5. o
                     devetih, 29. 6. o desetih.</p>
                  <p>Belogardizem se pojavi v dnevniku prvič 16. 5.: V zadnjih dneh so v Škofji Loki
                     ustrelili komunisti organista. Bil je baje »belogardist«. V okolici Škofje Loke
                     so partizani pobrali več fantov in mož, ki so bili baje belogardisti. Nekdo mi
                     je povedal, da so ustanavljali neko »klerofašistično« stranko. V Lučnah so isti
                     ljudje ustrelili kmeta vulgo »Benedika«.</p>
                  <p>30. 5. Pred dnevi so partizani odpeljali s seboj Žirovca z Dol. Brda ter enega
                     Lukovega in enega Petelinovega fanta. Sedaj smo izvedeli, da so Žirovca
                     ustrelili. Baje je bil obdolžen, da je naznanil Nemcem oni bunkar, ki so ga ti
                     razkopali pozimi za Srednjo vasjo.</p>
                  <p>8. 7. Pri Zmincu so partizani požagali trideset telefonskih drogov. Ponoči so
                     vzeli na Visokem Kosmovo svinjo in pri Platišu v Lovskem brdu eno junico.</p>
                  <p>11. 7. Nedelja. Lepo, deloma oblačno.</p>
                  <p>12. 7. Zjutraj sem šel v Loko. Kupil pri Slugu 2.5 kg podplatov in eno telečjo
                     kožo. Popoldne kosil gozdno seno za mejo in v grapi.</p>
                  <p>Konec kronike.</p>
               </div>
               <div type="div3">
                  <head>Leopold Krmelj, Zgornji Podborštarjev, in njegova smrt</head>
                  <p>Ko sem dobil v roke zvezek, da ga preberem in pregledam, nisem vedel o piscu
                     nič. Odpravil sem se v Poljane, da izvem, zakaj konec pisanja, čeprav je ostalo
                     še nekaj praznih listov, in kaj se je zgodilo z avtorjem. Želel sem si tudi
                     ogledati kmetijo, da vidim, kje je grič, kje dolinica, kakšen je hlev in kakšna
                     hiša.</p>
                  <p>Moj sošolec župnik Miro Bonča mi pove, zakaj tako:</p>
                  <p>14. 7. 1943 je prišlo približno dvajset partizanov na kmetijo pri Zgornjem
                     Podborštarju v Smoldnu. Vzeli so gospodarja Leopolda Krmelja, starega 31 let,
                     in ga odpeljali v Škofjeloške hribe. Rekli so, da gre samo na zaslišanje. Doma
                     sta ostala mati in daljni sorodnik Jože, ki je pomagal na kmetiji. Skoraj pol
                     leta se ni vedelo, kaj se je s Poldetom zgodilo. Terenci so materi govorili, da
                     je odšel na Dolenjsko v brigado, drugi so ga videli v Cerknem, kjer naj bi
                     dajal dovoljenja za dopust. Potem pa so se začele širiti vesti, da so ga ubili
                     še isto noč. Domači so po koncu vojne izvedeli, kje je pokopan. Izkopali so
                     ostanke, za katere se jim je zdelo, da so njegovi (prepoznali so ga po gumbih),
                     in jih skrivaj prekopali v domači grob brez prič, samo župnik je podelil
                     blagoslov.</p>
                  <figure>
                     <graphic url="slike_z_17/z_17_13.png"/>
                     <head>Poljanska katoliška mladina s svojim župnikom</head>
                  </figure>
                  <p>Polde je imel tak ugled, da se partizani niso upali priznati, kaj so napravili
                     z njim. Nemoteno pa je o uboju pisal novinar Mile Smolinsky leta 1952 v
                     Slovenskem poročevalcu (309, str. 4), »ki je imela stike z Leopoldom Krmeljem
                     iz Smoldnega, ki je bil leta 1943 likvidiran kot narodni izdajalec«.</p>
                  <p>Polde se je rodil leta 1912. Oče je padel v prvi svetovni vojni, ostala je mati
                     s tremi otroki: starejši Janez se je priženil drugam, sestra se je omožila in
                     zapustila dom. Tako je mlajši sin postal gospodar. Bil je odprte glave in bi
                     moral postati študent. Ni bilo denarja, pa tudi mati ga je hotela imeti zase na
                     kmetiji. Opravil je tečaj v zadružni šoli. Pripraven kot je bil, je sodeloval
                     pri prosvetnem delu v Poljanah. V Čudetovem hlevu je bila igra skoraj vsako
                     nedeljo, saj so naštudirali veliko predstav. Glavno besedo so imeli kaplani, ti
                     pa so se hitro menjavali in je bil Polde tisti, ki je skrbel, da pobude niso
                     zamrle. Čeprav kmetija ni bila velika, je dobro gospodaril in si pridobil ugled
                     tudi med kmeti.</p>
                  <p>Veljal je za prvega med mladimi gospodarji in v njem so že videli bodočega
                     poljanskega župana.</p>
                  <p>Kar nekaj deklet ga je lepo gledalo in upalo, da si bodo pridobile njegovo
                     naklonjenost. A prišla je vojna, vse drugo je postalo bolj pomembno.</p>
                  <p>Že kmalu po okupaciji je prišel v stik z domačimi komunisti. Udeležil se je
                     pomembnega sestanka, kjer je bil tudi glavni, Maks Krmelj – Krivar,
                     priložnostni delavec, poln naprednih idej. Dogovarjali so se o sodelovanju v OF
                     Baje se je Polde pred koncem dvignil, ker mu govorjenje ni bilo všeč, in odšel.
                     Iz kronike izvemo, da je hodil na Črni Vrh, ne omenja pa Šentjošta. Pravijo, da
                     je šel nekajkrat tja in se pogovarjal z vaški stražarji.</p>
                  <p>Kaj se je v njem kuhalo, kako je naraščala jeza nad partizanskim terorjem in
                     nesmiselnim uničevanjem, kako se ga je polaščal občutek nemoči, ne bomo
                     izvedeli nikdar. S tem, da ni hotel sodelovati, je postal sovražnik in bil
                     sumljiv. Baje so ga opozorili: »Ti, varuj se!« »Nič nisem naredil, nimam se
                     česa bati!« Končno se niso mogli upreti skušnjavi in moral je pasti.</p>
                  <p>Danes stoji na poljanskem pokopališču spominska nagrobna plošča z imeni žrtev
                     poljanske fare na protikomunistični strani in padlih mobilizirancev v nemško
                     vojsko. Na njej je tudi Polde.</p>
               </div>
               <div type="div3">
                  <head>O tem je nevarno govoriti, bodo nazaj prišli, bodo vse pobili!</head>
                  <p>Poljanci so bistre glave. Dobro so se znašli tudi v današnjih časih. Vsi kaj
                     delajo, celo uradno brezposelni ne stojijo praznih rok. Kmetje iz mleka, ki ga
                     ne morejo oddati, delajo sir in ga prodajajo širom po Sloveniji, kovači kujejo
                     nože, ki gredo dobro v denar. Navzven je Poljanska dolina cvetoča in urejena,
                     ravno pravšnja, brez smrdljivih dimnikov in razpadlih kmetij.</p>
                  <p>Ko pa se je domači župnik spomnil petdesetletnice Krmeljeve smrti in govoril o
                     njem s prižnice, ni naletel na odobravanje. Ena od rednih obiskovalk je iz
                     protesta nehala hoditi k maši in si še ni premislila. Izobraženi ljudje, ki se
                     imajo za poštene in pametne, so mu prišli povedat, da jih ne bo več, če bo
                     »izkopaval kosti«. Tudi po blagoslovitvi nagrobne plošče z imeni pomorjenih se
                     ni oglasil nihče, ki bi pohvalil to dejanje kot pot do sprave.</p>
                  <p>Tisti, ki se še kaj spominjajo, so v manjšini. Domačin, ki so ga potegnili v
                     svoje vrste ob poljanski vstaji in je šel z njimi prav do Dražgoš, tam pa
                     pobegnil, pravi: »O tem je nevarno govoriti. Bodo nazaj prišli, bodo vse
                     pobili!</p>
                  <p>Ljudje so pozabili, pod kakšnim terorjem so živeli. Zdi se jim, da je bil red.
                     Spominjamo se še časopisne polemike pred slovensko pomladjo o slikah zaslužnih
                     poljanskih mož v novi šoli, ko so se spraševali, ali je prav, da so med njimi
                     kar trije duhovniki. Za Miklavčiča so še kar bili, za brata Ušeničnika pa da bo
                     treba vprašati, če nista imela kaj z belo gardo. Brez zadreg pa sta tam sliki
                     Maksa Krmelja, narodnega heroja, in dr. Antona Kržišnika, glavnega sodnika na
                     Kočevskem procesu.</p>
                  <p>Res je, da so siti tudi partizanščine. Borcem niso odpustili, da je dala
                     njihova oblast leta 1954 podreti farno cerkev, ki je bila ponos vse doline.
                     Prizadeti, tudi Krmelj, se zdaj branijo, da niso imeli nič zraven. Freska na
                     zadružnem domu, ki jo je naslikal Ive Šubic in je posvečena poljanski vstaji,
                     se zdi domačinom neprimerna in odveč. Proslavo ob petdesetletnici tega dogodka
                     so gledali od daleč, kot da se njih ne tiče. Radovedno so opazovali peščico
                     bivših borcev, ki so večinoma prišli od drugod, kako se zbirajo okrog
                     spomenika.</p>
                  <p>Mladih preteklost ne zanima. »Ne vemo! To se nas ne tiče!« Imajo druge skrbi,
                     služba, izobrazba, uspeh, družina. Ne moti jih neraziskana preteklost, ne
                     motijo krivice, ki ne bodo nikdar popravljene.</p>
                  <p>Tam na pobočju v Smoldnu pa stoji mogočna kmečka hiša, obnovljena in urejena,
                     zraven gospodarsko poslopje z letnico 1912. Tu je živel pisec kronike, od tod
                     je odšel na zadnjo pot. Samo tista pobočja ga pogrešajo, saj ljudi, ki so ga
                     poznali, skoraj ni več. Življenje teče dalje ... </p>
               </div>
            </div>
            <div type="div2">
               <head>Naš grob</head>
               <p>Tone Natlačen</p>
               <div type="div3">
                  <p>Od prvega leta svoje spominske zavesti vem za grob, obdan s treh strani z gosto
                     cipresno ograjo, kamor smo hodili na vse svete prižigat svečke. Bil je dvojni s
                     črnim marmornim obeliskom zadaj na sredini. Na njem je bil vklesan napis:</p>
                  <p>NATLAČENOVI</p>
                  <p>Vida, rojena Kos 1892–1914 </p>
                  <p>Vladimir 1917–1919 </p>
                  <p>Bogumil 1918–1919</p>
                  <p>To so imena očetove prve žene, ki je umrla ob porodu drugega otroka, in mojih
                     pravih bratcev iz drugega zakona, ki sta umrla za špansko gripo. V župnijski
                     matični knjigi je napisana tudi Terezija Marija 1914–1915, na spomeniku pa je
                     ni bilo.</p>
                  <p>Očetovega pogreba se dobro spominjam. Ležal je v kapeli sv. Nikolaja. Še zdaj
                     mi pridejo solze v oči, ko na novo doživljam trenutke, ko sem zadnjič videl in
                     pokrižal očeta. Običajna lesena krsta je bila znotraj obložena s pločevino, ki
                     so jo pred pogrebom zacinili. Nato so jo prenesli v stolnico k pogrebni maši.
                     Potem vidim odprti grob, ob njem kup zemlje. Pred mano stoji škof, ki se
                     poslavlja od prijatelja: Dr. Marko Natlačen, hvala Ti za delo in za Tvoj svetli
                     zgled! Kaj bi nam zdaj, ko se poslavljamo od Tvojih zemeljskih ostankov,
                     povedal in naročil Ti, ki iz božje bližine pregleduješ preteklost in bodočnost
                     ljudstva, za katero si do konca storil vse, kar si mogel? To bi bilo Tvoje
                     zadnje naročilo:</p>
                  <p>»Narod, zavrni in odkloni od sebe brezboštvo, to največjo nevarnost, ki te tira
                     v časno in večno pogubo. Nobenega sodelovanja, nobene zveze z brezboštvom in
                     tistimi, ki jim je vodilni nazor. Trdno stoj v veri v Boga, zidaj prihodnost
                     svojo na božje zapovedi, ki so edini trdni temelj zdravega razvoja vsakemu
                     narodu.</p>
                  <figure>
                     <graphic url="slike_z_17/z_17_14.png"/>
                     <head>Na Jefličevem pogrebu 5. julija 1937 – Marko Natlačen, Miha Krek, Anton
                        Korošec</head>
                  </figure>
                  <p>Ostani živ, narod moj, ne ubijaj samega sebe in ne izzivaj ukrepov, ki te
                     morejo zadeti v tvoji življenjski sili. Združite se vsi, ki verujete v Boga ter
                     sebi in potomcem želite lepše življenje, lepše in boljše, kakor ga ponuja
                     brezbožni komunizem: združite se in preprečite, da tisti, ki so z Vami sicer
                     iste krvi, a s tujo, bolno miselnostjo zaslepljeni, ne bodo mogli pokončavati
                     najboljših in najplemenitejših bratov in sestra, ki bi bili najbolj sposobni
                     graditi pravičnejšo bodočnost. Takšno bi bilo Tvoje sporočilo! Razumemo ga in
                     sprejmemo ga.«</p>
                  <p>Ko se je zemlja sesedla in je bil grob na pomlad 1943 počiščen in z rožami
                     posajen, je dala mama vklesati pod druga imena samo: naš očka. Brez imena in
                     letnic.</p>
                  <p>Spomladi leta 1946 me je v begunskem taborišču Peggetz poklical v svojo pisarno
                     dr. Franc Blatnik in povedal, da so dobili obvestilo iz Slovenije o tem, kako
                     so na veliko noč izkopali trupli našega očeta in dr. Ehrlicha in njuna
                     oskrunjena grobova poravnali.</p>
                  <p>Mladina je leta 1990 objavila pismo škofa dr. Leniča:</p>
                  <p>»V začetku leta 1946 so neko noč prišli na pokopališče na Žalah v spremstvu
                     oblastnikov nemški ujetniki s tovornjaki. Najprej so jim dali piti žganja,
                     kolikor so hoteli. Potem so jim ukazali izkopati posmrtne ostanke dr. Ehrlicha,
                     bana Natlačena, študenta Župca in mislim, da tudi Jaroslava Kiklja. Ta je imel
                     umetniško izdelan Plečnikov nagrobnik. Vem, da so izkopali še več drugih
                     grobov, skratka vseh tistih, ki jih je OF po Ljubljani usmrtila v letu 1942. Ko
                     so trupla naložili na kamion, so jih pod vodstvom takratnih oblastnikov
                     odpeljali nekam proti Postojni in vrgli v nam neznano brezno. Zanimivo in
                     obsodbe vredno je, da so truplo bana Natlačena, ta je počival v družinski
                     grobnici poleg prve žene in dveh otrok, prav tako vzeli iz družinskega groba.
                     To so povedali nemški ujetniki, še več bi vedel povedati pokojni cerkovnik
                     Vresk. Naj povem še to: Leta 1946 je takratni generalni vikar in kasnejši škof
                     Anton Vovk na veliko noč ob slavnostni priliki govoril o Kristusovem grobu in
                     vstajenju ter pri tem dejal: V vseh časih so bili grobovi rajnih in pokopališča
                     kraj spoštovanja in nedotakljivosti. Le včasih se je zgodilo, da so divje
                     hijene vdrle na pokopališče in razkopale ter oskrunile grobove ... Poslušajoči so
                     dobro razumeli, kaj to pomeni, in menda je še isti večer tržaški radio raznesel
                     v svet to novico. To sem moral napisati na ljubo zgodovinski resnici. Naj bo
                     tudi prispevek k vsemu plemenitemu govorjenju in pisanju o neznanih grobovih ob
                     letošnjem dnevu mrtvih.«</p>
                  <p>Tako je napisal dr. Lenič. Ker nismo pozabili, kje je bil naš grob, ni ostalo
                     neopaženo, da so kasneje v njem pokopali mlado partizanko. Mi smo si zapomnili
                     položaj predvsem po tem, ker se je izpred našega groba lepo videl trideset
                     metrov naprej v desno grob Cankarja, Ketteja in Murna. No, zdaj leži tam še
                     Župančič.</p>
                  <p>Kdo nam bo pokazal, kje ležijo naši dragi?</p>
               </div>
            </div>
         </div>
         <div type="div1">
            <head>Poročila iz zasedene Slovenije</head>
            <div type="div2">
               <head>Gospodu ministru dr. Kreku</head>
               <div type="div3">
                  <p>AINZ</p>
                  <p>Zbirka Izidor Cankar </p>
                  <p>Fsc. 7</p>
                  <p>Gospodje, stanje v Ljubljanski pokrajini je iz dneva v dan obupnejše.
                     Komunistom napovedana splošna ofenziva se je obrnila proti narodu, ki so ga v
                     celoti proglasili za komunistično zalego, ki jo je treba iztrebiti. Ker
                     komunistom slej kot prej ne morejo, oziroma si ne upajo do živega, se je ves
                     njihov srd obrnil proti neoboroženemu, nedolžnemu ljudstvu kot njihovim
                     zaveznikom. Ono s svojim življenjem in premoženjem plačuje njihove račune. Kjer
                     kak komunist ali partizan kaj zagreši, zlasti če zagreši kako sabotažno dejanje
                     ali celo umor kakega Italijana, več ne streljajo talcev, ampak pošiljajo na
                     lice mesta svoje sadistične gestapovce, skvadriste, ki kot pobesneli streljajo
                     vse, kar jim pride pod puško v najbližji vasi, jo oplenijo in zažgo. Kar pa še
                     ostane živo, odpeljejo kot deportacijski materijal. Evo Vam nekaj dogodkov iz
                     zadnjega časa:</p>
                  <p>1. Sredi jul. je bil v bližini Viča ustreljen italijanski vojak, drugi pa
                     ranjen. Drugo jutro je pridrvela na lice mesta četa pijanih skvadristov in v
                     bližnjem naselju zverinsko pobila dve ženski in 13 moških, večinoma očetov
                     številnih družin, še mrtve oskrunila, izropala naselje in zažgala, preostale pa
                     deloma odvedla s seboj.</p>
                  <p>2. V Sv. Vidu nad Cerknico je padel en strel, ko je prišlo vojaštvo v vas. Bilo
                     je okrog 5. avg. Zato so postrelili in pobili 24 moških in vas zažgali,
                     ljudstvo pa deportirali.</p>
                  <p>3. Na ljubljanskem pokopališču je že 72 grobov teh žrtev. V vsakem jih leži po
                     6–7. Nihče ne ve za svojce, v katerem grobu počivajo. Na vprašanje oz. prošnje
                     naj jim vsaj to povedo, odgovarjajo: nepoznani.</p>
                  <p>4. Podkrimske vasi so domala že vse pogorišča in razvaline: Iška vas, Golo,
                     Kurešček, Želimlje, kot čujemo, je župnik rešil s svojo priznano zgovornostjo,
                     dasi je bil z drugimi možmi vred že na smrt obsojen. Pogorišča se raztezajo tja
                     do Dobrove. Še večja opustošenja so po Dolenjskem, zlasti v ožji in širši
                     ribniški dolini. Sodražica je ena sama velika razvalina in več drugih okoliških
                     vasi, ki so jih kar iz Ribnice bombardirali. Sicer pa malo vemo, kaj se je
                     zadnje čase po deželi vse izvršilo. Dežela in mesta so zadnje čase docela
                     ločena. Pa tudi posamezni kraji med seboj. Vse stoji: železniški, avtobusni,
                     avtomobilski, kolesarski, vozovni, telefonski, brzojavni in dopisni promet, da,
                     celo ljubljanska cestna železnica.</p>
                  <p>5. Med žrtvami je tudi nekaj duhovnikov. O dveh na Kočevskem se govori, da sta
                     bila od Italijanov ustreljena. A ni moči te vesti zaenkrat overoviti. Gotovo
                     je, da je bil župnik Skebe obsojen na 5 let težke ječe, ker je neko slovensko
                     vlačugo prijel, zakaj se z Italijani peča. Denuncirala ga je svojemu ital. »
                     prijatelju«, nekemu častniku, ki je bil glavna priča proti njemu. Duhovniki
                     sami pravijo, da naj jih le še več začno preganjati, da bo ljudstvo videlo
                     razliko med cerkvijo in fašizmom, ki je zaenkrat še ne vidi.</p>
                  <p>6. Kljub pogromu so partizani v noči med 11.–12. avg. v najbližji bližini
                     Ljubljane izropali grad Bokalce, točasno v upravi šolskih sester in last
                     Marijanišča oz. Vincencijevih konferenc. Nekaj živine so sicer že prej spravili
                     v marijaniški hlev, drugo je padlo partizanom v roke.</p>
                  <p>7. Ježico strahuje par komunistov, že krvavih rok, pa kar doma prebivajo.
                     Oblast jih ne vidi oz. noče videti. Sicer pa je dognano, da so mnogi v njihovi
                     denuncijatorski službi. Pri sv. Krištofu je ob času lovljenja moških po cerkvah
                     stal naš komunist v uniformi ital. vojaka in drugim kazal naše ljudi, katere
                     naj pobašejo in deportirajo.</p>
                  <p>8. Usoda naših internirancev v Italiji, katerih število se ceni do 25.000, je v
                     vsakem oziru skrajno žalostna. Bivajo deloma v barakah deloma v šotorih na
                     slami. Hrana nezadostna, higiena pod vsako kritiko, versko-moralno stanje
                     dezolatno. Nekega slov. kapucina, ki jim je bil nekaj časa v duhovno pomoč, so
                     odstranili. Slovenskih duhovnikov, ki so se ponudili za to službo, ne marajo.
                     Kako je moralno, si lahko mislite spričo take pisane družbe. Komunisti,
                     propalice in kongreganisti ter Kristovi mladci skupaj, pa brez vsakega
                     poklicnega dela. Cape kar od njih vise, ker niso mogli niti zadostne obleke s
                     seboj vzeti. Čujemo, da je med njimi izbruhnila griža in da jih je že poldrugi
                     sto pomrlo. Se ne da kontrolirati. Obiski so zelo otežkočeni; treba je mazati
                     ali pa biti lepa ženska.</p>
                  <p>9. Zdaj se je začela deportacija na širši podlagi: moških, žena, deklet.
                     Vsakdanji transporti skozi Ljubljano. Pošiljajo jih na prisilno delo v razne
                     kraje. Čujemo, da najbolj krepka dekleta na Sicilijo ital. in nemškim prascem v
                     zabavo.</p>
                  <p>10. Iz Ljubljane je bilo doslej izseljenih 70 družin, 400 pa jih je
                     zaznamovanih za preselitev. A pravijo, da se je s tem šele pričelo.</p>
                  <p>Kratko, naš položaj v Ljubljanski pokrajini je tak, da bi se vsaj rojak pod
                     švabsko knuto pomišljal menjati z onim pod italijanskim bičem. Ta še huje
                     skeli, ker žvižga po naših hrbtih pod zlorabljeno firmo krščanske kulture. Pa
                     se enako godi tudi našim goriškim rojakom. Po vipavski dolini prav tako gore
                     kresovi požganih slov. domov in umori so na dnevnem redu. Dom msgr. Premrla
                     npr. je požgan, brat njegov je pa v ječi, itd.</p>
                  <p>Gospodje!</p>
                  <p>Naše mučeniško ljudstvo je prignano do obupa. Za same lepe in bodrilne besede
                     iz Londona je postalo že apatično. Ono hoče od Vas in od Anglije dejanja.
                     Prepričano je, da mu Anglija in Amerika morete pomagati, če količkaj hočeta, in
                     da sta mu celo dolžni pomagati, ker sta sokrivi njegove trpke usode. Od vas,
                     gospodje, pa pričakuje, da jima to dopoveste ter sugerirate kako, če nočete
                     zaigrati lastnega kredita pri njem. Uverjeno je, da če bi uradna Anglija oz.
                     njeno vojno vodstvo dalo Italiji kratkotrajni rok, v katerem mora prenehati s
                     svojimi barbarskimi metodami proti našemu poštenemu narodu, sicer bo njihove
                     Benetke zadela ista ali še radikalnejša usoda kot Kolin, bi se ustrašili in
                     popustili, zlasti ko bi videli, da je resno mišljeno. Za to bi zadostovala že
                     sama demonstracija z letaki, da naj zapusti mesto, komur je življenje drago.
                     Sama mrtva zgodovina, še tako imenitna, pa ne sme imeti prednosti pred od
                     nasilja umirajočim živim narodom. Če bi ga imela, bi bilo to znamenje
                     barbarstva, ne nasprotno.</p>
                  <p>Slično bi jih lahko ustrahovala Amerika, če bi jim zagrozila, da bo internirala
                     in zaplenila premoženje enakemu številu svojih Italijanov. Če vi sami nimate
                     toliko vpliva, da bi ju do tega pripravili, pošljite našega kralja v boj. Zdaj
                     je čas, da pokaže svojo dejansko naklonjenost Slovencem ter se jim oddolži za
                     njihovo zvestobo in jih zadolži za bodočnost. Nekoliko bi bilo pomagalo, če bi
                     tamkajšnji nemški in italijanski radio-govorniki svojim ljudem opisovali, kako
                     naciji in fašisti postopajo z nami. Kajti ne dobromisleči Nemci ne Italijani ne
                     verjamejo, da se kaj takega res godi. Toda učinkovita bi bila le omenjena
                     represalija.</p>
                  <p>Toda gospodje! Se je treba sunkoma obrniti. Kajti vsak dan prinaša nove
                     radikalnejše odredbe za uničenje našega naroda. Med pisanjem tega je došla
                     uradna odredba dat. 18. avg., glasom katere bo vse premoženje protidržavnih
                     elementov, med katere se štejejo vsi, ki se jim bo dokazalo, da imajo kake
                     zveze s prevratnimi elementi, zaplenjeno in prisojeno žrtvam teh elementov.
                     Zaplemba se razteza na premoženje vseh družinskih članov. Ker je ves narod
                     proglašen za komunistično bando, imajo »pravno podlago« za razlastitev vsakega.
                     Če se boste tedaj po angleškem tempu obnašali, utegne biti prepozno. Smatrajte
                     tedaj ta naš klic kot narodni SOS klic.</p>
                  <p>Morituri vos salutant!</p>
               </div>
            </div>
         </div>
         <div type="div1">
            <head>Pripovedi in spomini</head>
            <div type="div2">
               <head>Vse poti vodijo čez Ljubelj</head>
               <docAuthor>Tine Velikonja</docAuthor>
               <div type="div3">
                  <head> Ne vojna za Slovenijo, ampak oviranje nasprotnika pri umiku </head>
                  <p>Znano je, da Titu leta 1944 ni uspelo pretentati zahodnih zaveznikov samo s
                     svojimi obljubami o parlamentarni demokraciji, ki jih je potrdil s sporazumom z
                     londonsko kraljevo vlado, ampak tudi s podatki o moči svoje armade, saj jim je
                     zatrjeval, da bo ob kapitulaciji Nemčije in ostankov Italije zlahka in gladko
                     opravil z vsemi sovražnimi formacijami, ki bodo takrat na ozemlju bivše
                     Jugoslavije.</p>
                  <p>Vsi poskusi Titove vojske, da bi zajezila reke umikajočih vojakov in civilnih
                     beguncev, so bili neuspešni. Izkazalo se je, da so bile njene armade prešibke,
                     prepočasne in premalo motivirane. Tisto, kar so počele do 16. maja, ni bila
                     vojna za Slovenijo, ampak oviranje in uničevanje sovražnika na umiku. Ta ni
                     imel najmanjšega namena obdržati zasedeno ozemlje. Skušal se je samo kakorkoli
                     prebiti do zahodnih zaveznikov, da bi si rešil življenje. Priti v roke
                     podivjani rdeči armadi ali krvi željnim Titovim partizanom je pomenilo
                     smrt.</p>
                  <p>Nekako se še da razumeti položaj na Primorskem, kjer je partizanske generale
                     zanimal samo Trst in jim je bilo malo mar za pisano dvajsettisočglavo sovražno
                     vojsko, ki jim je brez večje praske ušla čez Sočo. Da pa so morali na
                     Gorenjskem nemočno gledati, kako jim uhaja tisto, česar za nobeno ceno ne bi
                     želeli izpustiti iz rok, namreč domobranska vojska in z njo povezani civilisti,
                     pa je bilo poniževalno. Ves čas od prvih previdnih spopadov okrog Postojne
                     okrog 1. maja pa do zasedbe Ljubljane zjutraj 9. maja so bili v stiku z
                     umikajočim se sovražnikom. Potem pa jim je zmanjkalo moči in volje, da bi ga s
                     hitrimi manevri obkolili in uničili. Razpršene skupine partizanov so z gričev
                     opazovale človeško reko, kako se cepi v rokave in spet združuje, si dajali
                     duška s samotnimi streli ali napadi s pehotnimi minami po čelu in repu kolone,
                     medtem ko jim je glavnina polzela iz rok. Zato še danes nepomirljiva jeza, ker
                     je nasprotnik tako zlahka razbil zaporo na Dravi pri Borovljah. Celo čez nekaj
                     tednov vrnjeni domobranci niso bili prava uteha za tisto sramoto. Seveda se pa
                     ob dilemi: Koroška ali domobranci, niso obotavljali niti za hip.</p>
                  <p>Bolj uspešni so bili na Štajerskem, ne zaradi svoje vojaške moči, ampak zaradi
                     dogovora z zavezniki. Na Poljani jim je 15. maja po številnih pregovarjanjih
                     šest dni po kapitulaciji padla v roke desetkrat močnejša Löhrova armada.
                     Hrvaški vojski je v številnih juriših uspelo, da se je po ozkih in nevarnih
                     dolinah prebila čez avstrijsko mejo, tam pa so jo Angleži, zgneteno na libuški
                     gmajni, prepustili Titovim partizanom, ki spet niso vedeli z njo početi nič
                     bolj pametnega, kot da so jo pobili.</p>
                  <p>Vojna v Sloveniji bi se lahko končala 9. maja. V zaključnih bojih ni Titovi
                     vojski uspelo zasesti niti kvadratnega metra zemlje, ki bi ga ne bila dobila
                     tudi sicer. Ni šlo za ozemlje ne za vojaško opremo in orožje, ampak za meso in
                     kri!</p>
               </div>
               <div type="div3">
                  <head>Varljivo upanje</head>
                  <p>Varšavski upor nam bi moral biti v pouk, da se nikdar ne smeš zanesti na druge,
                     pa če so še taki zavezniki. Pri njih večina tistega, kar obljubljajo, ni
                     uresničljiva, predvsem pa v kritičnem trenutku niso pripravljeni napraviti nič
                     takega, kar bi jim lahko škodovalo. Ne bodo dali od sebe nekaj, za kar se jim
                     zdi, da bodo morda pogrešali. Še hujše je, če takega zaveznika sploh ni in smo
                     si predstavo o njem ustvarili v svoji zmedeni glavi, namesto da bi skušali z
                     vso odgovornostjo poiskati izhod iz zagate, v kateri smo se znašli.</p>
                  <p>Človek v stiski se oprijema najtanjše bilke; bolj se potaplja in mu leze voda v
                     grlo, bolj upa. V kričečem nasprotju z resničnostjo se slepi, da se bo zadnji
                     hip zgodilo nekaj odrešilnega, kakor obljublja svetopisemski rek,ki se glasi
                     približno takole: »Kadar je stiska najhujša, je pomoč najbližja.«</p>
                  <p>Tako upanje je zavladalo v Sloveniji, zlasti pa v Ljubljani in Novem mestu, v
                     četrtek, 3. maja zvečer, še bolj pa v petek, 4. maja zjutraj, leta 1945, brž ko
                     so se po ulicah pojavili prodajalci časopisov. Z velikimi črkami je bila
                     objavljena vest o slovenski vladi, ki je prevzela oblast v Sloveniji, o
                     preimenovanju domobrancev v Slovensko narodno vojsko; natisnjena je bila tudi
                     vsebina telegramov, poslanih voditeljema zahodnih zaveznikov Churchillu in
                     Trumanu in morda še komu. Prebirali smo tiste stavke, kot bi bili suho zlato.
                     Glasno in vzhičeno smo vzklikali, obrazi so se nam svetili, tesnoba pri srcu se
                     je topila in sonce, ki je tisti pozni pomladi tako radodarno metalo svoje
                     žarke, je bilo še bolj svetlo in toplo. Zdelo se nam je, da smo priča čudežnemu
                     obratu, ki se nam je zdel še pred nekaj dnevi nemogoč. Sporočilo je bilo
                     prepričljivo in samozavestno. Zahodna državna voditelja nam bosta kar padla
                     okrog vratu, njuna vojska je že nekje na Vrhniki in Titova armada se bo
                     pohlevno ustavila na hrvaški meji. Tistih nekaj slovenskih partizanov, kolikor
                     jih je še bilo, pa bo ostalo na prostoru, kamor so jih zrinili udarni
                     bataljoni. Kdo si je lahko pri vsem tem mislil, da telegrami ne bodo videli
                     niti Trsta.</p>
                  <p>Medtem ko smo 4. maja v Ljubljani in Novem mestu slavili, so domobranci in
                     Nemci po silovitih borbah zapuščali Kočevje in je domobranska policija morila
                     na Turjaku. Jugoslovanska armada je bila v Trstu že nekaj dni. Primorski
                     domobranci so se že 30. junija zvečer skupaj s četniki in vojaki
                     prostovoljskega srbskega korpusa prebili čez Sočo in zlili v Furlanijo. Padla
                     je Postojna, 29. hercegovska divizija je nezadržno prodirala proti Planini in
                     Rakeku, prekomorska brigada je že silila čez zasneženi Vršič v Zgornjesavsko
                     dolino, na Notranjskem je bil dan splošni preplah, na Dolenjskem pa so
                     izgubljali dragoceni čas in čakali na navodila.</p>
                  <p>Že v soboto, 5. maja, so se, kot smo že pisali (Zaveza, 13, 32–43),
                     novoizvoljena vlada, škofija, člani časopisnih redakcij in Rupnikov ožji krog
                     spravljali v avtomobile in se odpravljali čez Ljubelj in Podkoren. Ujeli so
                     pravi čas. Nikogar pa ni bilo, ki bi dal povelje za pospešeni umik ostale
                     vojske. Ta bi bil še vedno možen proti zahodu. Potrjena je bila vest, da so
                     zavezniki obstali na Soči, za avstrijsko Koroško pa ni bilo jasno, kako daleč
                     bodo prodrli Rusi.</p>
                  <p>A tri dni se je še dalo priti do Celovca. Še v ponedeljek, 7. maja, sta bila
                     mostova čez Dravo prosta, 8. maja pa je bila pot zaprta.</p>
                  <p>Večina primorskih domobrancev se je rešila, tudi posadka iz Idrije. Napotila se
                     je čez Črni Vrh in Col, prišla v nedeljo, 29. aprila, v Ajdovščino in se 30.
                     aprila zvečer skupaj z drugimi prebila čez Sočo.</p>
                  <p>Žal ta podvig ni uspel posadkam iz Grahovega ob Bači, Tolmina in Kobarida, ki
                     so se umikale po dolini Soče. Povelje je bilo, da naj se idrijskim domobrancem
                     pridruži tudi posadka iz Veharš, ker je spadala v primorsko domobranstvo. Bila
                     je močna, saj je štela okrog sto ljudi. Poveljnik Nace Hladnik, študent, je
                     odločil, da ne bodo šli s primorskimi, ampak se bodo raje pridružili
                     notranjskim domobrancem.</p>
                  <p>Že januarja leta 1945 se je bil uprl, da bi se posadka premestila na Col, kakor
                     je zahtevalo poveljstvo v Trstu. Zato tam postojanka ni bila ustanovljena.
                     Vojaško gre za nedopustno samovoljo, človeško pa se da razumeti. Čutili so se
                     bolj povezane z Rovtami in Št. Joštom, odkoder so bili večinoma doma. Dvojno
                     nepokorščino so plačali z življenjem.</p>
                  <p>Če bi ubogali povelje, bi se umaknili z drugimi primorskimi domobranci in se
                     rešili.</p>
                  <figure>
                     <graphic url="slike_z_17/z_17_15.png"/>
                     <head>Skozi Tržič <name type="author">Marjan Kocmur</name></head>
                  </figure>
               </div>
               <div type="div3">
                  <head>Prevara</head>
                  <p>Zgodbe v filmih katastrofe se odvijajo po vedno istem kopitu. Omenil bi jih
                     samo nekaj: Požar v nebotičniku, Letališče, Odrešitev, Potres, Titanik, H-8,
                     Živi in Osmi potnik. Začne se preprosto, pokažejo nam protagoniste. Nekdo se
                     ravno ločuje, drugi ima težave v službi, tretji se nerad odpravlja v pokoj;
                     obvezno so zraven mlada družina, novoporočeni zakonski par, moški, ki bo
                     odigral vlogo junaka, ter seveda omahljivo in čedno dekle, ki se ga bo na koncu
                     oklenilo za vse življenje. Domov odhajamo potešeni in zadovoljni kljub prizorom
                     groze, ki so nam jih kazali, in ljudem, ki so izgubili življenje.</p>
                  <p>Ko sedimo v temi pred filmskim platnom, občudujemo vrtoglavi nebotičnik, hitro
                     zračno ptico, mogočno ladjo, divjo reko. Kmalu vplete režiser v pripoved temne
                     tone tako v glasbi kot na sliki in nas s tem opozori, da nas lahkotna zgodba ne
                     sme zapeljati. Katastrofa ne trešči vedno z jasnega neba. Zato junaki pogosto
                     ne spoznajo takoj, kako resen je položaj: trk v ledeno goro, rušilni potres,
                     stoletna voda, napad pošasti, čelno trčenje, vihar, padec letala, atentat.</p>
                  <p>Tole, kar bom napisal v tem poglavju, bi bil lahko scenarij za podoben film
                     katastrofe; za pokušnjo je podana samo ekspozicija in začetek zgodbe. Šest
                     sošolcev 5. razreda škofijske klasične gimnazije v Ljubljani nas sklene, da
                     bežimo na Koroško na čimbolj varen način: Aljoša Basaj, France Hočevar, Lojze
                     Lesar, Jože Podržaj, jaz in brat Jane. Pol nas je Ljubljančanov, pol z
                     Dolenjske. Tri dni pred koncem vojne 5. maja 1945 oblečemo uniformo vojakov
                     poražene vojske in se ji pridružimo pri umiku. Nič pravega se ne dogaja. Spopad
                     s partizani za dravske mostove pri Borovljah se nam zdi le prvovrstna
                     predstava, saj ni čutiti, da spodaj na poljanah umirajo ljudje. Temnejši toni
                     zadonijo 12. maja na bregovih Drave, ko moramo oddati orožje, po treh tednih,
                     29. maja, katastrofa: prevarantska izročitev sovražni vojski.</p>
                  <p>V Teharjah sta Aljoša in Lojze ubita, drugi preživimo. Samo s koncem je nekaj
                     narobe. Kdo bo zadovoljen s filmom, v katerem se preživeli vračajo brez kančka
                     zmagoslavja ter jih pričakajo zdesetkani svojci, izropani domovi in 45-letno
                     suženjstvo.</p>
                  <p>Največja pokora pa je glavni junak v moji osebi, saj ni na njem nič takšnega,
                     kar bi bilo vredno pozornosti. Skratka, junakinja bo morala biti ena od deklet,
                     ki preživi Teharje, in kot Meta v Samorastnikih začne na svoje, rojeva otroke
                     na pogorišču in vleče plug po izsušeni zemlji.</p>
                  <p>Aprila leta 1945 je v cvetu moškosti izkrvavel iz razjede na dvanajstniku stric
                     France, mamin brat. Na pogrebu se je zbrala vsa žlahta, med njo tudi priženjeni
                     stric dr. Ivan Stanovnik. Ko takole odhajamo skozi vrata cerkve pri sv. Petru,
                     pove: »Angleži so že na Vrhniki.« Z obraza mu odsevata zadovoljstvo in sreča,
                     pa tudi ponos. Spada v vodstvo OF in mora vedeti, kaj pripravljajo komunisti,
                     kljub temu pa se prihoda zahodnih zaveznikov veseli. Predvsem pa se ga veselimo
                     Velikonjevi. A Angležev aprila ni v Ljubljano, tudi maja jih čakamo zastonj.
                     Treba bo bežati. Prvi dnevi prekucije so najbolj nevarni. Mimogrede si ob
                     glavo.</p>
                  <p>V soboto, 5. maja, se zglasimo, France že teden dni prej, na sedežu dopolnilne
                     čete slovenske narodne vojske v Dravljah, v sedanji šoli Valentina Vodnika.
                     Prepričani smo, da ne odhajamo za dolgo.</p>
                  <p>Nič ne vemo za vrvež okrog nas. Občutek imamo, da smo se vselili v hišo, ki je
                     prvotni prebivalci še niso zapustili ... Ni pravega reda, nobenega zbora, moja
                     obleka je pisana, suknjič je rjavkast, hlače prekratke. Zaposlijo nas.
                     Inštruktorji nas urijo v topografiji. Prvič v življenju mi dajo v roke puško.
                     Nobenih zaklinjanj. Pusto razstavljanje, sestavljanje in vaje v merjenju na
                     cilj. Vmes spanje na pogradih. Franceta pošljejo h kmetu, da bo stražil konja,
                     ki ju bomo potrebovali za prevoz. Izvemo, da je napodil Nemce, ki so hoteli
                     konja zase.</p>
                  <p>Na Vodnikovi cesti se ne dogaja nič. Nihče od poveljnikov in inštruktorjev ne
                     odpre ust, da bi nam razložil, kaj počne naša vlada in kje so Angleži. Z
                     Vrhnike do Ljubljane pa spet nimajo tako daleč. Nismo preveč radovedni. Zdi se
                     nam, da dela čas za nas, da je pobuda na naši strani. Če bomo že morali
                     zapustiti Ljubljano, ne bo treba daleč in ne za dolgo.</p>
                  <p>V torek, 8. maja, me popoldne z Janetom pustijo, da greva domov po slovo. Ne
                     vem, kako je to mogoče, če vedo, da gremo zvečer na pot. Morda upajo, da se
                     bova premislila in ostala. Vrneva se. Očetove solze ob slovesu mi ne gredo iz
                     glave. Nikdar jih nisem videl pri njem, pa je bilo včasih hudo. Česa se le
                     boji? Zase že ne. Le kdo mu kaj hoče, tako staremu in zdelanemu. Midva pa bova
                     vsak čas na varnem.</p>
                  <p>Ob 18. uri nam sporočijo, naj se v dveh urah pripravimo na pot. Imamo dovolj
                     voz, hrane, streliva in konjev. Franceta so pobrali kuharji in gre s komoro.
                     Naš odhod se zavleče in je že tema, ko zakorakamo po Vodnikovi cesti. Nekaj čez
                     sto nas mora biti. Drugih ne poznam, samo sošolce. Zame je puška prevelika in
                     pretežka. Ne morem si je urediti, da me ne bi tolkla zadaj po stegnih. Obute
                     imam očetove čevlje. Mehki so, narejeni nalašč zanj, da je laže hodil. Ni jih
                     še veliko nosil. Čeprav je čudno opletal z nogami, se na čevljih ne pozna.
                     Ustavimo se že pri prvih draveljskih hišah. Okna nizkih kmečkih hiš so zaprta
                     in v temna, kot da je vse izumrlo. Z gradu se slišijo topovi, ki tolčejo nekam
                     proti Barju. Ne odnehajo. Kje je le in kakšen ta sovražnik, da niti ne
                     odgovarja.</p>
                  <p>Hodimo skoraj neslišno, bolj glasni so vozovi in konji, ki spočito prhajo in
                     otepajo z repi. Pridemo do Celovške. Ustavimo se in stojimo, ko smo se komaj
                     ogreli. Nemška motorizirana kolona nekje od Kleč ali Domžal ravno pred nami
                     zavija proti Gorenjski. Po mojem prihaja s Štajerske. Ne vidimo, kakšna vozila
                     so, samo luči. Noče je biti konca. Ena ura, dve uri. Zdaj morajo biti prvi že v
                     Celovcu. Streljanje z gradu potihne. Ne vemo, da je eden od topničarjev naš
                     sošolec Jožko Kragelj.</p>
                  <p>Ne manjka veliko do polnoči, ko se premaknemo. Priključimo se domobrancem, ki
                     prihajajo iz ljubljanske, pred Šentvidom pa tudi iz podutiške strani. Prej smo
                     se obirali, zdaj pa hitimo ob robu ceste, mimo nas pa v obeh smereh švigajo
                     avtomobili. Tankov ali oklepnih vozil ni videti. Le betonska cesta, mi pa po
                     dva in dva molče ob strani mimo Mednega. Jane je bolj vzdržljiv in mu ni nič,
                     mene pa začne na medvoškem klancu zdelovati. Žulijo me čevlji, noge so težke,
                     puško bi najraje vrgel v grm. Kaj naju je le prijelo, da nisva šla pravočasno
                     na vlak. Bila bi že na suhem, zdaj pa sva zabredla v to godljo. Kako se bo
                     končal ta nočni izlet v neznano. Vojska je vojska; imaš orožje in se lahko
                     braniš, obenem pa si večna tarča. Star sem že šestnajst let, pa največja reva
                     med vsemi sošolci. Kmečki fantje se držijo, kot bi šli na ohcet, vajeni so
                     vsega, tudi dolgih poti. Stiskam zobe, tema je in hodim bolj na pamet malo po
                     betonu, malo po bankini. Sorškega polja in njegove ceste, ki ga reže na dvoje,
                     noče biti konca. Jeprško cerkev prepoznam v temi. Še pred šestimi leti smo
                     hodili iz Sore mimo nje v gozd nabirat borovnice in gozdne jagode. Brž ko je
                     imela moja šalica pokrito dno, sem se usedel in z velikim užitkom vse pojedel.
                     Mama je bila huda, vendar ne zares. Dekleta so bila bolj pridna, zame in Janeta
                     pa so že tako vedeli, da sva pravi zgubi.</p>
                  <p>Saj ni čista tema. Noč je jasna, lune ni videti nikjer, zvezde niso preveč
                     svetle, a tam daleč za nami mora nekaj goreti. Še pred dvema tednoma smo kopali
                     jarke okrog Rožnika. Začeli smo prve dni februarja blizu Brda na levem bregu
                     Glinščice. Najprej kar čez polje, potem pa na robu gozda okrog hriba. Delali
                     smo skupaj s fanti z realke in drugih gimnazij. Spominjam se, da so bili med
                     njimi Brane Kratohvil, Janez Šinkovec in drugi. Kakšnih vse so se znebili.
                     Govorili so o dekletih. Z njimi je prišel najdlje Braco Mušič. Dominik Smole je
                     kar naprej hodil okrog in žical cigarete. Ne pravih, samo kakšen čik. Imel je
                     sežgane prste, ker je kadil do konca. Janez Menart je pravil o svojih kupčijah
                     z gumbi in trakovi. Nisem mogel pozabiti tiste votline na Šentpetrski cesti,
                     odkoder je kot iz groba prihajal glas njegove mame: Janez, Janez! Všeč so mi
                     bili, ker so bili taki frajerji. Naslanjali so se na lopate, večinoma sploh
                     niso lezli v jarek, ampak samo nekaj poravnavali. Kasneje so se znašli in se
                     javili v Holzkolone; sekali so drevje in žagali hlode za bunkerje. Bili so
                     pravi mojstri. Zjutraj so podrli drevo, stalno nekaj merili in zlagali in še do
                     kosila niso končali. Naši iz škofijske gimnazije, večinoma kmečki fantje, pa so
                     garali kot ponoreli. Mene so proglasili za lenuha. Da sploh ne zaslužim tiste
                     zajemalke s fižolom in makaroni. Herr Rippe se je blaženo smehljal, ko jih je
                     gledal, kako mahajo s tistim orodjem. Kaj se le ženejo! Komu bodo služili tile
                     jarki in leseni bunkerji?</p>
                  <p>In zdaj sem tu, na negotovi poti in sploh ne vem, kaj hočem. Nisem čisto
                     prepričan, da si rešujem življenje. Oni fantje zdajle spijo, jutri pa se bodo
                     širokoustili po Ljubljani in vzklikali partizanski vojski. Nekaj se jih bo
                     odločilo za orožje, saj ne bodo nič tvegali, postavljali se bodo pa vseeno.
                     Tiho smo, tudi z Janetom se ne pogovarjam. Niti stokati se ne upam.</p>
                  <p>9. maja ob štirih zjutraj smo končno pred Kranjem. Zavijemo na dvorišče
                     gostilne na vrhu klanca. Takoj me zmanjka. Ko se zbudim, je sonce že visoko in
                     pripeka. Nisem še pravi. Žulimo kruh. Po strmi poti se spustimo do Save in
                     pijemo vodo. Prava snežnica. Noge imamo otrple od nočne hoje, vse me boli.
                     Sezujemo se in namakamo zdelana stopala. Aljoša je ves izgubljen in vprašuje po
                     očetu, ki mora biti nekje blizu. Mečemo kamenje čez vodo. Jožetu in Lojzetu
                     nese na drugo stran, Janetu le malo manj, meni komaj do tretjine. Najraje bi
                     zaspal na bregu. Pa kaj vemo, kdaj se bodo odpravili naprej. Nas bi kar
                     pustili, saj ni nobenega nadzora, smo samo velika čreda.</p>
                  <p>Postavim se nekam nad Savo in občudujem Karavanke. Visoke grape so še polne
                     snega, vrhovi pa taki, kot bi šlo za himalajske osemtisočake. Vroče je, da bi
                     se kar slekel.</p>
                  <p>Nikjer ne vidim naših poveljnikov. A popoldne ob dveh premik. Navzdol do Save,
                     ki je narasla, saj vroče pomladansko sonce z vso silo topi gorski sneg. Pred
                     vojno smo šli peš na Brezje, čez Sorško polje ob Savi, naprej pa po tejle, kjer
                     smo sedaj. Do Kranja je šlo, potem pa me je sonce tako zdelalo, da so me morali
                     od Podnarta naprej nositi. Naši starši niso imeli pojma, koliko prenese
                     devetletni fant; tudi tole potovanje bi nama bilo prihranjeno, če bi se
                     količkaj potrudili in naju prepričali, naj raje ostaneva doma.</p>
                  <p>Desno na vrhu gorijo tovornjaki in barake. Mogočna reka smo, saj ni videti
                     čela, čeprav vidimo nekaj kilometrov daleč, in ne repa zadaj na cesti, ki se
                     spušča proti Savi. Civilistov ne vidim, tudi ne Nemcev, samo domobrance in
                     njihove komore. Pri Naklem na mostu eksplozija. Jože je na železniško progo
                     zabrisal ročno granato. Smeje se, ko prestrašeno gledamo, kaj se je zgodilo.
                     Drugi se sploh ne zmenijo.</p>
                  <p>Vasi ob cesti proti Tržiču so prazne, hodimo leno, se ustavljamo, vendar smo
                     zvečer že v Tržiču. Sonce nam je izpilo vso tekočino, vode pa nikjer. Na
                     začetku ozke glavne ulice potrkamo na hišna vrata. Ker se nihče ne oglasi,
                     gremo na dvorišče, tam je vodovodna pipa in se napijemo po mili volji. Voda je
                     hladna. Svarijo nas, da nam ne bo dobro dela.</p>
                  <p>Spet postaja. Vozovi na ozki cesti in divji klanec zunaj mesta. Udarci z bičem,
                     kričanje, potiskanje voz. Mrači se. Naše komore ne vidim več. Gremo po travi ob
                     cesti in se ne oziramo na nikogar. Ne vem, kako da se nismo izgubili ali
                     raztepli. Ustavimo se pri Sv. Ani (današnjem Podljubelju) na širokem travniku.
                     Pravi vaški sejem. Vse polno civilistov, kot bi prilezli iz tal. Izvemo, da
                     čakajo tu že dva dni. Obupani so. Prišli so pod te mogočne gore, ki so jih s
                     svojih dolenjskih in notranjskih gričev videli samo ob jasnem vremenu. Nikjer
                     ni videti, da se bi dalo priti čez. Počutijo se kot miši v pasti. Čakajo na
                     domobrance, saj so partizani že na Koroškem in ne pustijo čez Dravo.</p>
                  <p>Zaspim. Ko se zbudim, je že 10. maj. Vnebovhod je. Nihče ni slišal za predor,
                     ki je izkopan skozi Karavanke. Ljubeljske klance in ovinke poznam iz šole.
                     Učili smo se o motornih dirkah. Vem tudi, da je Ljubelj visok nekaj nad 1300
                     metrov. Ko se razgledam po dolini, me postane strah za to množico. Glava pri
                     glavi, tam spredaj, kjer se bregova zbližujeta, pa se že vije kolona
                     preobloženih voz, ki jih vleče živina.</p>
                  <p>Na lepem povelje, da jih moramo prehiteti. V breg skoraj tečemo. Nič ne
                     zaostajam. Dobro se mi zdi, da sem jim kos. Barak nimamo za mar, zagledamo
                     cerkvico in izvemo, da je tisto prava Sv. Ana. Pred nami nasipi razbitega
                     skalovja kot nekaka ploščad. Ko se povzpnemo nanjo, zagledamo črno luknjo
                     predora. Ta luknja nas bo rešila pred partizani, ki jih sicer ni od nikoder, a
                     govorijo, da so nam že za petami. Oddahnemo se. Po prerekanju z Nemci se
                     zaženemo vanjo in globoko zadihamo. Čez pol ure smo že na drugi strani. V
                     skladišču si poiščemo boljše puške. Nato brcamo in prevračamo vreče s kakavom,
                     s katerim si ne vemo pomagati. Dolga pot navzdol me je ožulila do krvi, ob 17.
                     uri gala predstava nad Borovljami, ko Rupnikov bataljon izbori prehod čez
                     mostova na Dravi.</p>
                  <p>Dovolj za ekspozicijo celotne zgodbe. Kamera bi se nato zadržala pri 12. maju
                     in posnela pot čez reko, pokazala prihod v Vetrinj, 29. maja prevaro v
                     Pliberku, 1. junija Teharje, 9. avgusta ob 5. uri zjutraj pa mene in brata pred
                     našo hišo zraven šentpetrske cerkve z mamo na pragu. »Odkod pa vidva; papana so
                     ustrelili.«</p>
               </div>
               <div type="div3">
                  <head>Predhodnico so dobili v pest že v torek, 8. maja</head>
                  <p>Milan Pečjak nam odkriva doslej neznano poglavje, da se je že 6. maja
                     navsezgodaj odpravil na Koroško ljubljanski bataljon domobrancev. Vodili so ga
                     štabni oficirji, med njimi poveljnik Krener. Novopečeni general je deloval
                     klavrno, švigal v svojem avtomobilu in usmerjal kolono skozi predor. Nikoli ni
                     povedal, kaj je imel v načrtu, ali beg na varno ali posredovanje pri
                     zaveznikih. Vse kaže, da med našo in nemško vojsko ni bilo nobenega
                     sodelovanja, čeprav očitajo domobrancem ravno ta greh, da so se umikali skupaj
                     z Nemci. Nemci so mislili samo nase, odrivali svojega zaveznika, kjer se je le
                     dalo. Spor je postal očiten pri prerivanju skozi ljubeljski predor. Neke
                     telefonske in radijske zveze so morali imeti in biti obveščeni, da so partizani
                     že na Koroškem. Krenerju tega niso povedali, in tako je njegova skupina nič
                     hudega sluteč v torek, 8. maja, prikorakala do Borovelj in padla v roke
                     partizanom. Kot vemo, je štela partizanska vojska v Borovljah in njihovi
                     okolici največ tisoč vojakov. Obkolitev je bila tako nenadna in nepričakovana,
                     da sploh ni prišlo do pravega streljanja. Krenerju je uspelo, da je v
                     avtomobilu pobegnil nazaj proti predoru in na drugo stran, zapuščena vojska pa
                     je postala lahek plen partizanov. Le redkim je uspelo pobegniti, drugi so bili
                     pobiti neznano kje.</p>
               </div>
               <div type="div3">
                  <head>Vse poti peljejo čez Ljubelj</head>
                  <p>V zapisih o umiku čez Ljubelj smo se doslej zadrževali predvsem pri civilistih
                     in vojakih z Blok, iz Cerkniške doline, Loške doline in Menišije, le bežno pa
                     omenili umik s področja Polhograjskih Dolomitov. Titova armada se jim je na
                     začetku izognila, saj je prodirala predvsem po glavnih cestah. Domobranci in
                     civilisti so imeli tako dovolj časa, da so se brez pretirane naglice umikali
                     čez hribe v Poljansko dolino. Trije nam bodo pripovedovali, kako so se
                     dolomitska, rovtarska in logaška skupina umikale po dveh strugah, čez Pasjo
                     ravan na Log v Poljanski dolini ali čez Suhi dol mimo Gorenje vasi. Rokava sta
                     se združila pred Škofjo Loko, potem pa po glavni cesti skozi Kranj in Tržič. Na
                     zunaj je bil videti umik usklajen, nikjer niso pustili civilistov zadaj, vedno
                     počakali, da so šli naprej. Vse kaže, da je vsaka enota delovala samostojno in
                     nepovezano z drugimi. Da ni prišlo do katastrofe že pred Ljubeljem, ni zasluga
                     domobranskega štaba. Bolj se je treba zahvaliti partizanski lagodnosti v
                     osvojeni Ljubljani, da se jim ni mudilo naprej, in iznajdljivosti poveljnikov
                     domobranskih enot.</p>
                  <figure>
                     <graphic url="slike_z_17/z_17_16.png"/>
                     <head>Pred zadnjo strmino <name type="author">Marjan Kocmur</name></head>
                  </figure>
                  <p>Razmišljali smo, da bi bilo boljše, če bi snov podali primerjalno in vzporedno
                     za vsak dan, vendar bi s tem zgodbe preveč razbili. Enote iz Logatca, Rovt in
                     Hotedršice so se odpravile na pot prej in so bile 9. maja že v Kranju. Skupina
                     domobrancev iz Horjula in Št. Jošta se je začela takrat šele spuščati v
                     Poljansko dolino, nato pa v pospešenem nočnem pohodu nadomestila zamujeno in
                     prišla do jutra pred Tržič. Nato je spet čakala dva dni, a kljub temu prišla
                     11. 5. v popoldanskem maršu do Drave dan pred rovtarsko in logaško skupino.</p>
                  <p>Mislili smo, da je motorizirana kolona angleška</p>
                  <p>Jože Kočar iz Komende nam je izročil dragocen dnevnik. Bil je domobranec v
                     Ravniku pri Logatcu in se umaknil na Koroško s prvo skupino. Večina doslej
                     objavljenih spominov je pisana ali pripovedovana kasneje, Kočar pa je svoje
                     vtise zapisoval sproti in zapisano opremil z datumi. Tako je možno na podlagi
                     njegovih opisov povezati tudi pripovedovanje drugih, ki se sicer spominjajo
                     dogodkov, ne pa dni in zamenjujejo zaporedje. Kako je opisal prvih trinajst
                     majskih dni:</p>
                  <p>Vedel sem, da se je nemška armada v Italiji vdala. Samo čakali smo, kdaj bodo
                     angleški in ameriški tanki privozili prek Idrije, Cola ali Postojne. Slišali
                     smo, da se Nemci umikajo iz Idrije, da so boji v Loški dolini, kjer je bil tudi
                     udarni vod iz Hotedršice, in da partizanska vojska napreduje od Reke proti Št.
                     Petru.</p>
                  <p>Torek, 1. maja. Sneži ves dan. Opoldne se grem smučat, čeprav je snega samo za
                     ped. V daljavi grmenje topov. Pri Postojni se dajejo.</p>
                  <p>Sreda, 2. maja. Sneg je skopnel. So že na Rakeku.</p>
                  <p>Četrtek, 3. maja. Tolčejo se pri Grčarevcu. Proti večeru pretrgana telefonska
                     linija v Logatcu. Verjetno so na delu terenci. Z Ostrega vrha gledamo borbe v
                     Grčarevcu. Na vsaki strani je videti po kakšen tank in protiletalski topič,
                     flak. Vemo, da od Postojne ne prihajajo Angleži, ampak partizani. Samo to ni
                     jasno, odkod so se vzeli.</p>
                  <p>Petek, 4. maja. So že pri Kalcah. Boji so le ob glavni cesti. Mirno čakamo
                     Angleže, ki morajo po naših pričakovanjih priti čez Col ali Idrijo. Po cesti s
                     Cola proti Idriji zvečer res opazimo luči večje motorizirane kolone. Z Ravnika,
                     od cerkve sv. Barbare, jih dobro vidimo. Kasneje sem izvedel, da je šlo za
                     motorizirani odred 4. armade JA. Zvečer pade Logatec. V mraku dobro vidno
                     streljanje s svetlečimi se kroglami z obeh strani, ki odkrivajo bojno črto.
                     Umaknemo se proti Rovtam. Po naše bi šli raje čez Veharše na Primorsko proti
                     Kobaridu, vendar bi se morali tudi tam prebijati po Soški dolini (opomba:
                     omenili smo že, da so domobranci, ki so šli po dolini Soče, padli v roke
                     partizanov). Povelje iz Ljubljane zahteva drugo smer. Okrog osmih zvečer prispe
                     na Ravnik tudi posadka iz Hotedršice. Pridruži se nam še logaški vod, ki je
                     držal postojanko na Ostrem vrhu. Umaknemo se proti Rovtam. Vsak dobi hlebec
                     komisa. Odhajamo urejeno z vozovi, ki so jih vzeli s seboj domači domobranci.
                     Nobenega streljanja ni, niti ob odhodu niti med potjo. Precej reči smo pustili
                     v postojanki, jaz svoje knjige. Partizani se tiščijo glavne ceste in ne silijo
                     v stran. Pri Zalčanu se z Radom priključiva na telefonsko linijo in javiva v
                     Rovte, da prihajamo.</p>
                  <p>Sobota, 5. maja. Ob štirih zjutraj smo na Rovtah. Bernik nam skuha kavo. Vsak
                     dobi po dve pločevinki s hrano. Telefonske aparate in drugo opremo pustimo v
                     vasi. S seboj peljemo samo dva poljska telefona in dvonaročniško centralo. Ob
                     enajstih dopoldne se že umikamo naprej proti Št. Joštu. Tam dobimo vino in
                     komis, nato pa naprej čez Suhi dol in Lučine v Gorenjo vas. Prespimo.</p>
                  <p>Nedelja, 6. maja. Kava. Odidemo k maši. Opoldne južina, nato pa nazaj v Dolge
                     njive med Lučinami in Suhim dolom. Zvečer dobimo čaj in med. Spimo kar tam.
                     Varujemo dostop do Gorenje vasi. Nobenega streljanja, skoraj kot da je že
                     mir.</p>
                  <p>Ponedeljek, 7. maja. Bernik skuha kavo. Dva jo neseta našim na Št. Jošt.
                     Južina. Od tam se opoldne pripelje domobranski častnik, rekli so, da je Remec
                     ali Remic (op. Jaka Remec). Verjetno vodi umik. Nadaljujemo pot čez Lučine,
                     Gorenjo in Srednjo vas, Poljane, Zminec, kjer je malica, Škofjo Loko k Sv.
                     Duhu. Na zvoniku v Škofji Loki visi zastava, slovenska ali jugoslovanska. Nima
                     zvezde. Mirno je, kot da ni vojne. Ljudje so resni, a prijazni. Nihče nas ne
                     nadleguje. Prime me, da bi odšel kar domov v Komendo, pa se premislim. Samo na
                     videz je varno. Bernik nas spet preseneti z večerjo. Prespimo na nekem vrtu na
                     desni strani ceste malo pred cerkvijo.</p>
                  <p>Torek, 8. maja. Proti večeru pridejo ostali s Št. Jošta. Ponoči poslušamo
                     eksplozije z ljubljanske strani, nato vse utihne. Mirno počivamo pri Sv. Duhu
                     in stražimo.</p>
                  <p>Sreda, 9. maja. Spet jutranja kava, potem odhod proti Kranju. V Stražišču,
                     nasproti cerkve na desni strani poti, pred glavno cesto, gorijo barake. V njih
                     so bile vojaške delavnice. Nihče ne gasi, pa tudi ljudi ni videti. Vojna torej
                     še ni končana. Na glavni cesti dobimo udarni vod, ki je bil v Loški dolini.</p>
                  <p>Mirno po cesti do Naklega, kjer Bernik skuha večerjo. Dobimo po 100 gramov
                     tobaka in po eno konzervo. Desno od glavne ceste, verjetno v Strahinju, gorijo
                     blizu cerkve velika poslopja. Gasilcev ni videti. Zdi se mi, da smo med
                     zadnjimi enotami na umiku (op. tega dne je šla po tej cesti glavnina
                     domobranske vojske). Streljanja ni slišati nikjer, čeprav smo ves čas previdni
                     in pripravljeni, če bi počilo. Zdi se, da so partizani preveč zaposleni s
                     proslavljanjem zmage in se jim ne mudi za nami. Ustavimo se v naselju Babja
                     vas. Tisto na drugi strani Tržiške Bistrice je Kovor.</p>
                  <p>Četrtek, 10. maja. Vnebohod. Ves dan stojimo pred Tržičem. Bernik kuha, da ga
                     bo konec. Dobili smo po en komis. Vse poti so polne voz in civilnih beguncev.
                     Vmes se gnetejo vojaki vse vrst z raznimi vozili. Čudno se nam zdi, da je
                     kolona tako počasna. Govorijo, da je premirje, da je prehod čez Ljubelj zaprt,
                     da so v Celovcu Angleži in podobno.</p>
                  <p>Pod cesto je na Bistrici nekak jez. Voda je hladna in prijetno grize. Vreme je
                     vso pot lepo in toplo. Pomislim na napoved: Gorje pa nosečim in doječim v
                     tistih dneh! Prosite, da se to ne zgodi pozimi (Mr 13,17-18).</p>
                  <p>Med begunci so tudi Kosovi, ki jih nisem videl od začetka vojne, odkar sem se
                     13. julija 1941 odpravil peš v Ljubljano. Takrat je kazalo, da bo v njej mirno.
                     Italijani so bili v začetku kar pohlevni in niso tako kot Nemci brez povoda
                     preganjali Slovencev. Prespimo na vozovih in ob cesti. Vlada popoln mir.</p>
                  <p>Petek, 11. maja. Jutranja kava, potem pa se le premaknemo malo naprej, na
                     Pristavo pred Tržičem. Gremo na ogled v tovarno Peko. Vse odprto in razmetano,
                     kupi čevljev brez para. Južina. Popoldne je slišati pehotno streljanje od
                     Golnika proti Križki gori. Izvemo, da naši odganjajo napadalce z gore in
                     zaustavljajo prodor. Hujša zmeda nastane, ko začnejo partizani s topovi ali
                     minometi obstreljevati cesto skozi Tržič. Na njej je polno vojakov in civilnih
                     beguncev. Granate in mine zadevajo v živo. Grmi v salvah dobro uro. Granate
                     letijo najprej na zgornji del mesta, zdaj pa se nam nevarno bližajo.</p>
                  <p>Ob petih popoldne je spet mir in odpravimo se od Pristave po glavni cesti skozi
                     Tržič. Takoj za Pristavo, kjer je prehod najožji, zapira cesto goreč tank, v
                     katerem od časa do časa poka razstrelivo. Zažgali so ga namerno, da bi oviral
                     napadalce. Beguncev ni več videti. Kam so se skrili? Mimo gorečega tanka se
                     umikamo v bojnem razmiku, kaže, da smo zadnji vojaki. Sredi Tržiča razbiti
                     vozovi, ubita živina, mrtvi ljudje. Povsod je razmetano borno premoženje
                     beguncev. Tako živali kot ljudje so razmesarjeni, brez glave ali udov. Morda ne
                     bo nihče izvedel, kdo so bili in koliko jih je bilo.</p>
                  <figure>
                     <graphic url="slike_z_17/z_17_17.png"/>
                     <head>Maj 1945, Ljubelj – V bočno zaščito <name type="author">Marjan
                           Kocmur</name></head>
                  </figure>
                  <p>Iz Tržiča pridemo do neke žage. Potok je na naši desni strani, gledano proti
                     prelazu. Dohitimo enega naših voz. Tam obstanemo in čakamo vso noč. Mirno je,
                     le nekje visoko v hribu sredi noči zaslišimo strel. Srečam sošolca U., ki ga že
                     celo leto nisem videl.</p>
                  <p>Sobota, 12. maja. Cesta je zabita z vozovi. Zapustimo komoro in nadaljujemo
                     umik peš. Streljanja ni slišati. Barak pred predorom ni več, ni videti, da bi
                     kaj gorelo. Pred vhodom v predor ni nobene zapore, le vse polno ljudi in voz.
                     Vstopimo. Popolna tema, pod seboj mešamo blato, prerivamo se in gnetemo. Ob
                     10-ih dopoldne smo na drugi strani, brez hrane in brez opreme. Nemška
                     postojanka še stoji, visoko na drogu vihra nemška vojaška zastava z viteškim
                     križem. Nihče nas ne ovira. Gremo navzdol do Podljubelja in naprej do
                     Kožentavre. Tam spet najdemo en ali dva naša voza. Na križišču vasi, malo pred
                     mostom čez Dravo, stoji majhen angleški tank s strojnico večjega kalibra,
                     verjetno 12,7 mm. Na cesti ni videti sledov bojev. Polno domobrancev in drugih
                     vojakov. Varni smo. Za večerjo kruh in konzerva. Prespimo na nekem vrtu desno
                     ob cesti.</p>
                  <p>Nedelja, 13. maja. Končno čez Dravo. Kakih sto metrov od mostu na vzponu proti
                     prvemu ovinku stojita dva Angleža. Tam oddajamo orožje. Marsikdo ga prej
                     poljubi. Angleža se čudita, odkod taka ljubezen. Ne razumeta, da nam je
                     pomenilo varnost, odslej pa bomo nemočni in ranljivi. Naprej proti gradu na
                     obeh straneh gore orožja. Straže ni videti nobene. Nekaj se jih ponovno oboroži
                     s kako lepo pištolo ali ročno bombo – za vsak slučaj. S ceste se spustimo na
                     polje na levi strani. – Vetrinj. Tam je že komora našega udarnega voda in dva
                     naša vozova. Bernik kuha. Manjka nam samo kruha. Šotor postavimo pod drevje,
                     pod potjo ob potoku, na civilni strani srednje poti od samostana skozi
                     taborišče. Kdor ima orožje, ga zakop1je v šotoru. Rešeni smo.</p>
               </div>
               <div type="div3">
                  <head>Bila sva vojaka v Št. Joštu</head>
                  <p>France Leben, Balksov iz Horjula, je vstopil k domobrancem v jeseni leta 1944,
                     namesto da bi šel v TODT, kamor so ga pozvali. Star je bil dobrih 16 let. Stane
                     Kogovšek, Jurčkov iz Žažarja, se je odločil za ta korak novembra 1944, ko še ni
                     dopolnil 17 let. Nihče ga ni silil, tja so šli prijatelji, on pa z njimi. Njuna
                     kasnejša usoda je različna. Oba sta pribežala na Koroško. Leben je ostal v
                     Vetrinju, Stane pa je bil vrnjen in šel skozi Teharje.</p>
                  <p>France si je v Argentini prislužil in prihranil toliko denarja, da si je v
                     Kanadi kupil farmo, na kateri goji 80 glav živine. Stane je preživel Teharje in
                     komaj shajal s skromno delavsko plačo, da tudi v pokoju nima kaj pokazati.
                     France je veliko pozabil, Stane pa se spominja najmanjših podrobnosti. Želim
                     namreč posplošiti, da so manj zanesljivi spomini naših emigrantov kot tistih,
                     ki smo živeli doma. Kaže, da se je bila zunaj borba za preživetje še bolj trda,
                     zato ni bilo časa za preteklost in njene temne sence. Doma je spomin ostal živ
                     iz več razlogov. Režim je deloval zatiralsko, ni dovolil, da bi misel privrela
                     na dan. Kljub temu so se zgodbe premlevale po kmečkih hišah v jesenskih in
                     zimskih večerih, ko se je dalo sedeti in nekaj početi, obenem pa ponavljati
                     zgodbe iz časov, ko se je podiral slovenski svet. Drugi razlog so kraji, ki so
                     bili povezani z dogodki med vojno in tistimi ob koncu vojne. Ob pogledu nanje
                     je spet zaživel spomin na spopade s partizani, obhodne poti patrulj, pohode,
                     umik na Koroško, pot mimo Pliberka ali skozi karavanški predor, ogled taborišč
                     in morišč. Kot tretje bi omenil krajevno zgoščenost preživelih. Večina se nas
                     je gibala po ozemlju bivše Ljubljanske pokrajine, ljudje smo se med seboj
                     poznali, pogovor za zaprtimi vrati je hitro stekel, kot bi šlo za zarotniško
                     bratovščino, saj ni bilo nikogar, ki bi vlekel na ušesa.</p>
                  <p>Opozoril bi na dve knjigi, s katerimi bi želel podpreti svojo tezo, na Teharske
                     krvave arene, ki jo je napisal Ivan Korošec, in Ukradeno otroštvo, delo Ivana
                     Otta. O tem, kako se lahko piše zgodba, sem že nekaj pisal v Zavezi. Ena
                     skrajnost je strog zgodovinski zapis, okrašen z referencami in citati; vmes
                     romansirana pripoved: na dogodke se avtor sicer opira, vendar jih svobodno
                     razlaga; druga skrajnost pa je umetniška stvaritev, v kateri je dogodek samo
                     povod za zgodbo, avtor pa razkriva predvsem sebe in svoje poglede. Da ponovim,
                     umetniška stvaritev je tem boljša, čim bolj se ji je uspelo oddaljiti od
                     faktografskih značilnosti dogodka, in bolj ji je uspelo odkriti in razviti
                     notranjo dinamiko.</p>
                  <p>Korošec v treh tednih bivanja v taborišču ni mogel veliko videti, saj je bil
                     ujet na taboriščnem šodru za dvojno ograjo, pa še tisto, kar je doživel, je
                     večinoma pozabil. Za zgled bi opozoril na Zdešarjevo knjižico Spomin na težke
                     dni (Družina, 1990), ki je prava zakladnica dragocenih podatkov in pristnega
                     občutja. Korošec pa skuša praznine napolniti z zgodbami drugih ljudi. Pri tem
                     se je izkazal za premalo izbirčnega. Uspelo mu je sicer ustvariti doslej
                     najbolj pretresljivo fresko teharskega vsakdana, žal pa so najbolj odločne in
                     opazne poteze dvomljive. Omenil bi poboj domobranskih otrok, še prej pa njihovo
                     mučenje na soncu, množično posilstvo oficirjeve žene pred gledalci, trupla
                     golih domobrancev, obešena za noge kot v klavnici. Zanimivo je, da so ravno ta
                     poglavja njegove knjige najpogosteje citirana kot dokaz, kako daleč seže
                     človeška zloba. Ko bodo nekoč pripovedovali zgodbo o Teharjah, bodo naštevali
                     predvsem ta dejanja, podobno kot sta pri bitki na Kosovu ostala najbolj v
                     spominu kosovska deklica in izdajstvo Miloša Obilića, manj smrt kneza Lazarja.
                     Na Teharjah je nedvomno najpomembnejše odvažanje na morišča z vsem obredjem, ki
                     spada zraven: klicanje imen na seznamih, vezanje z žico, nalaganje na tovornjak
                     in odhod. A šlo bo v pozabo ali v drugi plan. Strinjam se, da je za navadnega
                     bralca, ki je vajen filmov groze, zgodba dolgočasna, posebno če se pettisočkrat
                     ponavlja. Ženskam na Teharjah bi morali pred smrtjo vsaj še rezati trebuhe, da
                     bi postale zanimive.</p>
                  <p>Ott je imel takrat deset let. Kljub temu pa se vsega spominja, kot da je bilo
                     včeraj. Del, ki opisuje razmere na Teharjah, je zmeden, očitno je, da je mož,
                     ki je zrasel iz tistega dečka, podrobnosti pozabil. Zato se jih je moral
                     izmisliti. Lahko bi si pomagal iz zagate, da bi se odločil za umetniško
                     pisanje, kar pa je hudo tvegana pot in smo že omenili, da se večinoma konča
                     neuspešno. Preostalo mu je samo, da napiše resnico, res samo tisto, kar mu je
                     ostalo živo v spominu, tega pa seveda ne bi bilo niti za desetino knjige.</p>
                  <p>Naša domobranca 43. čete, ki je imela pol moštva v Horjulu, drugo polovico v
                     Št. Joštu, nista poskušala ne eno in ne drugo, povedala sta tisto, kar se
                     spominjata zares, Stane več kot France, njuno zgodbo pa sem spletel v eno, saj
                     kaže, da sta bila na poti čez Karavanke ves čas skupaj. Večino zgodbe je
                     povedal Stane:</p>
                  <p>Na Št. Joštu je bilo leta 1942 hudo, vendar se danes spominjajo predvsem
                     spopada v noči med 24. in 25. julijem, ko je uspelo komaj ustanovljeni posadki
                     vaških stražarjev odbiti silovit partizanski napad (J. Maček, Zaveza, št. 5,
                     7–13). Ko je nato spomladi leta 1943 kapetan Vidmar – Pavle Vošnar združil
                     posadke vaških stražarjev v Dolomitih in razgnal Dolomitski odred, so imeli do
                     konca vojne mir.</p>
                  <p>V Št. Joštu in Horjulu so bili na postojankah domobranci 43. čete, ki ji je
                     poveljeval Lojze Bastič, tisti, ki je bil ob mrliškem odru, na katerem sta
                     ležala umorjena oče in mati, glasno dejal: »Jaz se bom branil!« Spadal je v
                     skupino oficirjev, dragocenih poveljnikov vodov in čet, kot so bili Božo
                     Berlot, Jaka Remec, Niko Žužek, Drago Furlan in mnogi drugi. Zanje je značilno,
                     da niso bili poklicni vojaki, a pokazali so take človeške in vojaške kvalitete,
                     da se bo treba kdaj spoprijeti tudi z njihovo zgodbo in usodo.</p>
                  <p>Ker nam je doma zmanjkalo dela, smo hodili na pomoč drugam. Ob nemški ofenzivi
                     marca leta 1945 na Cerkljanskem smo imeli utrjeno staro jugoslovansko mejo.
                     Grozilo je namreč, da bodo partizani udarili v Dolomite. Na velikonočni teden
                     so nas poslali v Trnovski gozd. Napadali smo Sinji vrh na Angelski gori.
                     Razporedili so nas v drugo črto. Borbe smo gledali z nasprotnega griča pol
                     kilometra daleč. Partizanov je moralo biti najmanj tisoč. A četniki, ki so
                     napadali partizanske katakombe na tem strmem griču, so jurišali s tako silo, da
                     so jih pognali v beg. Pravili so, da so bili tam člani poveljstva IX. korpusa,
                     med njimi tudi Vida Tomšič. Zadnji hip so se rešili tako, da jih je domači
                     vodič vešče peljal po neki grapi, na katero ni nihče pomislil, saj se je zdela
                     kot past. Partizani so bili boljše oboroženi. Imeli so angleške brzostrelke, mi
                     pa italijanske puške, tako da so bili v premoči, a jim ni bilo do borbe, saj so
                     vedeli, da bo vojne vsak čas konec.</p>
                  <p>Potem se je ofenziva sesula, pol se nas je vrnilo domov, druga polovica pa je
                     odšla v Loško dolino. Na postojanki nas je bilo komaj za dve desetini. Veliko
                     tistih, ki so prišli iz borbe na Primorskem, kjer so videli partizansko moč, se
                     je poskrilo doma. Spoznali so, da je za domobrance vojna izgubljena. Kar nas je
                     ostalo, smo hodili na obhode, enkrat smo prišli prav nad Cerkno.</p>
                  <p>Prve dni maja so se vrnili tisti iz Loške doline, se samo preoblekli in
                     posušili ter odšli na Suhi Dol. Bastič je sestavil močan vod. Noč med nedeljo,
                     6. majem, in ponedeljkom, 7. majem, smo prebili na Kogliču, visokem griču nad
                     Št. Joštom. Nismo imeli take oborožitve kot udarni bataljoni. Vod je imel samo
                     en puškomitraljez in mali minometalec, brzostrelko samo desetar, drugi pa
                     italijanske puške. Partizanom smo zaplenili nekaj angleških pušk, zanje pa nam
                     je manjkalo streliva, imeli smo tudi nekaj mavzeric in to je vse.</p>
                  <p>V ponedeljek, 7. maja, smo se umaknili v dolino in povzpeli na Butajnovo. Od
                     tam smo prikriti v travi gledali čez grapo na Samotorico, kjer so že bili
                     partizani. Videli smo jih, kako se nekaj pogovarjajo s kmetom, ki je oral.
                     Stražili smo, dokler se niso umaknili vsi civilisti. Bilo jih je na tisoče,
                     večinoma peš. Nadaljevali so pot proti Pasji ravni. Popoldne smo se premaknili
                     do velike kmetije na samem, reklo se je pri Omejcu ali Zameja. Tam smo ostali
                     do 9. maja popoldne, dokler niso šli mimo zadnji zamudniki med civilisti.
                     Izvedeli smo, da so partizani že v Ljubljani. Ko se nam je pridružila še
                     močnejša skupina, ki je varovala Suhi Dol, smo se počutili tako varne, da nismo
                     postavili niti straž. Čudil sem se, da smo tako brezskrbni. Vsaj po bližnjih
                     gričih bi morali postaviti zasede, pa se ni nikomur ljubilo. Lahko bi nas
                     presenetil kdorkoli.</p>
                  <figure>
                     <graphic url="slike_z_17/z_17_18.png"/>
                     <head>Domobranci na Vetrinjskem polju <name type="author">Marjan
                        Kocmur</name></head>
                  </figure>
                  <p>V sredo, 9. maja, dopoldne opozorilo, naj se pripravimo na odhod. Bil sem v
                     kuhinji, ko pride Lojz in zapove, naj gre komora naprej. Ustavijo naj se pri
                     neki žagi v Poljanski dolini in skuhajo večerjo. Drugi smo se premaknili ob 3h
                     popoldne. Spustili smo se globoko v Poljansko dolino nekje pri Logu, nato čez
                     Škofjo Loko in mimo Sv. Duha. V Žabnici smo izvedeli, da partizani ropajo po
                     Medvodah. Skozi Kranj smo šli ob 10. uri zvečer. Ko smo se spuščali proti Savi,
                     je tik zraven ceste gorelo skladišče municije. Pokalo je manjše strelivo,
                     verjetno samo za puške in strojnice. V mestu smo se raztepli, a na drugi strani
                     spet zbrali. Niti toliko časa si nismo vzeli, da bi prišli do vode. Vse kar je
                     prav! Pozvonimo pri neki hiši. Možak, ki nam odpre, gleda prestrašeno. Oddahne
                     se, ko povemo, kaj želimo. Nato naprej po glavni cesti proti Tržiču. Od Naklega
                     nas obstreljujejo s strojnicami. Rakete švigajo na vse strani, da je svetlo kot
                     podnevi, po nas pa žvižgajo krogle mitraljezov. Počasi gre, saj kar naprej
                     skačemo v cestni jarek in iščemo zavetje. Lahka tarča smo. Zjutraj ob 10h
                     pridemo do naselja Križe. Kot da gledamo preseljevanje narodov. Civilisti in
                     vojaki, vse pomešano. Med njimi so tudi horjulski.</p>
                  <p>Po cesti, ki vodi mimo Golnika, prihajajo udarni bataljoni. Doslej Nemcev nismo
                     videli, zdaj pa izvemo, da nagajajo vso pot in skrbijo samo zase. Z vozovi ne
                     moremo naprej, ker so pri Križah med dve hiši, kjer je cesta najožja, postavili
                     tank. Naprej se je dalo šele, ko je odpeljal.</p>
                  <p>V Križah čakamo dva dni. Šele 11. maja popoldne gremo naprej. Hodim z našo
                     komoro na dveh vozovih. Skozi Tržič gremo ob 17. uri popoldne. Mesto je že
                     precej porušeno, nikjer pa ne gori. Ko smo nekje na sredini, začnejo spet
                     nabijati s topovi. Granate padajo vsevprek. Kmeta, ki vozi, nekaj zadene.
                     Obleži kot mrtev. Zaman ga poskušam prebuditi. Na lepem odpre oči, debelo
                     pogleda in vodi naprej. Konja se plašita, saj padajo šrapneli na vse strani. Na
                     lepem se iztrgata in zbežita nekam v grapo.</p>
                  <p>Nemci nam nagajajo, kjer le morejo. Med njimi ni pešcev, vsi so na vozilih.
                     Nekje na sredi poti do Ljubelja stoji na mostu tank, Nemci pa za njim. Mimo ni
                     mogoče. Naganjajo nas, naj gremo nazaj in napademo partizane. Končno se
                     umaknejo, da gremo lahko naprej. Pred vhodom v predor ista zgodba. Na samem
                     vhodu tank, obrnjen proti dolini. Ko hočemo naprej, šele spoznamo, da meri na
                     nas. Ne dovolijo nam prehoda. Nekaj časa čakamo. V tem pride večja skupina
                     četnikov. Bradati so, gledajo grdo in mahajo z rokami. Njih se Nemci ustrašijo
                     in jih spustijo v predor, mi pa za njimi. Vidimo, da je v njem kolona tankov,
                     ki so prižgani. Brž smo dobro notri, se zaženejo po rovu. Veliko jih je,
                     njihove luči nas slepijo, vozijo sicer po levi, vendar se ves čas bojimo, da
                     nas bo kateri od njih povozil. Kljub žarometom se v megli izpušnih plinov slabo
                     vidi. Zdi se nam, da se bomo zadušili. Za tanki pritisnejo še oklopniki. Hodimo
                     v gosjem redu tako, da drug drugega držimo za obleko. Kolona je mimo, ko smo že
                     na polovici. Na lepem egiptovska tema. S seboj imam majhno baterijo. Dam jo
                     vojaku pred seboj. Končno priroma do poveljnika, ki nas vodi. Na izhodu iz
                     predora sproži Lojz manjšo mino. Ranjen je v roko. Lahko da je razneslo granato
                     na ročni poteg. Nastavili so nam jo Nemci, morda partizani. Takoj zraven izhoda
                     jih vidimo sedeti na desni strani v bregu. Ni jih veliko. Videti so utrujeni in
                     razpuščeni. Gledajo nas prestrašeno.</p>
                  <p>Kasno popoldne, še pred temo, pridemo v bližino Drave. Kasneje smo videli, da
                     smo imeli do nje samo še 2 ali 3 kilometre. Vsi umazani se raztegnemo ob cesti.
                     Pred seboj zagledamo majhne angleške tanke. Najprej hočemo samo počivati, potem
                     pa se posedemo in prespimo. Samo dva enodnevna pohoda, pa smo tu.</p>
                  <p>V soboto, 12. maja, se zjutraj postrojimo na cesti. Sami smo. Nikogar ne
                     vidimo, a vemo, da imajo naši Borovlje in Dravo v oblasti. Stojimo in se
                     pogovarjamo, kako z ene strani derejo Rusi in z druge Angleži, o Andersovi
                     armadi, ki je prišla zelo prav. Morda bodo potrebovali tudi nas. Potem naprej.
                     Čez pol ure smo že na mostu in čez. Vse je mirno. Orožje oddajamo na klancu. V
                     besu zabrišem svojo puško navzdol po bregu proti vodi. Ročne bombe zadržim.
                     Kasneje mi je žal, saj svarijo, kaj se lahko zgodi ujetniku, ki ga najdejo z
                     orožjem. Ko nekje posedemo, jih zbezam skozi ograjo na bližnji vrt. Malo čez
                     poldne je, ko dospemo v taborišče v Vetrinju.</p>
                  <p>Spominjam se, da sta bila tam grad in voda. Mi smo se namestili nekam med potok
                     in vodni jarek. Še najbolj se spominjam jarka. Četniki so prepoznali partizana,
                     ga potolkli in vrgli v vodo. Čeprav je bil prizor žalosten, nisem mogel
                     zadržati smeha, ko sem gledal, kako so ga mrtvega tiščali pod vodo, da ga ne bi
                     opazili Angleži, ki so šli mimo. Vprašujete, če sem bil še kdaj tam. Ne, tam me
                     ne bodo videli! Tako so se mi zamerili, da tudi drugam v Avstrijo ne grem, v
                     Italijo pa rad. V Avstrijo bi moral. V Kotmari vesi imamo grob. Brat je bežal
                     kot civilist in se zaposlil pri nekem kmetu v tej vasi. Poročil se je z njegovo
                     hčerko. Čez mesece so ga izsledili terenci, morda so prišli od nas, in ga
                     potolkli z železno štango, ko je spal na štali. Žena in hči hodita na njegov
                     grob, mene pa naj si kar namalajo.</p>
                  <p>France je povedal še tole:</p>
                  <p>Čez nekaj dni smo v taborišču slovesno pokopali majorja Lehmana, poveljnika
                     notranjske in polhograjske skupine domobrancev. Bil je med zadnjimi, ki se je
                     umikal proti Ljubelju. Nekje med Tržičem in predorom so začeli partizani hudo
                     pritiskati. Hotel je organizirati obrambo, pa ga nihče ni hotel poslušati. Še
                     danes ga vidim na tistem rdečem konju. Ko se je ustrelil, nisem bil zraven.
                     Naganjal je vojake, naj nehajo bežati in naj zavarujejo civiliste. Ko je
                     spoznal, da ne bo uspel, je brez besed naperil orožje nase.</p>
                  <p>Pravijo, da smo šli ponj na slovensko stran predora. Zdi se, da tako enostavno
                     ni šlo, saj so predor stražili partizani. Že takoj so ga morali prepeljati ali
                     prenesti na koroško stran.</p>
                  <p>Za življenje se imam zahvaliti Lojzu. Nekaj je moral slutiti, da ni vse čisto.
                     Pa naju je poklical, Buhovega Francija in mene. Naj si skrajšava hlače, da naju
                     bodo imeli za civilista, in greva k horjulskim dekletom: »Bosta pa kaj pomagala
                     zakuriti ogenj in hodila po vodo.«</p>
                  <p>Sam je šel do konca. V Hudi luknji bi zlahka ušel, a se je zavedal, da svojih v
                     tako hudi stiski ne sme pustiti na cedilu. Zaradi njega pripovedujem to
                     zgodbo.</p>
               </div>
            </div>
            <div type="div2">
               <head>Petdesetletnica</head>
               <docAuthor>Meta Velikonja</docAuthor>
               <div type="div3">
                  <head>Maj 1945</head>
                  <p>Tiste sobote, 5. maja 1945, ne bom nikoli pozabila. V našem sicer mirnem domu
                     sta zavladala nemir in zaskrbljenost. Od desetih otrok naše družine nas je
                     ostalo doma samo še pet. Brata Tine in Jane sta se pred kratkim pridružila
                     domobrancem. Starejših treh: Mije, Jožeta in Ivankice že dalj časa ni bilo
                     doma. Mija in Ivankica sta bili v Gorici, kjer sta pomagali v slovenski šoli,
                     Jože je pa bil nekje na Primorskem pri domobrancih in je bil zadnjikrat doma za
                     božič 1944. V soboto, 5. maja, po kosilu smo se začeli pripravljati za odhod.
                     Kam? Različni znanci so nam prišli povedat, da ljudje bežijo na Koroško.
                     Prihajajo menda Rusi in Kozaki, ki ropajo in posiljujejo. Čeprav so odrasli
                     nekatere svoje pogovore skušali pred otroki prikriti, sem marsikaj ujela in si
                     razlagala po svoje. Bili smo že pripravljeni, da gremo, ko se je s potepanja
                     vrnila najmlajša sestra Lenka, ki je tedaj bila stara devet let, meni je pa
                     bilo dvanajst let. Z vrstnikom in prijateljem Večerinovim Janezom sta se
                     potikala po zapuščenih vojašnicah. Čeprav je bilo pri nas potepanje vedno
                     prepovedano, tokrat Lenke nihče ni okregal. Vsi smo bili preveč prestrašeni.
                     Lenka je sedla mami na kolena in začela ihteti, da ona ne gre nikamor, da bi
                     ostala doma. Prav to je spremenilo odločitev, da bi bežali vsi. Oče je bil
                     namreč bolan. Leta 1933 ga je zadela možganska kap. Od tedaj je imel desno
                     stran telesa paralizirano in je pisal z levo roko. Brez prevoza ne bi prišel
                     daleč. Bilo je sklenjeno, da bežijo tri starejše sestre: devetnajstletna Zina,
                     sedemnajstletna Zora in štirinajstletna Ančka. Saj bo le začasno, za kakih
                     štirinajst dni! Potem se spet snidemo in zberemo na »našem« vrtu, kot smo med
                     seboj imenovali škofijski vrt ob koncu Sv. Petra ceste, kjer smo stanovali na
                     številki 93. Bilo je še svetlo, ko so starejše tri sestre odšle. Za njimi je
                     ostala praznina. V tisti stiski in praznini oče in mama z nama najmlajšima
                     nista veliko govorila.</p>
                  <p>Ne vem natančno, kako smo preživeli naslednje dni. Oče je urejal svoje papirje
                     in jih sežigal v peči v sobi. Ko ga je Lenka vprašala, kaj dela, ji je
                     odgovoril, da mora sežgati papirje, da dobri ljudje ne bodo po nedolžnem
                     trpeli. Ko sva potem z Lenko nosili pepel v gnojno jamo na vrtu, so naju
                     spremljali čudni pogledi sosedovih. Tudi medve z Lenko sva se lotili
                     preurejanja stanovanja. Prenesli sva knjige iz fantovske sobe v dekliško sobo.
                     Mama in oče najinemu početju sploh nista utegnila nasprotovati, imela sta
                     preveč svojih skrbi.</p>
                  <p>V noči med 8. in 9. majem smo skoraj celo noč poslušali ropot voz in topot
                     konjskih kopit ter vojaških korakov, ki so se pomikali mimo hiše. Zdi se mi, da
                     je oče opazoval dogajanje na cesti, jaz pa nisem šla k oknu. Zjutraj, 9. maja,
                     je bilo sončno in nenavadno tiho. Ko smo pogledali skozi okno, smo opazili, da
                     so vse sosednje hiše okrašene z zastavicami: s slovenskimi z rdečo zvezdo in z
                     rdečim srpom in kladivom. Kmalu je prišla teta Rezka, mamina sestrična, ki je
                     stanovala pod nami v pritličju, in povedala, da morajo imeti vse hiše zastave z
                     rdečo peterokrako zvezdo. Spomnim se, da sta se oče in mati temu uprla. Ko pa
                     smo prišli od jutranje maše, je že visela zastava z zvezdo tudi na naši hiši.
                     Tisti dan nismo šli nikamor. Po ulicah v naši neposredni okolici je bilo kar
                     mirno.</p>
                  <p>V četrtek, 10. maja, je bil za nas kar dvojni praznik: vnebohod in srebrna
                     poroka naših staršev. Obletnico poroke staršev smo v družini vedno slovesno
                     praznovali, tudi med vojno. Oče in mama sta se poročila 10. maja 1920. Menda je
                     bila poroka zelo slovesna, saj sta se hkrati poročili dve sestri: Ivanka in
                     Anka Jeglič. Poročil ju je njun stric ljubljanski škof Anton Bonaventura
                     Jeglič. Ko smo se na vnebohod zjutraj vrnili od maše, je oče mene in Lenko
                     poslal po rože za mamo. Šli sva kar v najbližjo cvetličarno. Takrat sem prvič
                     kupovala rože, kar je opazila tudi lastnica cvetličarne. Prav čutila sem njeno
                     nenaklonjenost. Ne vem, ali sva ji z Lenko povedali, zakaj rabiva rože. Še
                     danes imam pred očmi, kakšen nemogoč šopek iz vej okrasnega grmičevja z
                     razcvetenimi snežnimi kepami nama je prodala. Oče se je ob pogledu na šopek
                     zgrozil. Nič ni rekel in ni naju okregal. Sam je odšel v cvetličarno in
                     prinesel mami spodoben šopek. Ne spominjam se, da bi bilo čez dan kaj posebno
                     svečano. Z obrazov je bilo razbrati skrb in negotovost. Oče, mama, teta Rezka
                     in njen mož Jožko so popoldne sedeli pod kuhinjskim balkonom. Ne vem, o čem so
                     se pogovarjali. Kljub prazniku zvečer nismo šli v stolnico k večernicam, ki jih
                     drugače ob nedeljah in praznikih nikoli nismo zamudili.</p>
                  <figure>
                     <graphic url="slike_z_17/z_17_19.png"/>
                     <head>Pisatelj Narte Velikonja</head>
                  </figure>
                  <p>Zdi se mi, da smo tisti večer šli zgodaj spat. Ponoči me je prebudila prižgana
                     luč. Videla sem, da so v sobi tuji ljudje. Mama je prišla k meni in mi
                     povedala, da so prišli po očeta, da ga bodo odvedli v zapor. Iskala sem dolge
                     očetove dokolenke, ki sem jih pred kratkim zašila, pa jih nisem našla. Bilo mi
                     je težko ob misli, da bo očeta v zaporu zeblo. Odkar je bil bolan, ga je vedno
                     zeblo. Ponoči si je grel posteljo s prižgano nočno lučko, podnevi je pa hodil
                     po stanovanju v podlogi dežnega plašča in v slamnatih copatih in se poskušal
                     ogreti.</p>
                  <p>Ne vem, kaj so med preiskavo premetali in koliko so odnesli. Preden so odšli,
                     so zapečatili dekliško in fantovsko sobo. Mama je pozneje večkrat
                     pripovedovala, kako jo je bilo strah, ko so med brskanjem po fantovski sobi v
                     zgornjem predalu omare našli težko škatlo. Preiskovalci so takoj napovedali, da
                     so našli orožje in strelivo. Pri fantih, starih petnajst in šestnajst let, to
                     ne bi bilo nič nenavadnega. Ko so škatlo odprli, si je mama oddahnila. V škatli
                     so bili namreč kamni z žigi slovenskih vrhov.</p>
                  <p>Tako smo ostale same: mama, devetletna sestra Lenka in jaz. Doma in v mestu se
                     mi je zdelo prazno. Precej znancev in prijateljev naše družine je odšlo na
                     Koroško. Že po očetovi aretaciji so se nas začeli ljudje izogibati. Po obsodbi
                     in izvršitvi obsodbe je bilo to izogibanje še bolj izrazito. Mama je včasih, ko
                     je prišla iz mesta, povedala, da se je kdo pred njo umaknil na drugo stran
                     ceste ali pa se zagledal v izložbo, da mu je ne bi bilo treba pozdraviti.
                     Takrat so te lahko zaprli in obsodili že zato, če si nekoga poznal. Bili smo
                     vedno bolj osamljeni. Ta osamljenost nam je pustila posledice tudi za poznejši
                     čas.</p>
                  <p>Na razglas za oddajo praznih sob je mama prijavila papanovo sobo. To je bila
                     prijetna sobica poleg kuhinje, v kateri je oče popoldne po službi počival ali
                     delal. Kmalu smo dobili podnajemnico, suho dekle pri tridesetih letih, ki je
                     bila kuharica v oficirski menzi. Od časa do časa je naša podnajemnica prinesla
                     mami kakšno hrano. Zdi se mi, da tedaj nisem bila več tako lačna kot med vojno
                     in še zlasti zadnjo pomlad. Mama je namreč skrbno izkoristila živilske karte.
                     Vsaj v začetku je dobila živilske karte tudi za tiste družinske člane, katerih
                     ni bilo doma. Živo se spomnim, kako smo v trgovini na karte dobili goriške
                     češnje. Takrat sem se prvič v življenju najedla češenj.</p>
                  <p>Kmalu po očetovi aretaciji se je na dvorišču v nekdanji šupi naselila družina
                     Pavlovčič. Gospod Pavlovčič je bil menda v službi pri policiji, zato so družino
                     prisilno izselili iz stanovanja. Ne vem, zakaj so prišli prav na naše dvorišče.
                     Gospa Pavlovčič je bila doma iz Trsta. V družini so bili štirje otroci: Gizela
                     je bila že skoraj odrasla. Tone je bil star nekako petnajst let, Anka je imela
                     dvanajst let kot jaz, najmlajša Lucija pa je bila stara štiri ali pet let in so
                     jo klicali Cija. Teta Rezka je Pavlovčičevim odstopila eno sobo, in vanjo se je
                     vselila Gizela. Me pregnancem nismo mogle pomagati, saj smo se vse tri stiskale
                     v eni sobi, dve sobi sta bili zapečateni, v papanovi sobi je pa že bila
                     »partizanka«, kot smo jo imenovali. Pavlovčičevi so se zato vselili v del šupe,
                     kjer je bila prej nekakšna delavnica. Tam so menda prebivali vse do leta 1960,
                     ko so šupo podrli zaradi gradnje stolpnic. Gospa Pavlovčič se je kar hitro
                     udomačila v naši kuhinji. Mami je bilo to všeč, meni in Lenki pa ne. Male Cije
                     nisva marali. Zdela se nama je preveč razvajena, saj je za vsako malenkost
                     jokala. Gospa Pavlovčič jo je vedno zagovarjala, zato sva jo medve z Lenko
                     imenovali »Čija-mama«. Družina je žalovala za najstarejšim sinom Mavricijem, ki
                     je umrl v čudnih okoliščinah.</p>
                  <figure>
                     <graphic url="slike_z_17/z_17_20.png"/>
                     <head>Stari dobri tramvaj in stara dobra hiša nasproti šempetrskega
                        župnišča</head>
                  </figure>
                  <p>Mislim, da po nastopu » svobode« nismo več hodili v šolo. Jaz sem bila tedaj v
                     drugem razredu klasične gimnazije, Lenka je pa hodila v tretji razred osnovne
                     šole. Našo gimnazijo so vodile šolske sestre in pouk smo imele v Lichtenthurnu.
                     V novem šolskem letu je Lenka obiskovala četrti razred. Takoj v začetku je
                     imela težave. Tovarišica jo je prestavila v prvo klop, kjer je morala sedeti
                     sama, in pred celim razredom jo je ožigosala za hčerko vojnega zločinca. Moji
                     profesorji so bili dobri in nisem imela nobenih podobnih težav.</p>
                  <p>Nekega dne naju je mama peljala v trgovino s čevlji na Čopovo ulico. Lastnica
                     trgovine nama je ponudila, naj si izbereva čevlje po želji. Vsaka od naju je
                     dobila po dva para imenitnih letnih čevljev, kakršnih še nikoli nisva imeli. En
                     par čevljev je bil lešnikove barve, en par pa bel.</p>
                  <p>Z Lenko se ob gospe Pavlovčič, ki je bila pogosto v našem stanovanju, nisva
                     dobro počutili. Nisva razumeli, zakaj je mama tako malo doma in naju prepušča
                     gospe Pavlovčičevi. Prav zato sva se radi zatekali na naš vrt, ki je bil lep in
                     prostran kot vedno. Vsako jutro ali že kar dopoldne sva šli k maši v stolnico,
                     potem pa prek tržnice počasi domov. Le redko sva imeli kaj denarja za sadje.
                     Tako sva se spomnili na »zaposlitev«. Cerkovniku Šešlju pri sv. Petru sva se
                     ponudili za »vajenca«. Najino delo je bilo, da sva opoldne in zvečer zvonili,
                     ob sobotah pomagali pri čiščenju in krašenju cerkve in sploh bili na razpolago,
                     kadar bi naju rabili. Župnišče pri sv. Petru je bilo tedaj skoraj prazno.
                     Župnik Košmrlj je odšel in tudi katehetov g. Starca in g. Škrbca ni bilo več. V
                     župnišču sta bila samo še g. Pavlin in dr. Demšar, katehet Janko Mlakar je pa
                     stanoval v Ilirski ulici.</p>
               </div>
               <div type="div3">
                  <head>Junij 1945</head>
                  <p>Ne vem, kolikokrat in kam je mama hodila spraševat o očetu. Nikoli naju ni
                     vzela s seboj, niti kadar je šla k sestri Anki. Prav tako ne vem, kako in kdaj
                     je mama kaj zvedela o svojih otrocih, ki so se pred »svobodo« umaknili od doma.
                     V prvi polovici julija so se začele širiti vesti, da so domobrance vrnili s
                     Koroškega in da jih pobijajo na Kočevskem, da jih na pol žive mečejo v jame.
                     Vse je zajela groza. V obupu in stiski so se ženske obiskovale in se med seboj
                     pogovarjale o svojcih, ki so bežali, in o aretirancih. Zelo dobro se spominjam
                     gospe Vladke Žele, ki je ostala sama s tremi majhnimi otroki. Stanovali so na
                     Ambroževem trgu pri gospe Roegerjevi, ki je tudi pogrešala moža-domobranca. Z
                     njimi smo se veliko družili. Z Lenko sva popazili na male otroke, da so se
                     starejši lahko nemoteno pogovarjali.</p>
                  <p>Dobro se spominjam eksplozije streliva na ljubljanskem kolodvoru. Bilo je 9.
                     junija zvečer pred začetkom II. kongresa protifašistične ženske zveze. Ko se je
                     zmračilo, so začeli spuščati rakete v počastitev kongresa. Da bi rakete bolje
                     videla, sem šla na kuhinjski balkon, ki je bil obrnjen proti kolodvoru.
                     Nenadoma je nebo prelila slepeča svetloba. Trenutek kasneje je močno počilo.
                     Prišla je mama in me odvedla z balkona. Ker grmenje ni prenehalo, smo
                     stanovalci »z vrta« odšli v klet sosednje Dobovškove hiše, ki je imela trden,
                     obokan strop. Mama je bila v velikih skrbeh zaradi Lenke, ker je ni bilo doma.
                     Vedeli smo, da je šla s Pavlovčičevim Tonetom na Žale, ko je nesel rože na
                     Mavricijev grob. Čim bolj je pokalo, tem večja je bila skrb za Lenko, pa tudi
                     za očeta. V zaporih jim verjetno niso dovolili oditi na varno v klet. V kleti
                     smo ostali skoraj vso noč. Mislim, da sem v kleti celo zaspala. Zjutraj sva si
                     z mamo oddahnili, ker je Lenka srečno prišla domov. Njo in Toneta so eksplozije
                     zatekle še na pokopališču, zato sta ostala v kleti stavbe pokopališke uprave.
                     Razdejanje je bilo kar veliko. Na streho naše hiše je padel del železničarskega
                     kolesa. Prebil je le streho. Razbilo je stekla na cerkveni uri. Od tedaj so
                     številčnice ure na cerkvi Sv. Petra ponoči temne.</p>
                  <p>Pred tem si lahko sredi noči pogledal na zvonik in od daleč videl, koliko je
                     ura. Pogledat smo šli, kaj je s tetko Marico, ki je stanovala tik ob progi v
                     tovarni baterij. Poslopje tovarne Zmaj je imelo razbite šipe, drugače pa ni
                     bilo poškodovano. Povsod po mestu so bila razbita okna. Vsepovsod so ležali
                     večji in manjši kosi železja. Tedaj ni bilo težko postati rekorder v zbiranju
                     starega železja in s tem udarnik pri obnovi domovine.</p>
                  <p>Iz časopisa je mama izvedela, da bodo očetu sodili pred vojaškim sodiščem.
                     Razprava je bila javna. Prenašali so jo po radiu in prek zvočnikov pred
                     sodiščem. Mama ni smela v sodno dvorano. Meni in Lenki mama niti ni dovolila,
                     da bi razpravo poslušali po radiu. Prihajale so mamine znanke in pripovedovale
                     o razpoloženju pred sodnijo. Me nismo šle tja, ker smo se bale, da bi nas
                     poslušalci napadli.</p>
                  <p>V ponedeljek, 25. junija, zjutraj je mama meni in Lenki naročila, naj greva h
                     gospe Remčevi in tam počakava, da pošlje po naju. Res sva šli k Remčevim. Gospa
                     naju je nadvse prijazno sprejela, naju pogostila, zabaval naju je pa njihov sin
                     Mitja. Bili smo na dvorišču, se igrali in klepetali. Ne vem točno, kako sva
                     proti večeru prišli do stolnice. Tam naju je čakala mama. Prijela je vsako za
                     eno roko in naju peljala v cerkev. Pred tistim velikim razpelom nasproti
                     stranskega vhoda nama je v veliki stiski rekla: »Sedajle bodo ustrelili našega
                     papana. Nisem ga smela videti pred smrtjo in tudi obiska duhovnika niso
                     dovolili.« Vse tri smo klečale pred Križanim, molile in jokale. Ne vem, kako
                     dolgo. Tudi ne vem, kdaj in kako smo prišle domov. Naslednje dni mame ni bilo
                     doma. Odšla je k prijateljem v Šentvid nad Ljubljano. Dr. Matej Justin je bil
                     dolgoletni očetov prijatelj in krstni boter vsem desetim otrokom. Mama se je
                     zatekla tja, da v miru in samoti, stran od radovednežev in hinavcev objokuje
                     svojo nesrečo.</p>
                  <figure>
                     <graphic url="slike_z_17/z_17_21.png"/>
                     <head>Takrat so bili otroci zastonj</head>
                  </figure>
                  <p>Ohranjeno je pismo, ki ga je mama 2. julija 1945 o dnevu očetove smrti pisala v
                     Rim svojemu bratrancu Antonu Prešernu: »Ves tisti strašni dan sem se trudila,
                     da bi se mogla od njega posloviti. Uspelo mi je, da sem prišla prav do
                     predsedstva vojnega sodišča in do državnega tožilca. Videla sem vse strahotno
                     razdejanje, ki ga povzroči v dušah komunizem, videla sem ljudi popolnoma brez
                     Boga in brez srca, videla sem prav od blizu sovraštvo do vsega, kar je božje in
                     kar ni komunistično. Tako silno sem se zbala tega sovraštva, da sem samo
                     molila, naj Bog vse blagoslovi in razsvetli. Tako težko je to. Mnogo sem se
                     borila. Nočem sovražiti, nočem, da bi sovražili moji otroci, zato sem Bogu
                     hvaležna, da jih sedaj ni tukaj. Bojim se jim povedati vso krutost, s katero se
                     je vse to zgodilo. Niso me pustili k njemu, niso mu hoteli dati mojega pisma,
                     niso mu dovolili duhovnika, niso mi dali mrtvega, niso mi povedali, kje je
                     njegov grob. Tako sem si želela vsaj besedo od njega, če ga že videti nisem
                     smela. Želela sem si njegov rožni venec in prosila za to duhovnika, če bi mu
                     uspelo priti do njega.«</p>
                  <p>Zaradi tega pisma je bila mama kasneje zaprta in obsojena. Trinajst mesecev je
                     prebila na prisilnem delu v Rajhenburgu.</p>
               </div>
               <div type="div3">
                  <head>Vroče poletje 1945</head>
                  <p>Medtem ko je bila mama po očetovi smrti v Šentvidu, je za Lenko in zame skrbela
                     gospa Pavlovčičeva. Čeprav mi to ni bilo všeč, sem se morala sprijazniti. V
                     znak žalovanja sva z Lenko nosili črne šolske halje, saj drugega primernega
                     nisva imeli. Najina revščina je udarila v oči Tozonovim. Gospa Mirjam in njena
                     sestra Marjana sta doma poiskali črne slamnike, ki sta jih nosili še kot
                     dekleti. Peljali sta naju k modistki, da nama je slamnika preuredila. Obe sta
                     bili veseli, da sva bili z Lenko po videzu malo bolj spodobni, pa kaj, ko samo
                     slamnika, ki ju nisva bili vajeni nositi, nista mogla skriti najine
                     zapuščenosti. Ko si je Lenka nekoč privezala v lase belo pentljo, jo je teta
                     Fani hudo okregala in jo obtožila, da je ona kriva, da so papana ustrelili. Za
                     devetletno deklico je bilo to veliko preveč.</p>
                  <p>Poletje je bilo vroče. V cerkvi sv. Petra, kjer sva z Lenko pomagali
                     cerkovniku, smo po žegnanju pospravljali velike zaboje s cvetjem. Nekaj smo jih
                     naložili na voziček in peljali na škofijski vrt, ki je bil prav blizu cerkve,
                     toda treba je bilo prečkati cesto. Ko sem se vrtela ob vozu, je mimo pripeljal
                     motorist in me podrl. Čutila sem bolečino okoli ust in bila sem vsa krvava.
                     Sama sem vstala in stekla domov. Pavlovčičeva Gizela me je spremila v bolnico.
                     Tam so mi zašili spodnjo ustnico, ki je bila presekana, in me poslali domov.
                     Mislim, da je že naslednji dan prišla mama, ki je bila do tedaj pri Justinovih
                     v Šentvidu. Kuhala mi je tekočo hrano, da sem jo lahko sesala s slamico. Nekako
                     po štirinajstih dneh sem odšla v Šentvid k dr. Justinu, da mi je pobral šive.
                     Šele takrat sem videla, da sem si pri »srečanju« z motoristom polomila tudi
                     zgornje sprednje zobe. Povedali so mi, da bom zobe lahko uredila šele, ko bom
                     odrasla.</p>
                  <p>Mama je po moji nesreči ostala doma. Kmalu je zvedela, da je najstarejša sestra
                     Mija zaprta v Ljubljani. Bila je že obsojena na tri mesece prisilnega dela.
                     Preden so jo odpeljali na Kočevsko, ji je mama še oddala paket, nekaj
                     najnujnejših potrebščin in malo hrane. Ob tem se je pojavljalo še več drugih
                     vprašanj: Kje sta Ivanka in Jože? Ali so s Koroškega vrnili tudi Tineta in
                     Janeta? Kako se imajo Zina, Zora in Ančka? V pismu svojemu bratrancu v Rim,
                     zaradi katerega je bila potem zaprta, je mama tudi prosila, naj poskuša kaj
                     poizvedeti o njenih razkropljenih otrocih. Za Ivanko je kmalu zvedela, da je v
                     taborišču v Riminiju v Italiji. Ko so 3. maja na ulici v Gorici »osvoboditelji«
                     prijeli Mijo, je bila Ivanka doma v stanovanju, kajti v tisti zmešnjavi je bila
                     ranjena v nogo. Potem je z velikimi težavami zbežala v Italijo. V Italijo se je
                     srečno umaknil tudi Jože. O vsem tem nama mama ni govorila. Bala se je, da se
                     ne bi kje zagovorili, pa tudi obremenjevati naju ni hotela. Kot dobra mati je
                     razprla svoj plašč in naju po svojih močeh branila pred krutimi dogodki.</p>
                  <p>Zjutraj, 8. avgusta, je zelo zgodaj, še v mraku pozvonilo pri vhodnih vratih.
                     Mama je najprej pogledala skozi okno. Spodaj sta bila Jane in Tine. Prišla sta
                     iz Teharij. Mama je odhitela po stopnicah in odprla vhodna vrata. Pred njo sta
                     bila dva živa mrliča, suha, slabotna in v nemogočih vojaških capah. Mama ju je
                     spravila v posteljo, saj je prav hitro ugotovila, da sta izstradana in resno
                     bolna. Imela sta tifus. Seveda potem v postelji zame in za Lenko ni bilo več
                     prostora. O Teharjah tedaj doma nismo govorili. Jaz sem šele leta 1988
                     izvedela, kaj se je leta 1945 tam dogajalo.</p>
                  <figure>
                     <graphic url="slike_z_17/z_17_22.png"/>
                     <head>Počitnice na Sori 1937 – Spredaj od leve sedita Marjan in Tine, za njima
                        Ančka, v maminem naročju Alenka, ob njej stoji Metka: naslonjen na zid oče
                        Narte, ob njem Zina, Ivanka in zadaj Jože; desno trije otroci iz družine
                        Brajša</head>
                  </figure>
                  <p>Tri dni kasneje, 11. avgusta, je prišla domov s Kočevskega Mija. Tako je bila
                     zbrana že polovica družine, pet otrok in mama. Meni se je zdelo čudovito, da
                     smo bili zopet družina, sicer ranjena in zmanjšana, pa vendar skupaj. Kmalu so
                     nam odpečatili in vrnili obe sobi, da se nam ni bilo treba preveč stiskati.</p>
                  <p>Od tu dalje naj bi o letu petinštiridesetem pripovedoval kdo od starejših, ki
                     je bolj čutil in razumel dogajanja tistega časa. Vem, da so se mnogim ljudem
                     tedaj dogajale še hujše stvari, toda kljub temu sem želela ohraniti spomin na
                     tiste mesece, ki so bili za našo družino tako zelo težki. Da ne bi pozabili
                     našega očeta in mame in moje najmlajše sestre Lenke, s katero sva skupaj
                     preživljali ne le prve tri mesece »svobode«, ampak celih šestinštirideset let
                     do njene smrti.</p>
                  <p>Letos, 10. maja, smo se nekateri sorodniki zbrali ob 75-letnici poroke naših
                     staršev v škofijski kapeli v Ljubljani. Od devetih še živih Velikonjevih otrok
                     nas je prišlo sedem. Petdesete obletnice očetove smrti pa se bomo 25. junija
                     spomnili v Kočevskem Rogu, kjer bomo ob množičnih grobovih pomorjenih
                     domobrancev mislili tudi na našega očeta. Ali nam bodo vsaj po petdesetih letih
                     povedali, kje je njegov grob?</p>
               </div>
               <div type="div3">
                  <p>Slovenski poročevalec je v soboto, 23. junija 1945, pod naslovom Krvniki
                     slovenskega naroda pred sodiščem poročal tudi o obtožbi proti Narteju
                     Velikonji:</p>
                  <p>Narte Velikonja, pravnik in književnik iz Ljubljane, med okupacijo pokrajinski
                     inspektor. Obtožnica ga obtožuje, da je kot odločen idejni nasprotnik in
                     sovražnik narodno osvobodilnega gibanja vršil proti temu gibanju ustno
                     agitacijo in pismeno propagando zlasti s tem, da je priobčeval v listih
                     »Slovencu« in »Domoljubu« profašistične članke, ker je objavil v »Dom in svetu«
                     novelo »Zanjka« in izdal brošuro »Malikovanje zločina«, da je nadalje kot
                     predsednik Rupnikovega podpornega odbora in Zimske pomoči delil podporo
                     predvsem le profašistično usmerjenim prosilcem. Odtegnil je podporo idejnim
                     pristašem narodno osvobodilnega gibanja, si v to svrho organiziral svoj posebni
                     vohunski aparat in se za svoj posel posluževal podatkov okupatorjeve policije.
                     Nadalje je kot predsednik Zimske pomoči kriv aretacije odbornikov Rdečega križa
                     ter njih odgona v taborišče. Kot književnik, politik in uradnik je bil v
                     okupatorjevi službi in eden izmed vidnejših idejnih voditeljev slovenskega
                     fašizma.</p>
                  <p>Ljudska pravica je 26. junija 1945 na strani 5 sporočila:</p>
                  <p>V imenu narodov Jugoslavije so bili vsi obsojeni na smrtno kazen s streljanjem,
                     na trajno izgubo državljanskih pravic in na zaplembo premoženja ... Višje vojaško
                     sodišče je sodbo za vse obtožence v celoti potrdilo.</p>
                  <p>Nekaj o izvršitvi te obsodbe in o smrti Narteja Velikonje zvemo iz članka
                     Alenke Puhar v Delu od 12. 7. 1990: Pisateljeva drža na morišču.
                     Pričevanje.</p>
                  <p>Spis o Narteju Velikonji, objavljen pred dvema tednoma je ostal brez
                     zaključnega akorda, se pravi podatkov o smrti. Toda eden od tistih, ki so ga
                     brali, prgišče teh podatkov pozna. Bil je namreč zraven, ko so izvršili sodbo
                     na smrt, stražil je obsojence in eksekutorje.</p>
                  <p>Zaključni akordi so torej takšni:</p>
                  <p>Četa vojakov je bila proti večeru poslana pred zapore na Miklošičevi cesti v
                     Ljubljani. Na dvorišču so na kamione spravili neuklenjene obsojence, med njimi
                     je bila tudi ena ženska, in jih odpeljali proti Rudniku, kjer je ob vznožju
                     Golovca strelišče. Vojak (ki danes o tem priča) je slišal, da se eden od
                     obsojencev pogovarja z oficirjem: »Naredite mi uslugo in preberite mojo knjigo
                     Višarska polena!« »Bom,« je odgovoril oficir.</p>
                  <p>Vojaki so se razpostavili v bližini velike jame in ta, ki želi danes
                     spregovoriti, priča: »Od jame sem stal nekako 30 metrov, prišel je k jami
                     gospod v sivi obleki in z izrazito srebrnimi okviri očal. Pred jamo je snel
                     očala, ponudil jih je človeku, ki ga je spremljal do jame, ta pa jih je zagnal
                     v jamo. Po obnašanju tega sem opazil, da ga je to pretreslo bolj kot bližnja
                     smrt.« Govorice še vedo povedati, da so kasneje med urejanjem strelišča skupne
                     grobove prekopali.</p>
               </div>
            </div>
            <div type="div2">
               <head>Spomini na begunsko šolo v Spittalu</head>
               <docAuthor>Marica Cerar-Bastič</docAuthor>
               <div type="div3">
                  <head>Vetrinjsko polje</head>
                  <p>Ko smo se v maju 1945 begunci vsaj nekoliko uredili, je bilo že potrebno
                     misliti na najmlajše – na otroke. Družine z majhnimi otroki so dobile streho in
                     zatočišče v prostorih starega gradu, tedaj že opuščene tovarne, ter po
                     samostanskih hodnikih.</p>
                  <p>Na dvorišču pod košatim drevjem so učiteljice začele zbirati otroke. Tam so
                     peli, poslušali povesti, rajali.</p>
                  <p>Taboriščno vodstvo je že sredi maja imenovalo ravnatelja Marka Bajuka za
                     prosvetnega načelnika. V prostorih šole na polju pred samostanom je začel
                     zbirati gimnazijce. Začel je zbirati tudi pevce in pevke, organiziral pevske
                     vaje; vsaj enega nastopa se dobro spomnim.</p>
                  <p>Morali smo premagovati revščino, vremenske neprijetnosti, lakoto, malodušje,
                     obup, ko smo ob koncu maja zvedeli za usodo domobrancev – naših bratov, mož,
                     očetov. Morali smo premagovati tudi skrb, kaj bo z nami. Še vedno smo se bali
                     prisilne vrnitve v Jugoslavijo. Šele po posredovanju dr. Valentina Meršola in
                     kanadskega majorja Barreja pri Britanskem vojaškem poveljstvu smo dočakali
                     obljubo, da civilnih beguncev ne bodo vračali. To nam je dokončno potrdil
                     maršal Alexander, ko je 4. junija obiskal taborišče. Šele tedaj smo se
                     oddahnili in zaživeli nekoliko bolj sproščeno.</p>
                  <p>Že v vetrinjskih dneh smo uživali pomoč mednarodnega Rdečega križa in angleških
                     kvekerjev. Med nami ne bo nikoli pozabljeno ime Johna Corsellisa, ki se je
                     zavzel za nas in posredoval pomoč, ko je bila stiska najhujša. Najprej je
                     deloval v Vetrinju, pozneje še v drugih taboriščih. Dobili smo vsaj skromno in
                     preprosto zdravniško službo, nekaj dodatkov k hrani ter higienskih
                     potrebščin.</p>
                  <p>Na resno delo pa nismo mogli misliti. Zavedali smo se, da je tukaj samo naše
                     prehodno bivanje. Proti koncu junija so nas začeli deliti na različne skupine.
                     Upoštevali so naše želje, da so vaške skupnosti, sorodniki, prijatelji ostali
                     skupaj.</p>
               </div>
               <div type="div3">
                  <head>Odhod iz Vetrinja</head>
                  <p>Na praznik sv. Petra in Pavla, 29. junija, se je vetrinjsko polje skoraj
                     izpraznilo.</p>
                  <p>Manjša skupina se je odpeljala v Judenburg na Štajerskem, druga v Št. Vid ob
                     Glini. Taborišče Judenburg je obstajalo prav do konca leta 1948, ko se je
                     večina ljudi začela izseljevati v prekomorske dežele.</p>
                  <p>Št. Vid je bil staro vojaško taborišče, neprimerno za družine. Že pred zimo so
                     ljudi preselili v novo, čisto taborišče Kellerberg blizu Beljaka, južno od
                     Drave. Barake so bile nove, lesene, toda zelo mrzle.</p>
               </div>
               <div type="div3">
                  <head>Peggetz pri Lienzu</head>
                  <p>Številčno najmočnejša skupina se je odločila za taborišče Peggetz na vzhodnem
                     Tirolskem, družine s srednješolci, ravnatelj Marko Bajuk z vso družino, velika
                     skupina Ljubljančanov, profesorji in več duhovnikov. Že tedaj so načrtovali ne
                     samo osnovno šolo, temveč tudi gimnazijo. Po velikih začetnih težavah in s
                     prizadevnostjo najboljših organizatorjev so ta cilj res dosegli.</p>
               </div>
               <div type="div3">
                  <head>Spittal ob Dravi</head>
                  <p>Velika skupina okrog 2000 ljudi se je preselila v taborišče Spittal ob Dravi.
                     Barake so bile dolge, trdne, vsaj deloma zidane. Kdo je pred nami bival tukaj?
                     Sprva so bile to vojašnice, proti koncu vojne so tu živele družine iz
                     najrazličnejših evropskih dežel, ki so jih nacisti preseljevali. Še nekaj
                     tednov smo opazovali skupino otrok – sirot, ki so jih oskrbovale in vodile
                     učiteljice. Bili so doma iz baltskih dežel.</p>
                  <p>V taborišču je bila v začetku strašna gneča. Naši horjulski skupini je bil
                     odkazan del velikega praznega prostora. Vsak je pogrnil na tla svojo odejo, ob
                     vzglavje postavil nahrbtnik ali torbo. Tam smo podnevi sedeli, ponoči spali.
                     Skromno hrano smo dobivali v skupni kuhinji.</p>
                  <p>Slovensko in angleško taboriščno vodstvo se je takoj lotilo dela za izboljšanje
                     stanovanjskih prostorov. Delavci so začeli čistiti izpraznjene barake in delati
                     preprosto pohištvo, mize, stole, postelje itd.</p>
                  <p>V takih razmerah smo sredi vročega poletja začeli z begunsko šolo; otroci niso
                     potrebovali počitnic, temveč šolo, pouk in nadzorstvo. Mnogi možje so hodili
                     delat na okoliške kmetije. Vsak krompir ali kos kruha, ki so ga prinesli svoji
                     družini, je bil dobrodošel.</p>
                  <p>Vodstvo je imenovalo profesorja Franceta Novaka za voditelja šole. Začel je
                     zbirati učitelje in učiteljice, da smo za silo uredili šolsko barako. Delavci
                     so prinašali mize in klopi, črne stenske table, mi pa smo vpisovali učence in
                     jih razdeljevali na oddelke.</p>
                  <p>Kaj nas je nagibalo k vsemu temu delu? V začetku predvsem skrb za mladino, da
                     bi šolarji dokončali tekoče šolsko leto, pomoč družinam, da smo zaposlili
                     otroke, jih nadzorovali, jih učili poleg obveznih šolskih predmetov tudi
                     zborovskega petja, nastopanja na odru.</p>
                  <p>Pozneje, ko smo se počasi sprijaznili z dejstvom, da ne moremo misliti na
                     vrnitev v domovino, smo pač želeli šolski mladini dati dobro jezikovno podlago,
                     zdravo narodno zavest, poznanje verskih resnic in jih pripraviti na
                     zakramente.</p>
               </div>
               <div type="div3">
                  <head>Iz nič smo začeli</head>
                  <p>To so besede pokojnega ravnatelja Marka Bajuka. To velja za vse begunske šole.
                     Največ pač vem iz lastnih izkušenj. Kdo nam je preskrbel svinčnike in papir in
                     kredo, več ne pomnim. Pomnim pa, da nam je bil vsaj na začetku glavni učni
                     pripomoček naš spomin. Pesem, ki sem jo znala na pamet, sem napisala na tablo.
                     To je bila najprej vaja za pisanje, branje in razlago besed. Potem smo jo
                     ponavljali, da so se je učenci naučili na pamet. Vsak dan eno kitico. Vmes smo
                     kaj zapeli. Tudi računstva nismo zanemarili. Kaj več pa v začetku ni bilo
                     mogoče.</p>
                  <p>Bili smo lačni. Kolikokrat so se mi proti koncu popoldanske šole šibila kolena!
                     Toda v razredu nisem imela niti svojega stola, kaj šele mizice, da bi sedla ali
                     se vsaj naslonila. Nekoč sem prišla prav trudna in lačna iz šole. Kar sesedla
                     sem se na svoje ležišče. Ob vzglavju začutim zavitek. Kakšno presenečenje!
                     Kolegica Mija Markež mi je prinesla dar: nekaj krompirjev, lonček malin, pol
                     štruce kruha in škatlico saharina. Prišla je iz dobro uro hoda oddaljene vasi
                     Sv. Peter. Tam je njena družina stanovala, ker se je moral oče že pred meseci
                     umakniti z Jesenic zaradi partizanskih groženj.</p>
                  <p>Kaj je tak dar pomenil v tistih časih, razume samo človek, ki je trpel
                     lakoto!</p>
                  <p>Učiteljski zbor se je od časa do časa sešel na posvetovanja. Bolj izkušeni so
                     nam mlajšim svetovali, obravnavali smo želje staršev, posebno tistih, ki so
                     prišli iz gorenjskih in drugih krajev, kjer so nacisti preprečili vsak pouk
                     slovenščine, tudi veroučiteljev niso imeli. Takoj so se nam pridružili še
                     duhovniki – kateheti in začeli poučevati verouk.</p>
                  <p>Proti koncu poletja so se stanovanjske razmere začele izboljševati. Samske
                     učiteljice smo prosile za svojo sobo, kjer bi se lahko v miru pripravljale na
                     šolo, brale, korigirale naloge itd. V deveti baraki so nam odkazali prostorno
                     sobo z desetimi ležišči, veliko mizo z nekaj stoli in pečico. Kar kmalu smo jo
                     lepo po dekliško uredile, prav tako majhen vrtiček pod okni. Zato so ljudje
                     šaljivo imenovali naše stanovanje »učiteljski gaj«.</p>
                  <p>Uredili so otroško kuhinjo. Nekaj časa so delili samo dodatke za predšolske
                     otroke, kmalu pa je bila urejena kuhinja in obednica za vse šolarje. Tam so
                     jedli trikrat na dan, sredi popodneva dobili tudi malico. V začetku smo morali
                     učitelji skrbeti za red pri mizah. Pozneje so za pomočnice v kuhinji in
                     obednici zaposlili druga dekleta.</p>
               </div>
               <div type="div3">
                  <head>Šolsko leto 1945–1946</head>
                  <p>Po poletju smo imeli nekaj dni oddiha, nato pa začeli novo šolsko leto. Nižje
                     razrede smo razdelili na manjše oddelke, višji razredi so bili številnejši.
                     Začetnice smo poučevale nižje razrede. Nekatere družine so imele s seboj kako
                     čitanko ali mladinsko knjigo. Iz teh smo prepisovale krajša berila, pesmi,
                     uganke in jih uporabljale pri pouku. Zelo smo poudarjali petje. V začetku smo
                     peli samo v razredih, pozneje pa organizirali tudi otroški zborček. Učenci
                     pevci, ki jih je vodila učiteljica Angela Gospodarič, so nam pričarali
                     marsikako prijetno uro. Starši so se veselili uspeha.</p>
                  <p>V oktobru 1945 smo imeli prvo sv. obhajilo. To niso bili prav majhni otroci,
                     temveč tisti, ki poprej niso imeli možnosti za pripravo. Socialno skrbstvo nam
                     je preskrbelo nove plaščke za deklice, jopice za dečke, da je bila tista
                     nedelja zares praznična.</p>
               </div>
               <div type="div3">
                  <head>Božič beguncev</head>
                  <p>Začeli smo se pripravljati na zimo, tudi na zimske praznike. Med salezijanci je
                     bilo veliko muzikalnih talentov. Z njihovo pomočjo smo pripravili Miklavžev
                     prihod, božično igrico in koncert. Vse taborišče je sodelovalo, da smo uredili
                     oder, napravili primerne kostume in napeljali razsvetljavo. Učenci so nastopali
                     z veseljem, starši so vsakokrat napolnili dvorano do zadnjega kotička.</p>
                  <p>Dogodek, ki ga želim opisati, ne spada samo v šolski okvir, temveč v okvir
                     splošnega begunskega življenja. V angleškem vodstvu taborišča je bil najbolj
                     priljubljen mož poljskega rodu, bivši oficir, tedaj pa zastopnik UNNRE za naše
                     taborišče. Imenoval se je Stadnik.</p>
                  <p>Bližali so se božični prazniki; radi bi napravili vsaj malo veselja temu
                     starejšemu vrlemu Poljaku. A s čim? Profesor Franc Cigan, salezijanec, je našel
                     poljsko družino in jo prosil, naj mu zapojejo najljubšo božično pesem. Ko so
                     peli, si je zapisoval note, nato so mu napisali besedilo in ga naučili
                     izgovarjati. Vse to je pevovodja Cigan posredoval nam cerkvenim pevcem in
                     naučili smo se poljsko božično pesem na pamet. Na koncertu, ki se ga je
                     udeležilo tudi vodstvo, smo jo zapeli. G. Stadnik je bil globoko ganjen,
                     srečen, solze so mu tekle po obrazu, ko se nam je zahvaljeval. Za angleško
                     govoreče smo zapeli latinsko Adeste fideles.</p>
                  <p>Po mnogih letih sem v lanskem božičnem času poslušala po radiu nastop
                     varšavskega opernega zbora. Zapeli so tudi pesem: Wšrod nocnej ciszy ... (Sredi
                     nočnega miru ... ) Solistka je pela refren: Przywitać Pana ... (Slavite Gospoda ... )
                     Tedaj sem pela tudi jaz z njimi, prvo kitico še vedno znam. Pred oči mi je
                     stopila slika tistega davnega, revnega begunskega božiča, obšla me je misel na
                     moje tedanje učence, kolegice, misel na vse begunce, ki še danes po svetu
                     doživljajo isto usodo. In v srcu sem ponavljala prošnjo, naj Novorojeni prinese
                     svoj mir vsemu svetu.</p>
               </div>
               <div type="div3">
                  <head>Taborišče Kellerberg se nam pridruži</head>
                  <p>Vrhovno vodstvo begunskih taborišč v južni Avstriji si je prizadevalo, da bi
                     bila taborišča čim bolj narodnostno enotna. V februarju leta 1946 so se nam
                     pridružili slovenski begunci iz taborišča Kellerberg. Ob robu starih
                     spittalskih barak so začeli graditi nove lesene. Tam so nastanili predvsem
                     odrasle samske ljudi. Družine z otroki so dobile prostore v trdnejših zidanih
                     barakah. Mednarodna organizacija za pomoč beguncem nas je močno podpirala.
                     Dobivali smo odeje, obleke, plašče. Skladišče se je včasih napolnilo z
                     najrazličnejšim blagom, ki so nam ga pošiljale ameriške dobrodelne ustanove.
                     Zato je bilo nujno organizirati trgovino, šivalnice, čevljarske delavnice, ker
                     je bilo treba marsikaj popraviti in predelati. Tudi mizarska delavnica je bila
                     zelo uspešna. Tako se je zaposlila predvsem doraščajoča mladina pod vodstvom
                     spretnih obrtnikov.</p>
                  <p>Šola je kar hitro vključila nove učence in pridobila tudi nekaj učiteljskih
                     moči.</p>
                  <p>Po končanem šolskem letu junija 1946 smo učitelji prvič imeli poletne
                     počitnice. Izrabili smo lepo spittalsko okolico in bližnje hribe za prijetne
                     izlete. Drava je bila blizu, mrzla in deroča, sedeli smo ob bregu in valovom
                     izročali pozdrave za domovino, ki se nam je zdela tako neskončno oddaljena,
                     čeprav smo z vrha najbližje gore Goldeck videli vse vrhove gorenjskih gora.</p>
               </div>
               <div type="div3">
                  <head>Leto 1946/47</head>
                  <p>Pred pričetkom novega šolskega leta smo izpopolnili učne načrte. V tem času smo
                     že dobivali nekaj literature in učnih knjig iz Celovca od obnovljene Mohorjeve
                     družbe. V taborišču smo že imeli razmnoževalni stroj, nismo bili več odvisni
                     samo od prepisovanja. Tudi poštne usluge so bile bolj redne, iz Slovenije smo
                     poleg pisem prejeli včasih tudi kako knjigo. Tako smo sestavili in razmnožili
                     preproste čitanke in katekizem.</p>
               </div>
               <div type="div3">
                  <head>Preselitev Peggetza</head>
                  <p>Proti koncu jeseni smo že vedeli, da bomo v naše taborišče sprejeli tudi
                     slovensko skupino iz Peggetza, in se začeli pripravljati na to. Vlaki so jih
                     pripeljali 26. novembra 1946. Spet so postavljali nove barake in preurejali
                     prostore v starih. Našo učiteljsko sobo smo pregradili z dvojno lepenko od tal
                     do stropa. Na eni strani smo še vedno stanovale učiteljice, na drugi strani
                     Markeževa družina. Vsi smo pač morali malo potrpeti in dati prostor drugim.</p>
                  <p>Število učencev se je podvojilo. Za osnovno šolo smo uporabljali isto šolsko
                     barako; višji razredi so imeli pouk zjutraj od 8. do 12. ure, nižji pa popoldne
                     od 1. do 4. ure. Za tri oddelke otroškega vrtca je bila izbrana posebna
                     stavba.</p>
                  <p>Gimnazija je dobila učne prostore v stari, slabi baraki. Prvo zimo so prenašali
                     vlago, mraz in mnoge neugodnosti. Toda pouk se je kljub vsemu nadaljeval.
                     Poleti so strokovni delavci zgradili novo, dobro urejeno gimnazijsko
                     stavbo.</p>
                  <p>S pritokom novih talentov je tudi kulturno življenje postalo zares živahno,
                     posebno v zimskih mesecih leta 1947. Gledališka skupina je igrala ne samo
                     preproste slovenske igre, temveč tudi najbolj zahtevne svetovno znane, npr.
                     Slehernika. Vrstili so se koncerti, pri božji službi so sodelovali pevski
                     zbori, odrasli, mladinski in otroški. Šolski pouk se je nadaljeval tako resno,
                     da nas je včasih obiskal celo šolski nadzornik. Ocenil je nas učitelje, naše
                     metode, uspehe in pomanjkljivosti in nam dajal strokovne nasvete.</p>
                  <p>Naj dodam dve prijetni zgodbici iz te dobe:</p>
                  <p>V tretjem razredu smo začeli nauk o stavku. Proti koncu učne ure sem hotela
                     učence nekoliko preizkusiti. Zato so morali povedati vsak po en stavek.
                     Spodbujala sem jih z vprašanji: kaj dela mama, oče, kaj se godi zunaj, kaj
                     delamo v šoli itd. Lojzek v tretji klopi se ponuja in mu dam priložnost, naj
                     pove. »V šoli je učiteljica žleht.« Razred je kar osupnil, morala sem
                     premagovati smeh. Začela sem pogovor, če je prav rekel, če smemo tako govoriti,
                     če je beseda žleht lepa beseda. Vsi učenci so soglašali, da ne. Medtem se je
                     tudi Lojzku zasvitalo, da nekaj ni v redu in si je prizadeval, da bi popravil
                     svojo napako. Dam mu dovoljenje. Glasno se odreže: »V šoli so učiteljica
                     žleht!« K sreči je tedaj pozvonilo.</p>
                  <p>Katehet Boris Koman je učencem v postnem času razlagal Jezusovo trpljenje in
                     smrt. Ker ni imel slike, da bi poživil pouk, je potegnil iz žepa škatlico
                     barvastih kred in začel risati na tablo. Bil je talentiran risar. Naslikal je
                     Jezusovo glavo, trpeče poteze na obrazu, trnovo krono, kaplje krvi, vse zelo
                     nazorno in živo. Ob koncu ure je razred obnavljal pouk in znanje. Zastavi jim
                     vprašanje: »Zakaj vsak petek ob treh popoldne zvoni?« Ponuja se več rok, besedo
                     da malemu Martinčku, ki pove: »Zato, da tečemo po malico.«</p>
                  <p>Čakala sem pred vrati, da bom nadaljevala pouk; ko je g. Koman prišel iz
                     razreda, se je glasno smejal. Kmalu je vsa šola zvedela za tako brihten
                     odgovor.</p>
               </div>
               <div type="div3">
                  <head>Leto 1947–1948</head>
                  <p>Ko smo v septembru začeli novo šolsko leto, je bilo pred nami že vprašanje, kam
                     se bomo izselili. Zastopniki različnih prekomorskih dežel so zbirali
                     prijavljence. Mnogi so odlašali s to odločitvijo, dokler se je dalo. Opravljali
                     smo vsakdanje dolžnosti. Šola se je nadaljevala po zdaj že kar uglajeni poti.
                     Prejemali smo vedno več šolskih potrebščin. Tako je pouk uspešno potekal. Pred
                     zaključkom šole v juniju 1. 1948 sem se tudi jaz že prijavila za naselitev v
                     Kanadi. Moja sestra, ki se je v taborišču poročila, je z možem že odšla v
                     Kanado. Prav tako tudi nekaj skupin fantov in deklet. Poletje smo izrabili za
                     izlete, tudi za hribolaštvo, saj so bile Tirolske gore in Visoke Ture tako
                     blizu. Ko smo se ob koncu avgusta vrnili s takega izleta, me je že čakalo
                     obvestilo, da bo odšla velika skupina deklet iz taborišča 8. septembra. Tudi
                     jaz!</p>
               </div>
               <div type="div3">
                  <head>Razhajanje in slovo</head>
                  <p>Posloviti se je bilo treba od šole, učencev, kolegic, rojakov. To drugo slovo
                     je bilo težje kot odhod iz domovine. Tedaj smo upali, da se bomo kmalu vrnili,
                     zdaj smo pa vedeli, da odhajamo za vse življenje.</p>
                  <p>Učencev je za šolsko leto 1948/49 ostalo skoraj enako število. Družine z otroki
                     so se začele izseljevati šele pozneje, pozno spomladi in v poletju.</p>
                  <p>Naslednje leto je število otrok že močno upadlo, taborišče se je praznilo. Ob
                     sklepu šolskega leta, junija 1950, se je begunska šola v Spittalu končala.
                     Učence, ki so še čakali v taborišču na odhod, so v septembru sprejeli v nemške
                     spittalske šole. Nekateri so jih obiskovali samo nekaj mesecev, drugi vse
                     šolsko leto.</p>
                  <p>Samo nekaj družin z otroki se je odločilo, da ostanejo na Koroškem, starejših
                     ljudi pa več. Od učiteljic sta se dve vrnili v domovino iz ljubezni in
                     dolžnosti do ostarelih staršev. Štiri so ostale v Avstriji, napravile potrebne
                     tečaje in poučevale pozneje na dvojezičnih šolah na slovenskem Koroškem.</p>
                  <p>Največ se nas je izselilo s svojimi ljudmi v prekomorske kraje. Kjer so se
                     osnovale večje narodnostne skupine ali dvorane – tam so se kaj kmalu ustanovile
                     slovenske sobotne šole. Te še zdaj delujejo. Prva leta so poučevali in jih
                     vodili poklicni učitelji in učiteljice. Počasi so pristopili tudi drugi
                     sodelavci, vneti in sposobni za kulturno delo. Vzgojili smo nov rod, da zdaj že
                     naši učenci v mnogih krajih vodijo slovenske šole. Tudi drugi rod rojenih v
                     novi domovini še vedno vneto in redno obiskuje šole, se druži v pevske zbore in
                     nastopa pri igrah.</p>
                  <p>Svetujejo in pomagajo pa še marsikje učiteljice, ki so začele svoje poklicno
                     delo v spittalski begunski šoli.</p>
               </div>
               <div type="div3">
                  <p>Ker slika lahko pomeni več kot mnogo besedi, sem se odločila, da svojo pripoved
                     opremim z nekaterimi fotografijami, ki so se mi ohranile iz tistih treh
                     koroških let. Vse, ki se bodo na njih prepoznali, pozdravljam in jih obenem
                     prosim, da mi katero od njih opišejo: mogoče je še čas, da se ugotovi kdo je
                     kdo.</p>
                  <figure>
                     <graphic url="slike_z_17/z_17_23.png"/>
                     <head>Najmlajši pred vetrinjsko cerkvijo – Vrtnarica Lali Sešek</head>
                  </figure>
                  <figure>
                     <graphic url="slike_z_17/z_17_24.png"/>
                     <head>Prvoobhajanci, 7. oktober 1945 – Katehet Štefan Kraljič in učiteljici
                        Marica Bastič (levo) in Francka Bolha (desno)</head>
                  </figure>
                  <figure>
                     <graphic url="slike_z_17/z_17_25.png"/>
                     <head>Maj 1947 – Trije otroški vrtci in učiteljice Lali Sešek (levo), Angela
                        Klanšek (v sredini) in Martina Krajnik (desno)</head>
                  </figure>
                  <figure>
                     <graphic url="slike_z_17/z_17_26.png"/>
                     <head>Učiteljski zbor maja 1947 – Ravnatelj Aleksander Majhen na skrajni
                        levi</head>
                  </figure>
                  <figure>
                     <graphic url="slike_z_17/z_17_27.png"/>
                     <head>Maja 1948 – Osnovnošolski drobiž</head>
                  </figure>
                  <figure>
                     <graphic url="slike_z_17/z_17_28.png"/>
                     <head>1. junij 1947 – Prvoobhajanci vse osnovne šole – Kateheta Gregor Mali in
                        Boris Roman, učiteljice levo Stana Zdešar in Anica Šemrov, desno Polona
                        Pezdir in Marica Bastič</head>
                  </figure>
                  <figure>
                     <graphic url="slike_z_17/z_17_29.png"/>
                     <head>30. junij 1948 – Del učiteljskega zbora – Sedijo od leve Marica Bastič,
                        Tončka Mravlje, Angela Gospodarič, Viki Holozan, Francka Bolha; za njimi
                        stojijo Angela Klanšek, Mija Markež, Anica Benedik, Marija Arnež, Cvetka
                        Grmek, Pavlina Lovšin, Polona Pezdir, Anica Goršič, Martina Krajnik; v
                        zadnji vrsti Anica Šemrov, Martin Mizerit, Fani Mrak, Slavko Oven in Stana
                        Zdešar</head>
                  </figure>
                  <figure>
                     <graphic url="slike_z_17/z_17_30.png"/>
                     <head>30. junij 1948 – Tretji razred – Učiteljica Marica Bastič</head>
                  </figure>
                  <figure>
                     <graphic url="slike_z_17/z_17_31.png"/>
                     <head>Junij 1948 – Učenke tretjega razreda, katehet Boris Koman in učiteljica
                        Marica Bastič</head>
                  </figure>
                  <figure>
                     <graphic url="slike_z_17/z_17_32.png"/>
                     <head>Otroci pri igri med barakami – Učiteljici Lali Sešek in Anica
                        Benedik</head>
                  </figure>
               </div>
            </div>
            <div type="div2" subtype="poem">
               <head>Čudežna ptička</head>
               <lg>
                  <l>Čudežno ptičko imam,</l>
                  <l>v srcu nam strune razpreda,</l>
                  <l>poje, smehlja se in joče</l>
                  <l>– naša beseda.</l>
               </lg>
               <lg>
                  <l>Mehka je, uspavjoča</l>
                  <l>kakor dih vetra v vetrovih,</l>
                  <l>silna kot duša, ki vriska</l>
                  <l>v velikonočnih zvonovih.</l>
               </lg>
               <lg>
                  <l>Stopi na morsko obalo, </l>
                  <l>kadar valovi bučijo</l>
                  <l>in jim ukaži, naj pesem </l>
                  <l>svojo na dno potopijo.</l>
               </lg>
               <lg>
                  <l>Stopi na goro, ukaži </l>
                  <l>soncu, naj neha sijati; </l>
                  <l>materi svoji sporoči: </l>
                  <l>»Nehaj ljubiti me, mati!«</l>
               </lg>
               <lg>
                  <l>Sonce bo dalje sijalo, </l>
                  <l>morje bo dalje bučalo, </l>
                  <l>mati, vsa tiha in bleda </l>
                  <l>te bo ljubila do konca – </l>
                  <l>večna je naša beseda.</l>
               </lg>
               <docAuthor>Mirko Kunčič</docAuthor>
            </div>
         </div>
         <div type="div1">
            <head>Pogovori</head>
            <div type="div2">
               <head>John Corsellis in Slovenci</head>
               <p>Po zvočnem zapisu prevedel in za tisk pripravil Davorin Bažec</p>
               <div type="div3">
                  <p>Gospod John Corsellis je Anglež, ki je prvič prišel v stik s Slovenci v
                     begunskem taborišču v Vetrinju maja leta 1945, na predvečer velike tragedije.
                     Posebnosti v značaju naših ljudi, njihova pridnost, potrpežljivost, globoka
                     vernost, po drugi strani pa vloga uradne Velike Britanije v tistih usodnih
                     dneh, so naredile nanj tolikšen vtis, da vsa povojna leta ni nehal misliti
                     nanje. Zadnjih pet let, odkar je v pokoju, se intenzivno ukvarja s temi stvarmi
                     in piše o njih knjigo. Tu objavljamo nekaj odlomkov iz daljšega pogovora, ki
                     smo ga imeli z njim v uredništvu Zaveze.</p>
               </div>
               <div type="div3">
                  <p><hi rend="bold">Gospod Corsellis, kolikor vemo, je to vaš prvi obisk v
                        Sloveniji. Z veseljem vas pozdravljamo v deželi, ki se je nedavno uvrstila v
                        krog mednarodno priznanih neodvisnih držav. Vemo, da vas je usoda povezala z
                        našimi ljudmi v času, ki bi ga lahko označili s podobo Roberta Conquesta kot
                        »žetev gorja«. To se je zgodilo v taborišču za begunce iz Slovenije v
                        Vetrinju pri Celovcu. Kaj vas je pripeljalo na Koroško tistega maja leta
                        1945?</hi></p>
                  <p>Najprej vas moramo popraviti: nisem v Sloveniji prvič. Vašo deželo sem obiskal
                     ali vsaj potoval skoznjo šestkrat ali sedemkrat, ko sem v petdesetih letih
                     vodil društvo za izmenjavo učiteljev in dijakov med Veliko Britanijo in drugimi
                     državami. Vsakokrat sem ostal pri vas dan ali dva. Spominjam se Ljubljane in
                     seveda Blejskega in Bohinjskega jezera in zdi se mi, da sem obiskal tudi Celje.
                     Drugače pa imate prav: na Koroško sem prvič prišel maja leta 1945. Kako? Bil
                     sem član majhne organizacije pod okriljem Britanske kvekerske družbe. Kvekerji
                     so majhna protestantska skupnost, ki je nastala v 17. stoletju v Angliji. Njen
                     ustanovitelj je učil, da se moramo dosledneje držati Kristusovih naukov. Da ne
                     smemo ubijati. Zato so bili kvekerji vedno proti nošenju orožja in ubijanju. V
                     vojnih časih pa so, kolikor so le mogli, lajšali trpljenje ljudi. Tako nas je
                     kakih tisoč fantov in deklet služilo v neoboroženi kvekerski reševalni službi
                     (Friends' Ambulance Unit – FAU). Kakih 25 nas je prišlo v Avstrijo.</p>
                  <p>Ko sem prišel v Celovec, so mi povedali, da bom delal v dveh taboriščih, pol
                     dneva v enem in pol dneva v drugem. Prvo je bilo blizu celovške železniške
                     postaje, v njem so bili v glavnem nemško govoreči begunci, verjetno
                     folksdojčerji. Drugo taborišče pa je bilo v vasi dve milji jugozahodno od
                     Celovca: to je bil Vetrinj. Ko sem prišel tja, sta bila tam že upravnik
                     taborišča, kanadski major Barre (izgovori »beri«), in bolničarka britanskega
                     Rdečega križa, gospodična Balding. Pred tremi leti je žal umrla. Pisala je zelo
                     zanimiv dnevnik, katerega fotokopijo imam, tako da ga bom lahko uporabil v
                     svoji knjigi.</p>
                  <p>Svojega prvega dne v Vetrinju se ne spominjam natanko. Vem pa, da sem se
                     najprej javil majorju Barreju in ga vprašal, kako lahko pomagam. Odgovoril mi
                     je, da so najbolj žgoč problem higienske razmere v taborišču. »Svetujem vam, da
                     poiščete dr. Valentina Meršola, ki tekoče govori angleško. On je vodja
                     taborišča in bo najbolje vedel, kaj bi bilo treba najprej storiti.« In Meršol
                     mi je kot zdravnik povedal isto: da je najnujnejša stvar urediti higienske
                     razmere.</p>
                  <figure>
                     <graphic url="slike_z_17/z_17_33.png"/>
                     <head>John Corsellis</head>
                  </figure>
                  <p><hi rend="bold">Bili ste dodeljeni upravi taborišča za civiliste. Verjetno ste
                        kmalu prišli v stik z zastopniki Slovencev. Se morda spomnite kakšnega
                        imena?</hi></p>
                  <p>Da. Kot sem povedal, sem najprej spoznal Valentina Meršola. Njega se živo
                     spominjam, kmalu sva postala prava prijatelja. Poznal sem tudi njegovo ženo in
                     njune štiri otroke. Ko sva z dr. Meršolom govorila o urejanju taborišča, sem mu
                     povedal, da znam nekaj malega hrvaščine, precej dobro italijansko in za silo
                     nemško, in ga vprašal, ali mi lahko dodeli tolmača, ki bi bil obenem moj
                     pomočnik, da bi laže delal z ljudmi. Odgovoril mi je: »Tu imamo fanta, ki bi
                     bil idealen za to. Je le malce starejši od vas, študent medicine, in gladko
                     govori italijansko, tako da bosta imela skupen jezik.« Ta fant je bil Jože
                     Jančar in ostal je moj tolmač, dokler smo bili v Vetrinju.</p>
                  <p>Takoj sva organizirala manj še ekipe močnih mož in fantov, vajenih krampa in
                     lopate, da so naredili, kar je bilo treba za boljšo higieno in lepši videz
                     taborišča. Ko je bilo to urejeno, sem se – ne vem več, ali na svojo pobudo ali
                     po nasvetu koga drugega – posvetil šolstvu. Tako smo si mi trije, major Barre,
                     gdč. Balding in jaz, kar uspešno razdelili delo pri upravljanju taborišča. Jaz
                     sem postal nekakšen referent za šolstvo in tako sem pri svojih »zrelih« 22
                     letih nadzoroval delo ravnatelja Marka Bajuka, ki bi mi bil po starosti lahko
                     stari oče. Ta gospod je bil odličen pedagog. V nekaj dneh so že delovali
                     otroški vrtci in osnovna šola in sredi junija tudi gimnazija, znamenita
                     slovenska gimnazija. Vse to že v Vetrinju.</p>
                  <p><hi rend="bold">Našteli ste že nekaj imen. Se spomnite še katerega? Poleg
                        Meršola, Bajuka in Jančarja je bil ena najvidnejših osebnosti dr. Franc
                        Blatnik, salezijanski duhovnik.</hi></p>
                  <p>Mlajši človek?</p>
                  <p>Ne, ne. Bil je že ravnatelj neke gimnazije in imel za sabo pester življenjepis.
                     Bil je ponosen, da je bil nekaj časa zaprt v zloglasni rimski ječi Regina Coeli
                     kot žrtev fašistov. Bil je malce skrivnosten mož; rad je namigoval, da ima
                     zveze z britansko obveščevalno službo. Taborišče je veliko dolgovalo njegovi
                     podjetnosti in iznajdljivosti. Po njegovi zaslugi smo že v Vetrinju začeli
                     izdajati dnevni informacijski bilten. Za begunce v taborišču je namreč zelo
                     pomembno, da so obveščeni o najvažnejših dogodkih v zunanjem svetu. Major Barre
                     se spominja, da je že prve dni dobil od nekod radio ... </p>
                  <p><hi rend="bold">Gospod Blatnik?</hi></p>
                  <p>Ne, major Barre. Taborišču je priskrbel radio in časnikarska ekipa je potem
                     lovila poročila in jih zapisovala. Priskrbel je tudi star pisalni stroj,
                     Blatnik pa, kdove po kakšnih črnoborzijanskih zvezah, velike količine kopirnega
                     papirja in primitiven ciklostil, tako da so lahko razmnoževali ne le biltena,
                     ampak kmalu tudi šolske knjige.</p>
                  <p>Iz Vetrinja se spominjam še nekaterih ljudi. To so bili France Pernišek, tajnik
                     taboriščnega odbora, monsinjor Matija Škrbec, monsinjor Jagodic ... in Jože
                     Lekan, ki je že v prvih dneh organiziral službo za razdeljevanje hrane. V
                     spominu se mi že malce mešajo znanci iz Vetrinja z ljudmi, ki sem jim bolje
                     spoznal kasneje v Peggetzu. Iz Peggetza bi lahko naštel kakih petnajst imen.
                     No, iz Vetrinja moram omeniti še g. Ambrožiča, nadškofovega očeta. Delal je v
                     odboru za socialno pomoč, mislim, da je bil predsednik. Njega se živo
                     spominjam. Bil je močan mož, resen in redkobeseden. V najlepšem spominu imam
                     tudi Marka Kremžarja. Zelo aktivna je bila tudi neka učiteljica, trenutno se ne
                     spomnim njenega imena, verjetno pa ga imam v svojih zapiskih. Stara je bila
                     blizu 40 let, plavolasa, gladko počesana nazaj. V taborišču je vodila otroški
                     vrtec.</p>
                  <p><hi rend="bold">Če prav razumemo, ste prišli v Vetrinj okrog 20. maja, le teden
                        dni, preden so začeli izročati domobranske enote jugoslovanskim partizanom.
                        Se kaj spomnite nadaljnjega poteka dogodkov?</hi></p>
                  <p>Zdi se mi, da sem spomine na to v veliki meri potlačil. Podobno kot ženska
                     potlači spomin na porodne bolečine. Če jih ne bi, ne bi več imela drugega
                     otroka. Mislim, da je bila vloga britanske vojske pri tem zame tako travmatičen
                     šok, da sem ga potlačil. Res si ga ne morem priklicati v spomin. Planinšek piše
                     v svojem dnevniku, da »nam John Corsellis priznava, da je britanske vojake sram
                     tega, kar se dogaja«.</p>
                  <p><hi rend="bold">Sami se pa tega ne spomnite?</hi></p>
                  <p>Ne. Čeprav je povsem verjetno, da sem to rekel. Kolikor se poznam, bi bil
                     reagiral tako. Jože Jančar mi je zatrdil, ko sem ga spraševal po njegovih
                     spominih, da se jasno spominja, kako me je odpeljal na samo in me vprašal:
                     »John zakaj nam nisi povedal?« Imel je občutek, vsi Slovenci so imeli občutek,
                     da sem jih izdal. Da sem vedel, kaj se dogaja, pa jih nisem opozoril. Tudi Jože
                     je bil v mučnem položaju. Vsi so vedeli, da sva prijatelja: vedno sva bila
                     skupaj in med seboj govorila italijansko. Jaz sem mu menda odgovoril: »Nisem
                     vedel, res nisem vedel, da se to dogaja.« Tudi to se mi zdi čisto verjetno.
                     Vsak dan sem delal pol dneva pri njih in bil tako zaposlen v civilnem
                     taborišču, da nisem imel skoraj nobenih stikov z vojaškim taboriščem.</p>
                  <p>Nečesa pa se jasno spominjam. Že prve dni sem v Vetrinju vzpostavil prisrčne
                     odnose s Slovenci v taborišču. Videli so, da skrbim zanje, da jim skušam
                     pomagati in njihov odziv je bil temu primeren. Radi so imeli tega mladeniča, ki
                     stalno teka naokrog in se trudi, da bi zboljšal razmere v taborišču. Po nekaj
                     dneh tega toplega, prijateljskega ozračja pa nenadoma začutim ohladitev. Ljudje
                     so naenkrat postali hladni, zadržani in skoraj sovražni. Priznam, da v tistih
                     dneh nisem bil preveč občutljiv in rahločuten. toda ta nepričakovana sprememba
                     me je vseeno prizadela. Zdaj jo seveda popolnoma razumem. Nosil sem uniformo
                     britanske armade in ti ljudje niso mogli vedeti, da sem pravzaprav civilist,
                     neborec, kar naj bi razodevala rdeči križ in kratica FAU na moji epoleti in
                     podobna oznaka na kapi. Toda to je v bistvu vse, česar se spomnim iz tistih
                     dni. In ta spomin je v meni zelo živ.</p>
                  <p><hi rend="bold">Ste kaj vedeli, kaj se je dogajalo v Sloveniji med vojno,
                        preden so ti ljudje prišli na Koroško? Teden dni je bil gotovo premalo, da
                        bi se seznanili s politično resničnostjo za sceno. Kaj pa drugi Britanci v
                        upravi, zlasti vojaki, če ste sploh imeli kakšne stike z njimi?</hi></p>
                  <p>Z vojaškimi osebami nisem imel nobenih stikov, razen z majorjem Barrejem. Toda
                     oba sva bila tako zaposlena vsak s svojo službo, da nisva imela časa za
                     klepetanje.</p>
                  <p><hi rend="bold">Ste vedeli, kaj se je dogajalo v Sloveniji med vojno?</hi></p>
                  <p>Nekaj sem vedel. O tem je dokaj korektno poročal resnejši tisk. Do julija ali
                     avgusta 1944, ko sem šel iz Anglije, sem bral The News Chronicle, vodilni
                     liberalni časnik, ki je imel zelo dobre dopisnike iz tujine. Mislim, da so
                     precej točno poročali o državljanski vojni v Jugoslaviji.</p>
                  <p><hi rend="bold">In posebej v Sloveniji?</hi></p>
                  <p>Za Slovenijo sem komaj vedel. Tako kot vsi drugi – razen Slovencev samih. No,
                     nekaj malega sem vedel. Pazljivo sem prebral knjigo, ki jo je, mislim da leta
                     1943, objavila oboževalka Jugoslavije Rebecca West: »Črno jagnje in sivim
                     sokol«. Toda v knjigi govori skoraj izključno o Srbiji in Hrvaški. Sloveniji
                     posveti le nekaj strani s precej prezirljivo sodbo o banu in ... tistem politiku
                     duhovniku ... kako se je že pisal? Korošec!</p>
                  <p><hi rend="bold">Prezirljivo?</hi></p>
                  <p>Da. O njem govori s prezirom. Domnevam, da je imela dobre prijatelje med Hrvati
                     in Srbi in je zato gledala na Korošca skozi oči zelo sovražnih Hrvatov ali
                     Srbov. Omenja ga kot ozkosrčnega in ne preveč sposobnega državnika. Ko sem prej
                     rekel, da skoraj nihče ni vedel niti za obstoj Slovenije, sem nekoliko
                     pretiraval. Vsak bolj razgledan človek je vedel, da je Slovenija severozahodni
                     delček Jugoslavije, tehnično veliko bolj razvit in z višjim življenjskim
                     standardom kot drugi deli države. Zato pa manj zanimiv. Nekakšna mala Švica ali
                     Avstrija. Hrvaška in Srbija sta bili veliko bolj romantični, eksotični.</p>
                  <p>Domobranci so verjeli Britancem, da jih vozijo v severno Italijo. Toda počasi
                     je ljudem postajalo jasno, da jih pošiljajo v komunistično Jugoslavijo. Tisti,
                     ki so ostali na Koroškem, večinoma civilisti, so dobro vedeli, kaj to pomeni.
                     Nam lahko poveste kaj o tem? Njihov občutek, da so izdani, je moral biti
                     porazen.</p>
                  <p>Osebno se spominjam le tega, kar sem že povedal: očitne zgroženosti med mojimi
                     Slovenci in nenadne ohladitve v njihovem, prej tako prijateljskem razpoloženju
                     do mene. Vse drugo pa vem iz svojih kasnejših raziskav. Na primer to, da so
                     brez premora molili v cerkvi in da se je vse taborišče, kot poroča nadzornik
                     britanskega Rdečega križa za južno Avstrijo, »zagrnilo v žalost«.</p>
                  <p><hi rend="bold">Zdaj, ko gledamo nazaj, vidimo, da je šlo za prelomen trenutek.
                        Nedoumljivost udarca, ki je zadel te ljudi, bi bila lahko načela njihove
                        verske temelje. To pa se, kot vemo, ni zgodilo. Kaj bi lahko rekli o tem? Če
                        bi nam njihova takratna drža lahko pomenila neko novo zavezo, bi bilo to
                        velikanskega pomena za prihodnost našega naroda.</hi></p>
                  <p>Moje mnenje o tem temelji na spoznanjih, do katerih sem prišel v petih letih
                     intenzivnega raziskovanja. V tem času sem natančno preučil dnevnik enega
                     begunca in spomine štiridesetih drugih, ki sem jih, vsakega posebej, sam
                     izprašal in posnel na trak. Na podlagi tega sem si ustvaril dokaj jasno podobo
                     o tedanjem dogajanju in vaše vprašanje je bilo eno izmed prvih, ki sem si jih
                     postavil tudi sam. Kako je mogoče, da so se ti ljudje tako hitro opomogli od
                     tako strašnega, dvojnega udarca? Da niso zapadli v klinično depresijo ali
                     kronično melanholijo?</p>
                  <p>Mislim, da je za to več razlogov. Daleč najpomembnejši pa se mi zdi tale:
                     kvaliteta in globina njihove katoliške vere in tipično slovenske pobožnosti.
                     Meni se je zdela ta vera v nekem smislu zelo preprosta, poenostavljena, toda
                     bila je tako živa in resnična, da jim je dajala ogromno moč.</p>
                  <p>V oporo sta jim bili še dve srečni okoliščini. Ena je bila ta, da so Britanci
                     skoncentrirali vse različne skupine beguncev na poljani ob samostanu, pri
                     katerem je bila stara vetrinjska cerkev, za Slovence zgodovinskega pomena, tako
                     da so jo vzeli kar za svojo in dobili v njej svoje versko središče. Druga pa je
                     bila ta, da je bilo med begunci veliko duhovnikov, ki so tako kot oni morali
                     bežati. Tako so bile v cerkvi vsak dan maše, verjetno kar vsako uro. V tistem
                     času stiske, še preden se je zvedelo za prisilne repatriacije, so se ti
                     duhovniki odlično izkazali kot vestni pastirji svoje črede in blagodejni
                     tolažniki.</p>
                  <p>Ko so se pojavili prvi dvomi o tem, ali domobrance res pošiljajo v severno
                     Italijo ali pa jih izročajo titovcem, in po strašnem odkritju, da je slednje
                     res, so se ljudje spontano zatekli v cerkev. In tu je nastala neka nova,
                     pretresljiva oblika kolektivnega žalovanja. Ko človek žaluje, je važno, da
                     lahko svojo bolečino izrazi in jo deli z drugimi, namesto da bi jo zapiral
                     vase. V Vetrinju so se ljudje zbirali v cerkvi, molili naglas, ječali na glas,
                     skupaj prosili Marijo za pomoč. Tako je vsak posameznik slišal, da drugi čutijo
                     isto kot on. Neka slovenska zdravnica, takrat 17-letna begunka, pravi, da je
                     bilo to skupno, občestveno žalovanje nekaj zelo zdravilnega. Toda posebnost
                     vetrinjske žalosti je bila v nečem drugem: da ljudje niso vedeli, ali
                     objokujejo mrtve ali žive. Nihče ni vedel, ali je draga oseba živa ali mrtva,
                     ali kje je. Ta strašna negotovost je po mojem ena najhujših oblik duševne
                     torture. Premagali so jo le zato, ker so znali deliti svojo bolečino z
                     občestvom in se skupaj soočiti z njo. Tako so se rešili nevarnosti, da bi
                     boleči dogodek potlačili vase in ga izrinili iz zavesti.</p>
                  <p><hi rend="bold">To je psihološka plat situacije, stvar duševne higiene. Jaz pa
                        mislim na nekaj drugega. Na to, da se niso odvrnili od Cerkve, četudi je vse
                        kazalo, da so jih izdali ne le Britanci, ampak tudi sam Bog. To se mi zdi
                        važno.</hi></p>
                  <p>Strinjam se z vami, to je tudi mene presenetilo. To pa lahko spet pripišem
                     edino kvaliteti in globini njihove vere. Vedeli so, da trpijo s Kristusom, da
                     ponavljajo njegov križev pot. Ne bi rad poučeval ljudi, ki poznajo te stvari
                     veliko bolje kot jaz, toda občutek imam, da je bilo v njihovi drži nekaj
                     zakramentalnega. Tako kot Kristus so darovali svoje trpljenje Očetu ... </p>
                  <p><hi rend="bold">Kot svoj prispevek za rešitev sveta.</hi></p>
                  <p>Tako je. Pri tem pa so vedeli, da se je Kristusovo trpljenje končalo v
                     velikonočnem jutru. To jih je, ob dragoceni podpori duhovnikov, obvarovalo
                     dokončnega obupa.</p>
                  <p><hi rend="bold">V ravnanju Britancev s slovenskimi begunci zlahka prepoznamo
                        elemente cinizma, ki je tako značilen za človeka ob uri triumfa. Iz tega bi
                        se lahko vsi kaj naučili. Ali se je v Angliji kdaj resneje razpravljalo o
                        tem dogodku? Zlasti od angleških katoličanov bi upravičeno pričakovali, da
                        bi rekli kakšno besedo k temu, kar se je zgodilo na Koroškem leta
                     1945.</hi></p>
                  <p>Vsa zadeva je prišla v širšo britansko javnost pred petimi ali šestimi leti po
                     zaslugi velike publicitete in pisanja resnejših dnevnikov in tednikov pred in
                     med procesom Aldington proti Tolstoyu. Ta proces je Tolstoy zavestno izzval,
                     ker je hotel, da bi se o stvari čim več pisalo – in v tem je bil nadvse
                     uspešen. Njegova glavna teza, da sta za prisilne repatriacije osebno odgovorna
                     Harold Macmillan in lord Aldington, ni prepričala sodnika in porotnikov, tako
                     da je Tolstoy pravdo izgubil. Pri tem pa tisti, ki so branili Macmillanov in
                     Aldingtonov ugled, niso nikoli zanikali, temveč so v bistvu priznali to, kar se
                     mi zdi za Slovence najpomembnejše: da je armada res lagala in prevarala
                     domobrance, da jim je res zatrjevala, da jih pošiljajo v Palmanovo, v resnici
                     pa jih je izročala Titovi vojski. Da je to sramoten madež na britanski armadi,
                     so priznavali vsi in na veliko razpravljali o tem. Ljudje torej vedo za to
                     stvar.</p>
                  <p>Nekaj ljudi se je zelo izpostavilo s protesti zoper to nemoralno dejanje.
                     Najpomembnejši med njimi je po mojem Nigel Nicolson. Bil je intimno vpleten v
                     to stvar (ker je moral po ukazu od zgoraj sodelovati pri prisilnih
                     repatriacijah – op. urednika), o čemer podrobno poroča v dveh intervjujih. Oba
                     sta posneta na trak in shranjena v Britanskem imperialnem vojnem muzeju. Meni
                     sta se zdela tako pomembna, da sem si trakova izposodil in si tekst zapisal, da
                     bi bil dosegljiv tudi v pisni obliki. Eno kopijo sem obdržal zase, drugo pa
                     podaril knjižnici tega muzeja.</p>
                  <p>V enem intervjuju ga izpraševalec vpraša, ali je pomislil na to, da bi se uprl.
                     In Nicolson mu odgovori zelo pošteno in odkrito, da je pomislil na to, da pa si
                     tega ni upal storiti. In da se še danes sprašuje, ali je bilo prav, da se ni
                     uprl. Toda v tem primeru bi bil povelje izvršil kdo drug, njega pa bi
                     aretirali, postavili pred vojaško sodišče in zelo verjetno pred zid. Jaz mislim
                     tudi, da njegov upor ne bi imel nobenega učinka v javnosti, ker bi bilo sojenje
                     najbrž tajno in o njem sploh ne bi poročali. Nigel Nicolson se torej ni uprl,
                     bil pa je tako pošten, da je že v tistem času protestiral, in to pismeno, kar
                     je bilo že samo po sebi zelo pogumno dejanje. Za to je bil ostro grajan.</p>
                  <p><hi rend="bold">Je g. Nigel Nicolson delal za obveščevalno službo?</hi></p>
                  <p>Nigel Nicolson je bil stotnik v elitnem polku The Guards. To je bil zelo
                     imeniten polk, v njem je bila zbrana smetana družbe. Tudi on je bil iz zelo
                     ugledne hiše, študiral je v Etonu. V polku je bil obveščevalni častnik pri
                     svoji enoti. Kot tak je imel dvojno nalogo: zbirati podatke in obveščati
                     predstojnike o dogodkih na terenu, po drugi strani pa prenašati njihova povelja
                     navzdol in skrbeti za to, da so se izvrševala. Njegovi spomini iz tistega časa
                     so zelo zanimivi, veliko bolj živi kot moji. Moje spomine iz Vetrinja
                     prekrivajo jasnejši in podrobnejši spomini iz Peggetza in od drugod. Nicolson
                     pripoveduje, kako so britanski vojaki vzljubili domobrance v Vetrinju, kako so
                     bili ti fantje prijazni in delavni, da z njimi ni bilo nikoli težav, kako so
                     bili vedri in veseli, radi so peli, prirejali so razne igre, konjske dirke in
                     take reči. Skratka, britanski vojaki so se med temi ljudmi prav dobro
                     počutili.</p>
                  <p><hi rend="bold">Koliko je bil Nicolson takrat star?</hi></p>
                  <p>Ne vem natančno, kakih 25 ali 26 let. Med vojno ljudje hitro napredujejo. Rekel
                     bi, da je bil nekaj let starejši od mene. Po vojni je postal poslanec v
                     konservativnem krilu parlamenta. Ob sueški krizi je ostro nastopil proti
                     politiki svoje stranke, bil je tako pogumen, da se je uprl svoji vladi – in
                     zato izgubil sedež v parlamentu. Z njim pa tudi priljubljenost v višjih krogih
                     in veliko prijateljev iz visoke, zelo zaprte družbe.</p>
                  <p><hi rend="bold">Se osebno poznata?</hi></p>
                  <p>Ne poznava se prav dobro, toda poznava se. Z njim si dopisujem v zvezi s svojo
                     knjigo. Prosil sem ga za dovoljenje, da citiram daljše odlomke iz njegovih
                     pripovedi, in odgovoril mi je zelo naklonjeno in spodbudno ... </p>
                  <p>Druga taka oseba je Tony Crossland ... </p>
                  <p><hi rend="bold">Tony Crossland? Anthony Crossland? Znameniti
                     socialist?</hi></p>
                  <p>Točno. Bil je vodilni socialistični mislec in na koncu kariere zunanji
                     minister. Domnevam, da si je skrajšal življenje, ker je preveč pil, tako kot
                     mnogi drugi britanski politiki. Mislim, da je med vojno služil v polku Welsh
                     Guards, ki je bil tudi eden izmed boljših. Njegova žena, vrhunska in uspešna
                     novinarka, je po moževi prezgodnji smrti napisala njegov življenjepis, lepo in
                     bogato dokumentirano delo. Ko piše o njegovem koroškem obdobju, omenja
                     pretresljivo pismo, ki ga je pisal svojemu dobremu prijatelju iz oxfordskih
                     študentovskih let. V njem pravi, da je v Južni Avstriji »britanska armada
                     razdeljena na dvoje«. Kako zgroženi in besni so vojaki, ker morajo izvrševati
                     to povelje. Kako se jim to upira. In da armada še nikoli ni bila bliže uporu
                     kot tedaj.</p>
                  <p>Navedel sem le dva primera. Toda v moji knjigi, pa tudi že v Tolstoyevi zelo
                     pomembni knjigi, Minister in pokoli, boste našli še vrsto ljudi, ki so si že
                     takrat upali protestirati. Pol ljudi v armadi je bilo morda res ravnodušnih,
                     nekateri izmed teh so bili tudi cinični in brezbrižni, vsi ostali pa, ki so
                     morali izvajati to prevaro, so bili globoko zgroženi in pretreseni. Anthony
                     Crossland piše v tistem pismu prijatelji, da sta ga v življenju doleteli dve
                     zares hudi reči. In da je ena izmed teh spomin na obraze mož in fantov na
                     vlaku, ki je peljal v Jugoslavijo.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Unda irremeabilis</head>
               <lg>
                  <l>Svetlobe val, ki pada skozi kostanje </l>
                  <l>umirajoč, iz listov rož kaplja </l>
                  <l>na pesek, pot kamnito, in igra </l>
                  <l>se z njimi: riše jih in tone vanje.</l>
               </lg>
               <lg>
                  <l>Kot voda preko bronaste kotanje </l>
                  <l>razliva noč se v zrak, ki trepeta.</l>
                  <l>Neslišni dež skrivnosti: kakor da bi temne rože padale ti v sanje.</l>
               </lg>
               <lg>
                  <l>Molčanja val ti ustnice srca </l>
                  <l>zagrinja; – zadnje lastovke </l>
                  <l>letijo vse niže nad zelenkasto gladino</l>
               </lg>
               <lg>
                  <l>in zgubljajo se v mrak ... in misel ta, </l>
                  <l>ki v njej ožarjene še hip živijo, </l>
                  <l>v nebo se dvigne in zdrsi v tišino.</l>
               </lg>
               <docAuthor>Brane Senegačnik</docAuthor>
            </div>
            <div type="div2" subtype="poem">
               <head>Sama</head>
               <docAuthor>Ivanka Kozlevčar</docAuthor>
               <lg>
                  <l>Hej, Sivček, Rjavček, hej, hej! </l>
                  <l>Le stopita, </l>
                  <l>bolj k meni </l>
                  <l>pa ravno naprej!</l>
               </lg>
               <lg>
                  <l>Nebo je leglo v razore, </l>
                  <l>belo sili v vlažne nozdrvi.</l>
               </lg>
               <lg>
                  <l>Le naprej, Sivček!</l>
                  <l>Daj, naj denem roko ti na vrat:</l>
                  <l>gorak je, gorak.</l>
                  <l>Nikar se ne brani:</l>
                  <l>res, mrzle so mrzle moje roke,</l>
                  <l>aj, če bi čutil še moje srce!</l>
               </lg>
               <lg>
                  <l>Daj poženi, Minka,</l>
                  <l>da ne bom pri ročicah zaspal!</l>
                  <l>Sneg bo, sneg, pa je treba.</l>
               </lg>
               <lg>
                  <l>Hej, Sivček, Rjavček, hej, hej! </l>
                  <l>Le malo naj se oprem, le za hip, </l>
                  <l>tako me je strah in mraz je, mraz.</l>
               </lg>
               <lg>
                  <l>Ko smo lani tukaj orali,</l>
                  <l>je kakor gredoč na koncu postal:</l>
                  <l>Bog daj, dobro vam gre!</l>
                  <l>Vedela sem, da me je iskal.</l>
                  <l>In tukaj sem plela,</l>
                  <l>takrat je šel.</l>
               </lg>
               <lg>
                  <l>E kaj bi jokala,</l>
                  <l>preden bo tale klasje pognala, </l>
                  <l>bom nazaj.</l>
               </lg>
               <lg>
                  <l>No, Minka, ne vidiš brazde?</l>
               </lg>
               <lg>
                  <l>Da, hej Sivček, hej, hej, </l>
                  <l>sem, tako, le naprej!</l>
               </lg>
               <lg>
                  <l>In drugo bova skupaj sejala. </l>
                  <l>Skupaj sejala!</l>
               </lg>
               <lg>
                  <l>Kaj praviš? Nič, nič.</l>
                  <l>Le naprej, Sivček.</l>
                  <l>Daj, naj denem roko ti na vrat:</l>
                  <l>gorak je, gorak.</l>
                  <l>Nikar se ne brani:</l>
                  <l>res mrzle so, mrzle moje roke,</l>
                  <l>o, če bi čutil še moje srce!</l>
               </lg>
               <div type="div3">
                  <figure>
                     <graphic url="slike_z_17/z_17_34.png"/>
                     <head>Sama <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Temelji osvobojenja</head>
               <docAuthor>France Kozina</docAuthor>
               <div type="div3">
                  <head>Špalirna brana</head>
                  <p>Pred menoj se širi in zelo rahlo vzpenja gozdna reber, porasla z nizkim, redkim
                     drevjem. Po sredi gozda, skoro od naju pa do vrha, je odprta poseka, očiščena
                     in široka približno štiri korake. Po njeni sredini vodi pot, za dva moža
                     širine, nasuta s kamenjem, za pest debelim.</p>
                  <p>Kamenje za pot so najbrž nadrobili kar tam. Tu in tam še vedno štrle iz zemlje
                     majhne skale. Kdo je to kamenje nasekal in kje je končal svoje dneve, je tudi
                     zanimivo vprašanje, vendar to ne spada v analizo Temeljev Osvobojenja.</p>
                  <p>Pot skozi gozd ima gotovo strateški pomen. Izza vrha se čuje neprestano
                     streljanje. Tam mora biti prava fronta in pot je zgrajena, da olajša dohod in
                     dovoz vojnega materiala do nje. Pri načrtovanju poti je bila skoro gotovo
                     upoštevana tudi njena raba za taktične potrebe ofenzive Temeljev
                     Osvobojenja.</p>
                  <p>Načrtovanje se je zares izkazalo! Na tej poseki in na tej poti se je izvojeval
                     odločilni udar za končni uspeh ofenzive Temeljev Osvobojenja.</p>
                  <p>Na obeh straneh poti stoje v parih, eden nasproti drugemu Narodnoosvobodilni
                     Borci, dobro opremljeni za Osvobodilne Napade. Do kakšnih dvajset jih je na
                     vsaki strani, toda štel jih nisem.</p>
                  <p>Med temi borbenimi pari pa se po poti, nasuti z ostrim kamenjem, od časa do
                     časa v sunkih pomikaj o zvezani in bosi pari domobrancev. Vsak od teh se lahko
                     premakne naprej samo, kadar se naredi prostor pred njim.</p>
                  <p>Mož proti možu!</p>
                  <p>Dobro opremljeni junaški partizani nasproti zvezanim domobrancem!</p>
                  <p>Strateški koncept uporabe junaštva Narodnoosvobodilnih Borcev za dosego zmage
                     Upora proti Nacizmu in za Narodno Osvobojenje je v Špalirni Brani prišel do
                     najvišjega izraza!</p>
               </div>
               <div type="div3">
                  <head>Naloga Špalirne Brane</head>
                  <p>Špalirna Brana je novo spoznavno ime za doslej neznan osvobodilno borbeni
                     manever. Sam sem moral izbirati za to iztočnico med besedama braniti in
                     branati. Brani prehiter prehod zajetih in temeljito prebrana zvezane pare.</p>
                  <p>O njej ni sledu v delih tovarišev zgodovinarjev. Tudi slični postopki niso
                     nikjer omenjeni. Podoba je, da Špalirna Brana še vedno velja kot strogo tajno
                     orožje v taktiki NOB. Predstavlja tisti zmagoviti udar, ki je odločil končni
                     uspeh Temeljev Osvobojenja in z njim končno zmago NOB.</p>
                  <p>Špalirna Brana je očividno zadovoljivo polnila vrzel v arzenalu NOB. Temelji
                     Osvobojenja za ofenzivne namene niso mogli uporabljati letalstva in
                     topništva.</p>
                  <p>Pri neosvobodilnih vojaških operacijah sta ti dve vojaški veji uporabljani, da
                     s svojimi silovitimi udarci čimbolj razredčita sovražnikove vrste in mu uničita
                     njegov fizični in moralni odpor. Končnemu udaru se potem ne more več resno
                     postavljati po robu.</p>
                  <p>Špalirna Brana je izredno učinkovito izpolnjevala takšno ofenzivno nalogo.</p>
                  <p>Ni moglo biti drugače, saj je bil njen napad zaupan tistim Narodnoosvobodilnim
                     Borcem, ki so že prej izkazovali svoje rodoljubno navdušenje in prizadevanje.
                     Vsi so se hoteli prav postaviti s svojim junaštvom nad tistim zvezanim
                     sovražnikom, pred katerim – oboroženim – so morali prej samo begati. Tudi
                     fizično so bili to res pravi borci od svoje osvobodilne fare.</p>
                  <p>Pri svojem ofenzivnem delu je bil vsak špalir par pravzaprav samostojna borbena
                     enota. Če ne bi bilo špalirja, bi moral en sam par opravljati nalogo
                     predhodnega uničenja sovražnika.</p>
                  <p>Toda veliko število sovražnikov in izredna zmogljivost herojev na fronti sta
                     povzročili, da se je udarnost borbe morala razdeliti na špalir, pri katerem so
                     posamezni pari med seboj tekmovali, se med seboj izpopolnjevali in stopnjevali
                     v udarnosti.</p>
                  <p>Število špalirnih parov je bilo po mojem mnenju za uspeh Špalirne Brane
                     mojstrsko načrtovano s treh pogledov:</p>
                  <p>- Špalirni par na izhodu je bil tisti, ki je usklajal hitrost človeškega traku
                     zvezanih sovražnikov za potrebe fronte. Izpuščal je iz špalirja samo tisto
                     število sovražnikov, ki sta ga zmogla hitrost in junaštvo herojev na
                     fronti.</p>
                  <p>- Sovražniki so smeli zapuščati Špalirno Brano šele tedaj, ko so bili že čisto
                     onesposobljeni za nadaljnjo borbo in tudi razvezani nič več nevarni junaštvu
                     NOBorcev.</p>
                  <p>- Sovražniki so morali ostati na nogah, da ni bilo težav z dostavo na
                     fronto.</p>
               </div>
               <div type="div3">
                  <head>Strategija Narodnoosvobodilne Vojske</head>
                  <p>Kot sem že prej dejal, se je v tej sijajni taktični dispoziciji Špalirne Brane
                     izkristalizirala vsa genialna strategija Narodnoosvobodilne Borbe med tujo
                     okupacijo.</p>
                  <p>Osnovna teza te strategije je bila, da je junaštvo NOBorcev tako pomemben in
                     tako dragocen zaklad, da bi bil veliki strateški pogrešek, če bi ga po
                     nepotrebnem trošili za kakšne resne napade, bodisi proti tujemu okupatorju
                     bodisi proti domačemu sovražniku. V takih primerih ne bi junaštvo NOBorcev
                     prinašalo nobenih uspehov za Upor proti Nacizmu. Zato da je treba to herojstvo
                     uporabljati samo proti golorokim domačinom, proti tistim, ki jih je tuji
                     okupator pustil pri miru. Na ta način naj bi borbeni duh NOBorcev ostal do
                     konca vojne svež, izurjen, neokrnjen.</p>
                  <p>Sprevod trdo zvezanih domobrancev skozi Špalirno Brano junaških in oboroženih
                     NOBorcev, dobro opremljenih za mehčanje sovražnika, ni bila nobena trenutna
                     domislica kakšnega krajevnega NOV genija. Bila je neizbežna taktična uporaba
                     osnovnega strateškega načela NOV in OF.</p>
                  <p>Na svetlo dajem skrivnost tega najbolj tajnega in najbolj uspešnega orožja NOB.
                     Pri tem moram pa zavrniti že naprej vsak poskus, da bi me kdo spet proglašal za
                     izdajalca.</p>
                  <p>Na eni strani je patent na konspirativnost NOB že zdavnaj zapadel. Na drugi
                     strani pa bi bodoči slovenski rodovi brez mojega opisa Špalirne Brane ne mogli
                     v polno dojeti vse veličine in slave Narodnoosvobodilnih Borcev, njihovega
                     junaškega Upora proti Fašizmu in njihove zavzetosti za spoštovanje človekovih
                     pravic.</p>
               </div>
               <div type="div3">
                  <head>Napad</head>
                  <p>Kam me je zavedlo to vojaško teoretiziranje! Toda upira se mi roka, ko moram
                     začeti z opisovanjem udarnosti Špalirne Brane nad seboj samim.</p>
                  <p>Tudi takrat nama je z Mihom zastajal korak, ko sva gledala na divji metež in
                     rjovenje pred seboj. Pa še prvi par v špalirju naju je že čakal s povešenimi
                     gorjačami.</p>
                  <p>Toda nov Kurbin Hura in Osvobodilni Napad s strani najinih spremljevalcev naju
                     je kar pognal prav v žrelo Špalirne Brane same.</p>
                  <p>Njen sprejem je bil en sam tuleč Kurbin Hura. Kazalo je, da je bilo to najbolj
                     pripravno geslo za zvezo med posameznimi stopnjami ofenzive.</p>
                  <p>»Stoj! Tu je blok! Odkod sta pa vidva doma?! Kje sta pustila Rupnika in
                     Rožmana??!!«</p>
                  <p>Vprašanja bruhajo kot iz strojnice.</p>
                  <p>Ni, da bi odgovarjal. Saj odgovora nihče ne čaka.</p>
                  <p>Že pada po naju, po hrbtu, po glavi, po nogah ob spremljavi vseh mogočih
                     blagoglasnih pridevkov osvobodilnega slovenskega jezika v tuleči obliki.</p>
                  <p>Herojstvo dveh Narodnoosvobodilnih Borcev naju obsipava z vso svojo nadčloveško
                     strokovnostjo in zagrenjenostjo.</p>
                  <p>Mislim, da mi ni treba razlagati, kaj sva z Mihom občutila. Najhujši so bili
                     udarci v obraz. Umikal sem glavo pred njimi, dostikrat brez uspeha. Kaj pa
                     moreš storiti drugega, bos na ostrem kamenju, ki te reže v živo v podplate, in
                     z žico, ki se ti zajeda v zapestja in komolec. Toči udarcev ni bilo videti
                     konca, telo je postajalo ena sama bolečina.</p>
                  <p>Ne bi rad nadaljeval s podrobnostmi. Mrzlo me stresa, kadar pomislim na
                     Špalirno Brano in ko tole pišem. Bila pa je to šele prva prečka na lestvi, po
                     kateri sva morala. Vse se je samo večalo in krepilo od stopnje do stopnje, od
                     enega špalirnega para do drugega. Za naju ni bilo nobenega presledka, tudi
                     tedaj ne, ko nekje na sredi špalirja enega špalirnega para ni bilo na
                     mestu.</p>
                  <p>Dva zvezana domobranca sta se tam zrušila pod udarci. Padla sta na levo, skoraj
                     v gozd. Tam se sedaj dva osvobodilna špalirneža sitita nad njima, ju mlatita in
                     rjoveta nad njima svoje Kurbine Huraje.</p>
                  <p>Enega od padlih prepoznam po brkih in po zlatem zobu, ki se mu od časa do časa
                     posveti iz krvavečih ust. Anton Marolt je, kakšnih 40 let star, iz Brinja pri
                     Krki doma, kjer je bil za mežnarja in za grobarja. V naši enoti je bil za
                     kuharja in kot tak prijatelj nas vseh.</p>
                  <p>Občutek, ko si sam v mučilnici, pa moraš gledati prijatelja in njegovega
                     sozvezanca, kako se na tleh krčita, zvijata, bočita hrbte in obračata glavi, da
                     bi odvrnila vsaj udarce od oči in obraza, kako poskušata vstati, a ne moreta,
                     proseči pogled Maroltov vame, prijatelj, ki mu ne morem prav nič pomagati, ta
                     občutek je srhljiv, nepopisen.</p>
                  <p>Da bi z Mihom vsaj lahko preskočila naprej, saj je pred nama prostor. Ne!
                     Nalašč naju najina špalirneža z udarci od spredaj zadržujeta. Prisiljena sva
                     gledati tudi obraza Maroltovih mučilcev, divja od zlobe in škodoželjnosti,
                     ponosno prevzeta od zanosa Narodnoosvobodilnih Borcev za utrjevanje človekovih
                     pravic.</p>
                  <p>Maroltov obraz pri vsem tem vzbuja še posebno pozornost.</p>
                  <p>Zaradi zlatega zoba.</p>
                  <p>Lahko si mislim, da niti Marolt niti njegov sozvezanec nista prišla živa do
                     fronte. Zlati zob pa da je končal v žepu enega izmed špalirnežev kot trofeja za
                     njegovo junaštvo v odporu proti že pobitemu nacizmu.</p>
                  <p>Končno le smeva z Mihom naprej. Toda proseči Maroltov pogled mi ne gre izpred
                     oči.</p>
                  <p>Česa je prosil? Milosti ali hitrega konca?</p>
                  <p>Glede milosti je že dobil svoj nauk v kočevski veži!</p>
                  <p>Hitrega konca torej!</p>
                  <p>To me še bolj potlači. Kolena začnejo klecati, prsti na nogi udarjajo ob ostro
                     kamenje.</p>
                  <p>Zavedam se, da z Mihom ne smeva pasti. Še hujše bo! Miha pa je manjši in
                     slabotnejši od mene. Sedaj moram s svojim komolcem podpirati še njega.</p>
                  <p>Čutim, da mi zateka obraz, posebno okrog oči. V tej toči udarcev, v tem metežu,
                     v tej razpihani žerjavici sovraštva in besov izgubljam vsak smisel za čas, še
                     za bolečine. Preveva me samo ena misel:</p>
                  <p>Z menoj bo kmalu vsega konec!</p>
                  <p>In želja:</p>
                  <p>Da bi bilo to čim prej in čim hitreje.</p>
                  <p>V takem stanju se premikava naprej, prav nič se ne zavedam koliko časa. Končno
                     le zmanjka hrbtov pred nama. Od spredaj še vedno lete po naju udarci, toda vid
                     postaja pozornejši.</p>
                  <p>Le zakaj naju ne spuste naprej!</p>
                  <p>Nazadnje pa vendarle zagledam dva Narodnoosvobodilna Borca, ki nama prihajata
                     nasproti. Eden z naperjeno puško, drugi s puško čez hrbet in z gorjačo v
                     roki.</p>
                  <p>Od zadnjih dveh špalirnežev še par udarcev v slovo, pa naju že pahneta v roke
                     novodošlecev.</p>
               </div>
               <div type="div3">
                  <head>Razvezavanje in slačenje ujetnikov</head>
                  <p>Prvo, kar je nad nama, je spet Kurbin hura in Osvobodilni napad.</p>
                  <p>»Marš naprej!«</p>
                  <p>Ni daleč. Po nekaj korakih že naletiva na kupe uniform in perila, razmetanih
                     kar po tleh, pod milim nebom.</p>
                  <p>»Stoj!«</p>
                  <p>Tisti z naperjeno puško naju straži, oni z gorjačo naju razvezuje.</p>
                  <p>V komolcu začutim olajšanje, bolečine v zapestju se pa še povečajo, ko mi
                     potegne krvavo žico iz zajedenih ran.</p>
                  <p>Vidim, da se blizu slačijo trije pari domobrancev. Dva sta že čisto naga. Eden
                     od njiju se pod udarci opoteka in pravkar odhaja. Na njegovi koži bi težko
                     našel kakšno zaplato beline. Vse je nekam modrikasto, oteklo, zabuhlo. Od
                     drugih dveh eden pade, ko si slači hlače. Kurbin hura in Osvobodilni napad sta
                     takoj nad njim.</p>
                  <figure>
                     <graphic url="slike_z_17/z_17_35.png"/>
                     <head>Na poti v večnost<lb/> ste vojaki slovenski<lb/> tukaj obstali <lb/> in
                        ste pred nami <name type="author">Milan Prešeren</name></head>
                  </figure>
                  <p>Ne smeš pasti!</p>
                  <p>Ko en par odide, se njegova spremljevalca vračata k ustju Špalirne Brane po
                     novega. Vse je vzorno urejeno, da se človeški tekoči trak, tok, ki hrani
                     fronto, ne ustavi niti za hip.</p>
                  <p>»Slecita se!«</p>
                  <p>Slačim se kot robot, brez volje. Saj je v meni ni nič več ostalo, tako sem
                     zbit. Komaj še stojim. Bluza, hlače, srajca vse na kup. Ko si odpenjam še
                     kratke spodnje hlače, se zadere tisti z naperjeno puško:</p>
                  <p>»To pa tako ni nič vredno!«</p>
                  <p>Vredno ali ne, občutek hvaležnosti me prevzame. Vem, da ne bom imel mrtvaškega
                     prta, toda ne bo mi treba umirati brez vsega in mrtev razkazovati vse svoje
                     golote.</p>
                  <p>Tudi Mihova srajca ni »nič vredna«. Zato mu ostane. Njegove spodnje hlače pa
                     gredo na kup.</p>
                  <p>Ko danes to premišljujem, se mi zazdi, da je bil to končni pregled kakovosti za
                     fronto. Tja je smelo samo to, kar »ni bilo nič vredno«, bodisi v materialu,
                     bodisi v ljudeh. Zato naj bi tisti domobranec, ki je prišel v slačilnico za
                     mano, odšel pa oblečen pred nama, ostal zvezan zato, ker bi po oceni stražarjev
                     pridobil vrednost, če bi ga razvezali. V nadaljnjem postopku bi utegnil postati
                     nevaren za junaštvo Narodnoosvobodilnih Borcev.</p>
                  <p>Cenilci vrednosti v slačilnici so morali imeti ostro strokovno oko in široka
                     pooblastila!</p>
                  <p>Pred menoj sta še dva za odhod. Čakati moram. Razgledujem se.</p>
                  <p>Gonja nagih ujetnikov na fronto. </p>
               </div>
               <div type="div3">
                  <head>Fronta</head>
                  <p>Pred mojimi očmi se koplje v jutranjem soncu nevelika gozdna jasa, porasla s
                     precej visoko travo-reso. Ob moji levi strani in naprej ta resa prehaja v
                     praprot in v mlado, sveže zeleno bukovje. Na koncu, spredaj, se začne svet
                     dvigati, čisto na desni od mene pa pada strmo v dolino, iz katere štrle samo
                     vrhovi temno zelenih smrek.</p>
                  <p>Sonce sije, pomlad je v zraku, manjka pa ptičje žvrgolenje.</p>
                  <p>Ni čuda! Saj to slovensko pomladno gozdno idilo razblinja treskanje pištol in
                     napol človeško, napol zverinsko tuljenje.</p>
                  <p>Ne od medvedov, ki so v Kočevskem rogu doma.</p>
                  <p>Rjovenje prihaja v glavnem od zadaj, izza najinih hrbtov. Od Špalirne Brane.
                     Kurbini Huraji so to.</p>
                  <p>Junaški partizani še kar naprej izlivajo ves svoj osvobodilni zanos nad
                     zvezanimi pari domobrancev. Topi udarci gorjač po telesih, pridušeni stoki
                     zvezanih nama še vedno mučijo ušesa. Toda to je že za nama. Pečate pa nosiva po
                     celem telesu.</p>
                  <p>Streli prihajajo od brezna, desno pred nama.</p>
                  <p>Njegov rob je trata samo na tej strani. Potem se pa začne dvigati in je na
                     nasprotni strani za dva moža višji, porasel s sveže zelenim grmičevjem ali
                     mlado bukovino.</p>
                  <p>Skalna stena nasprotnega brega je očitno na sveže odsekana. Raz vrh, iz
                     zelenja, visi ob njej žrdna vrv. Na tej je na pol pota prevezana vreča, kot od
                     krompirja, na videz natlačena s slamo.</p>
                  <p>Brezno je približno 40 metrov oddaljeno od naju in ima kakšnih 15 metrov v
                     premeru.</p>
                  <p>Na našem robu vztraja ob njem pet partizanov v popolni uniformi, kakšna dva
                     metra vsaksebi, s svojo levo stranjo pravokotno na rob. Na desni strani vsakega
                     je postavljen odprt zabojček, verjetno od municije.</p>
               </div>
            </div>
         </div>
         <div type="div1">
            <head>Slovenske teme – poletje '95</head>
            <div type="div2">
               <head>Kulturni forum</head>
               <docAuthor>Blaža Cedilnik</docAuthor>
               <div type="div3">
                  <p>Kulturni forum si predstavljam kot združbo ljudi, ki bi neprestano, na vseh
                     ravneh skrbela po eni strani za ohranjanje, po drugi pa za poglabljanje in
                     širjenje kulture v najširšem pomenu te besede. Pri tem seveda ne mislim na
                     kakršno koli kulturo, ampak na kulturo, ki temelji na zgodovinskih izhodiščih,
                     se pravi na tradiciji slovenstva kot integralnega dela Srednje Evrope. Kmalu bo
                     osemdeset let tega, kar so nas pripeli na Balkan, vendar mislim, da je bilo in
                     je, žal, še vedno zares usodnih »teh naših petdeset let«.</p>
                  <p>Morda nisem najbolj poklicana, da govorim na kulturnem forumu, pa mi vendar
                     dovolite, da povem nekaj besed v duhu predvsem človeške in delno tudi
                     zgodovinske resnice s stališča današnjega in polpreteklega trenutka.</p>
                  <p>Svoja razmišljanja sem nekako strnila v tri sklope: kultura v širšem pomenu
                     besede, kultura v ožjem pomenu besede, slovenska pomlad. Osnovni misli okrogle
                     mize bi dodala še misel, ki sem jo pobrala v TV oddaji o univerzi v Cambridgeu:
                     So we are here. Using the past to build the future.</p>
               </div>
               <div type="div3">
                  <head>Kultura nasploh, ohranitev slovenstva, ohranitev slovenskega jezika</head>
                  <p>Čeprav sem se v življenju mnogo ukvarjala s kulturo v ožjem pomenu besede in se
                     zavedam njene pomembnosti, saj mi pomeni nepogrešljivo protiutež pri ukvarjanju
                     z eksaktnimi vedami, menim, da je za človeka, za narod, za človeštvo še bolj
                     pomembna kultura oziroma kulturna tradicija v splošnem, najširšem pomenu te
                     besede. Zato je za vsak narod pomembna velika splošna in stalna skrb za
                     ohranjanje narodove kulture. Pod tem razumem najprej kulturno obnašanje, ki se
                     je že v času mojega življenja izredno spremenilo. Najbrž nisem pristojna, da bi
                     sodila, ali se je spremenilo na bolje ali na slabše, vendar lahko rečem, da se
                     je spremenilo pod vplivom Balkana in zapustilo kulturno dediščino in tradicije
                     Srednje Evrope, kamor smo bili v vsej zgodovini vraščeni.</p>
                  <p>Pa naš jezik – celo vrsto slovenskih besed so izrinile besede z juga, pa ne
                     samo besede, tudi besedne zveze. Nekje spotoma se je izgubilo tudi, vsaj meni
                     se tako dozdeva, etimološko načelo, za katerega smo se v šoli učili, da se
                     Slovenci pri pisanju naslanjamo nanj, in sedaj tudi pri nas vse bolj velja:
                     »Piši kao što govoriš.« Kaj nam pomaga, da smo se osamosvojili, če pa se
                     obnašamo kot Balkan in govorimo že skoraj isti jezik. (Na pomembnih mestih so
                     Srbi, ki pa ne bi smeli biti na mestih, kjer imajo stike z javnostjo, če ne
                     znajo jezika; da ne govorim o tem, da ga v osnovni šoli, ko se jezik razvija,
                     sploh ne bi smeli učiti itd ... ). Spomnimo se znamenitih »skupnih jeder« in
                     dežurnega šovinista Janeza Menarta, ki je ozaveščal javnost in jih napadal. Kje
                     je danes kak tak dežurni šovinist, ki bi dajal besede in besedne zveze, s
                     katerimi nas zastrupljajo mediji, na rešeto in ločeval pšenico od ljuljke. Naši
                     eminentni slavisti – kar vprašajte študente slavistike – napadajo drug drugega,
                     namesto da bi strnili svoje vrste za ohranitev jezika. Ne razumite me
                     čistunsko. Jezik se mora razvijati, spreminjati, rasti, saj je živ, vendar si
                     majhen narod, kot je slovenski, ne more privoščiti, da zanemari svoj jezik, da
                     ga pomeša in poenoti z večjimi sosedi.</p>
               </div>
               <div type="div3">
                  <head>Kultura v ožjem pomenu besede</head>
                  <p>Ta je zelo pomembna za ohranitev in dobro ime vsakega naroda, posebej majhnega,
                     kot je slovenski, saj velika kulturna dela trajno zapišejo vedenje o njem po
                     vsem svetu. Pri opravljanju tega svojega poslanstva pa ima sveto dolžnost, da v
                     našem primeru neguje slovenstvo, slovensko zgodovinsko in kulturno dediščino
                     ter tradicijo, njen besedno izrazni del pa poleg tega še slovensko besedo. Ali
                     jo tudi res, pa je drugo vprašanje. Mislim, da se mlada kultura premalo zaveda
                     svojega poslanstva.</p>
                  <p>Po vsebinski plati pa naj kultura v ožjem pomenu besede išče resnico, pravico,
                     poštenost, skratka vrline, ki jih je nekdaj premogel slovenski človek. Žal pa
                     ni čiste resnice, čiste pravice, čiste poštenosti, kajti vse omenjene in še
                     druge neomenjene čednosti so odvisne od okoliščin, od zornega kota, s katerega
                     gledamo na to resnico, pravico in poštenost. In tu sem pri namenu današnje
                     okrogle mize: namenu iskanja naše človeške in zgodovinske resnice.</p>
                  <p>Kadar v matematiki rešujemo kak problem, ga seveda najprej skušamo rešiti
                     popolnoma splošno. Če pa se to ne da, ga obravnavamo, se pravi, rešujemo za
                     posamezne parametre oziroma množice vrednosti posameznih parametrov, tako da
                     končno zajamemo vse vrednosti vseh parametrov. Tako dobimo splošno rešitev
                     problema kot sintezo vseh delnih rešitev. Na podoben način bi se morali lotiti
                     iskanja oz. odkrivanja resnice o naši polpretekli zgodovini. Pogledati in
                     analizirati bi jo morali iz vseh zornih kotov in ko bi krog zaključili, bi se
                     pred nami najbrž znašla neka abstraktna resnica, ki morda ne bi bila všeč
                     drugim kot matematikom in filozofom, menda tudi zgodovinarjem, a vsak drug bi v
                     množici zornih kotov, s katerih bi bila osvetljena, lahko našel svoj zorni kot
                     in svojo svetlobo in bil na neki način zadovoljen. Ne pa, da je resnica ves čas
                     osvetljena le iz enega zornega kota, pa še to s posebno lučjo, da je videti
                     taka, kakršna je pač videti. Za vsakogar, ki jo je kdaj koli videl od drugod in
                     v drugačni luči, popačena do nespoznavnosti. Moja podoba o njej se je ustvarila
                     kot mozaik iz spominskih prebliskov prvih let življenja, iz ujetih šepetanj
                     odraslih v naslednjih letih, iz nerazumljivih »izločanj«, ki so me doletela, iz
                     nerazumljivih ugodnosti, ki so jih bili deležni nekateri vrstniki, in kasneje
                     iz sinteze vsega tega ter opazovanja ljudi in dogajanja okoli mene.</p>
                  <p>In kulturniki, predvsem umetniki, naj bi držali družbi, v kateri živijo,
                     ogledalo. Če so hoteli ti kulturniki in umetniki uživati družbeno veljavo, so
                     morali odslikavati družbo v zapovedanem zornem kotu in ob zapovedani svetlobi.
                     Zato bi jih sama imenovala kulturniki in umetniki z napako. Dopustili so
                     namreč, da so njihov talent vpregli v voz komunistične ideologije in so tako
                     pomagali oblikovati izmaličeno podobo resnice ne samo o času med drugo svetovno
                     vojno in neposredno po njej, ampak tudi kasneje vse do današnjih dni. In moje
                     mnenje je, da je njihova krivda še večja od krivde nas drugih, ki smo bili neme
                     priče teh dogajanj, ker se tudi sedaj, ko se podobne – če ne celo enake – reči
                     spet oziroma še vedno dogajajo, ne oglasijo, ne odrečejo javno svojih zlih del
                     (glej Brižinske spomenike). Zakaj končno svojega talenta ne uporabijo v prid
                     prave resnice, svobode in demokracije, ne pa, da je še vedno v prid izmečkom,
                     ki so bili v preteklosti in so še sedaj poimenovani s temi besedami.</p>
                  <p>Za primer bodi nacionalizacija in denacionalizacija. Povejmo že enkrat, da je
                     bila nacionalizacija kraja in naj se vrne ukradeno imetje vsem, ali pa recimo,
                     da ni bila kraja, da je bilo pravilno in pošteno dejanje in naj se ne vrne
                     nikomur. Ne pa, da se razpravlja, komu vrniti in komu ne, kdo je prišel nekje v
                     daljni preteklosti do tega premoženja pošteno in kdo ne, da se kar naprej
                     vračamo k srednjemu veku in sežiganju čarovnic. Če se bomo ukvarjali s
                     čarovnicami tukaj in zdaj, se bodo ukvarjali z dogodki med drugo svetovno vojno
                     in po njej naši prapra ... pravnuki čez štiristo let. Vmes pa se jim bodo
                     dogajale podobne »napake«, sama bi jim rekla katastrofe, kot so se dogajale
                     moji generaciji, pa tudi generacijam pred menoj in za mano. Zdaj je čas, da
                     naše otroke in vnuke osvobodimo bremena raziskovanja teh časov in to naredimo
                     sami. Za primer: menda ne bo pra-pravnuk nekega razlaščenca dokazoval
                     pra-pravnuku nekega povojnega veljaka, da je njegov prapraded ukradel njegovemu
                     pra-pradedu premoženje.</p>
                  <p>Pesnik, ki ga zelo cenim kot pesnika, saj se za njegovimi robatimi besedami
                     skrivajo prefinjene lirične note, je zapisal epigram, ki se je končal nekako
                     takole:</p>
                  <p>Partizani so se vpisali med klavce, </p>
                  <p>a klali so vendar izdajalce.</p>
               </div>
               <div type="div3">
                  <head>Problem prehoda iz komunističnega totalitarizma oziroma slovenska
                     pomlad</head>
                  <p>Totalitarizem, tak ali drugačen, vendar mislim, da še posebej komunistična
                     varianta, je skrbno izbiral svoje kadre in pristaše in seveda nasprotnike, da
                     jih je spretno onemogočal, v za to ugodnih razmerah tudi fizično odstranil.</p>
                  <p>Kdor je vsaj malo študiral (seveda brez plašnic okrog oči) razvoj dogodkov v
                     letih 1941–1942, bi se mu morale določene stvari razjasniti. Žal pa so se
                     voditelji slovenske pomladi naučili malo ali nič in so dopustili, da so jim
                     stranke od znotraj razbili nekdanji komunisti, ki so sicer menjali dlako, čudi
                     pa ne.</p>
                  <p>Slovenska pomlad nas je, pobožno upam, rešila Jugoslavije, ni pa nas rešila
                     Balkana in komunizma. Slednji se je potuhnil, se preselil v ilegalo, kjer se je
                     že od nekdaj najbolje počutil. In od tam nam v začetku bolj ali manj prikrito,
                     zadnje čase pa bolj ali manj odkrito kroji življenje za danes in za prihodnje
                     rodove. In to zato, ker se, kot sem že rekla, voditelji slovenske pomladi iz
                     zgodovine niso kaj dosti naučili. Predvsem se niso naučili izbirati prijatelje
                     in spoznavati nasprotnike. Niso se naučili prepoznavati komunistične
                     metode.</p>
                  <p>– Kje si bila pa ti, me lahko z vso pravico vprašate. Vedno sem bila zraven,
                     vendar nekje ob strani, nisem se hotela izpostavljati, da ne bi spravila svojih
                     otrok v zadrego, v neugoden položaj. Sedaj pa mi prav ti otroci očitajo, da
                     nisem odkrito z vsemi svojimi močmi in sposobnostmi pomagala slovenski pomladi.
                     Lahko samo rečem: Je m'accuse, kot je dejal univerzitetni profesor fizike, ker
                     se ni z vsemi svojimi močmi boril proti usmerjenemu izobraževanju. Vendar mu je
                     takoj odgovoril drug univerzitetni profesor, ki se je boril z vsemi
                     razpoložljivimi argumenti na vsakem koraku, pa prav tako ni nič dosegel. Pa
                     vendar, če pustiš stvari, da se razvijajo same od sebe, vedno zavržeš boljšo
                     možnost in nikoli ne zveš, če je sploh bila. Zato je najbrž res: če bi se jaz
                     (pri tem ne mislim samo sebe, ampak vse sebi podobne), torej če bi se jaz
                     borila na strani slovenske pomladi, bi ta morda imela večjo šanso.</p>
                  <p>Zato, bolje pozno kot nikoli, strnimo svoje vrste, vsi, kar nas dobrih je
                     ljudi, prilezimo iz anonimnosti in rešimo, kar se rešiti da.</p>
               </div>
            </div>
            <div type="div2">
               <head>Triumf dvomljive zmage</head>
               <docAuthor>Andrej Vovko</docAuthor>
               <div type="div3">
                  <p>V Trg republike preimenovani nekdanji ljubljanski Trg revolucije je bil v letih
                     trnovega prehoda iz komunističnega totalitarizma v z mnogimi otroškimi
                     boleznimi obremenjeno slovensko demokratično državo priča precejšnjega števila
                     zborovanj »novega tipa«. Spomnimo se le sneženega zborovanja v prid takrat še
                     enotne slovenske četverice (danes je pač še trojka), svečanosti ob proglasitvi
                     samostojne slovenske države in velikega, bolj ali manj spontanega protestnega
                     shoda ob postkomunističnem žaganju dosedaj edinega resničnega slovenskega
                     obrambnega ministra Janeza Janše.</p>
                  <p>V primerjavi s temi in še nekaterimi drugimi prireditvami na trgu, ki ga kljub
                     minuli peti obletnici slovenske demokracije še vedno »krasita« spomenika sicer
                     kot kafra »izginuli« revoluciji in »očetu socialističnega samoupravljanja«
                     Edvardu Kardelju, ki ima še vedno edini pravico do obraza sredi gruče bivših
                     samoupravfjalcev, je bil »triumf« 14. maja 1995 po svojem duhu in svoji
                     scenografiji pač »star«. Tisti, ki nas ni zapustil spomin, se »veličastnih
                     manifestacij« bolj ali manj podobne vrste še dobro spominjamo iz naše
                     jugoslovanske preteklosti. Ponovno smo lahko občudovali znano scenografijo,
                     prapore z rdečo peterokrako zvezdo, ki so jo, da bi bila ironija še večja,
                     nosili pripadniki nove slovenske vojske, ki so se zmagovito borili proti njej
                     med našo vojno za neodvisnost leta 1991. Kot je bilo razbrati s televizijskih
                     zaslonov, je triumfalna kuliserija uspešno poudarila Kardelja in tovariše in
                     tudi spomenik revoluciji.</p>
                  <p>Celo uradni televizijski napovedovalec triumfalnega spektakla z bivšega Trga
                     revolucije je moral ugotoviti, da je med njim in slavnostmi po evropskih mestih
                     bistvena razlika. Medtem ko so bile proslave v Londonu, Parizu in celo v Moskvi
                     v duhu prijateljskih srečanj pripadnikov obeh v vojno vpletenih strani, tako
                     zmagovite kot poražene, in so po francoski prestolnici celo skupaj s
                     francoskimi paradirali pripadniki nemške vojske, pa je bil ljubljanski »triumf«
                     izpeljan v tradicionalno boljševističnem slogu poveličevanja zmagovalcev izpred
                     petdesetih let. V glavnem so v podobnih tonih in piskih izzvenele tudi prejšnje
                     »državne« manifestacije v Topolšici, na Orlah, v Cankarjevem domu, v slovenskem
                     parlamentu ... Predsednik slovenske vlade si kot tretjega zla poleg nespornih
                     nacionalsocializma in fašizma ni</p>
                  <p>»upal« imenovati tudi komunizma, pač pa se je zatekel k stalinizmu. (No, tudi
                     izpričanega zločinskega Stalina je v teh dneh skušal rehabilitirati predsednik
                     »demokratične« gruzinske vlade Ševarnadze).</p>
                  <p>Vedno bolj neprepričljivemu »predsedniku vseh Slovencev se v svojem nastopu« ni
                     posrečilo kaj prida otresti desetletja zaukazanega besedovanja o tragični
                     slovenski zgodovini 1941–1945. Nedvomno je pomenljivo, da g. Kučan še ni zmogel
                     simboličnega dejanja poklona žrtvam in obžalovanja na kakem komunističnem
                     medvojnem in povojnem množičnem morišču, in to niti v letu 1990, ko je bil zelo
                     blizu kočevskih brezen. G. predsednik je pregovorno dobro poučen in nedvomno
                     ve, da je bilo po vojni pobitih vsaj desetkrat več kot »nad tisoč«, kot se je
                     sprenevedal v svojem govoru.</p>
                  <p>Slovenci smo imeli torej uradno državno praznovanje, kot so nam ga vsilili z za
                     demokratične norme nesprejemljivim preglasovanjem dediči bivše vsemogočne
                     komunistične partije. Tem si je, kot je dovolj znano, uspelo z raznimi
                     rjavo-rdečimi in podobnimi trojanskimi konji na volitvah 1992 in s kasnejšimi
                     nakupi poslancev in poslanskih skupin zagotoviti učinkovit glasovalni stroj, ki
                     je med drugim poskrbel, da ostajajo tisti, ki so se pred petdesetimi leti
                     borili na protikomunistični strani, brez vsakega moralnega in materialnega
                     zadoščenja za prestane krivice. V naši državi se tako tudi po formalnem koncu
                     prejšnje totalitarne države v posmeh demokraciji nadaljuje svojevrsten »rdeči
                     apartheid«, ki se med drugim kaže tudi v besni medijski vojni, v besednih in
                     celo fizičnih napadih na vse tiste, ki so si drznili na glas povedati, da ne
                     mislijo proslavljati konca vojne po zaukazanem scenariju, ki hudo spominja na
                     čase, ki bi morali po vsej pravici že na smetišče zgodovine. Nekateri postopki,
                     ki smo jim bili priča ob praznovanju 13. maja, tako »civilizirani« postopek
                     policijskih oblasti ob odstranitvi prsti z desetin in desetin slovenskih
                     morišč, zbuja boleče spomine na čase, ko takrat še javno razglaševane
                     revolucionarne oblasti svojega zmagovalnega ideološkega sovraštva niso
                     zaustavile niti pred grobovi svojih nasprotnikov.</p>
                  <p>Kdor še vedno hrani zgodovinski spomin, ve tudi, na kakšnih majavih nogah je
                     zaklinjanje na »protifašistično koalicijo«, ki je nadomestilo nekdanje
                     malikovanje revolucije. Ves komunistični predvojni, medvojni in povojni tisk
                     lepo priča, kako so bili v očeh vodstva partizanskega gibanja uvrščeni
                     »zavezniki«: na čelu Sovjetska zveza, Rdeča armada in Stalin, na repu Angleži
                     in Američani. Ni še tako dolgo, ko so si vrhovi partizanskega gibanja
                     prizadevali kar najbolj zmanjšati, če že ne zatajiti vojaško pomoč zahodnih
                     sil. Zanimivo bi bilo videti, kakšen bi bil slovenski »triumf« leta 1995, če bi
                     se recimo Angloameričani izkrcali v Istri leta 1943 in se takrat spopadli z
                     zavezniškimi silami Nemcev in partizanov ali če bi se uresničila leta 1945
                     načrtovana Operacija Everest: načrtovani vojaški spopad med Angloameričani in
                     Titovo armado za Trst in Julijsko krajino. Podobno bi bilo zanimivo vedeti, ali
                     so bili med sodelujočimi ameriškimi veterani tudi taki, ki so se spopadli s
                     komunizmom bodisi na Koreji ali v Vietnamu, in ali so Američani, ki so menda
                     zelo hvaležni partizanom za svoje rešene letalce, pozabili na posadki tistih
                     dveh letal, ki so ju leta 1946 sestrelili nad Slovenijo.</p>
                  <p>Maj 1995 bo šel v slovensko zgodovino kot tragično neizrabljena priložnost.
                     Nihče od Slovencev dobre volje ne zanika zaslug tistim partizanom, ki so odšli
                     v boj z iskrenim domoljubjem in ki niso tega boja umazali z boljševistično
                     revolucijo in z njo povezanimi zločini nad civilisti, ranjenci in ujetniki.
                     Vsaj tisti, ki so iz tega svojega dejanja niso skovali dolgoletnih dobičkov kot
                     njihove vodje, bi morali, podobno kot redke izjeme med njimi, vsaj zdaj dobiti
                     moč, da bi se vsaj na stara leta, če se niso mogli ali znali med vojno, otresli
                     obnašanja, zaukazanega od komunističnih politkomisarjev, in sodelovati na
                     resnični vseslovenski spravni svečanosti. Namesto tega pa smo doživeli
                     »triumf«, ki je pomenil nadaljevanje tradicije rimskih triumfov nebrzdanega
                     slavljenja zmagovalcev in znašanja nad premaganimi. To je nov dokaz, da
                     dobivamo tisti, ki nam je samostojna Slovenija resnično pomenila prvo lastno
                     državo, od padca Demosove Peterletove vlade aprila 1992 in sestave nesrečne
                     koalicije januarja 1993, vedno grenkejši občutek, da ta država postaja vedno
                     manj naša. Na taki rakasti poti »triumfov«, ki obujajo strahove v svetu
                     bankrotiranega komunističnega sistema, nas vodi vedno bolj stran od Evrope,
                     tudi od nekaterih naših sosedov v balkanskem prostoru. Prav v času dvomljivega
                     triumfa se je na pliberškem polju uradna Hrvaška spominjala povojnih žrtev
                     komunističnega nasilja in na spominskih svečanostih konca vojne so drugo ob
                     drugi enakovredno omenjali obe vanjo vključeni vojskujoči se hrvaški strani:
                     ustaško-domobransko in partizansko. Pri nas je zveza borcev bojkotirala
                     resnično spravno zamišljeno svečanost v Kranju, ki jo je za vse v vojno
                     vpletene strani in kategorije organiziral sin partizana Vitomir Gros. Tistim,
                     ki se opajajo s »triumfi«, pač ne more biti do sprave. Kot so ponovno pokazali
                     majski dogodki, do tistega dela sprave, ki bi moral biti častna obveznost
                     slovenske države do vseh njenih državljanov brez desetletja podedovanih
                     ideoloških diskriminacij, ni niti sedanji oblastni večini, sestavljeni iz
                     strank, recikliranih iz bivše zveze komunistov. Če volitve leta 1996 ne bodo
                     bistveno spremenile teh razmerij, se nam utegne kaj lahko zgoditi, da bomo,
                     namesto da bi nas sprejeli v Evropo, ostali na idejnem Balkanu in odšli
                     nespravljeni in v medsebojnem sovraštvu v naslednje tisočletje.</p>
                  <figure>
                     <graphic url="slike_z_17/z_17_36.png"/>
                     <head>Svetloba in sence na Rogu <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Dogajanja in dognanja</head>
            <div type="div2">
               <head>Prispevek slovenskih partizanov v bojih ob koncu druge svetovne vojne</head>
               <docAuthor>Janez Grum</docAuthor>
               <div type="div3">
                  <head>Na primorskem ter v ljubljanski pokrajini</head>
                  <p>Na Primorskem je bil 9. partizanski korpus z operativnim področjem na Banjški
                     planoti ter na Trnovskem gozdu. Zadnje dni aprila se je korpus zadrževal
                     predvsem na jugovzhodnem delu tega gozda.</p>
                  <p>Korpus sta sestavljali 30. in 31. divizija. Vsaka teh dveh je štela »komaj
                     tisoč mož« (NOV na Slovenskem 1941–1945, str. 935), torej je bilo v njem 2000
                     partizanov.</p>
                  <p>Zadnje dni aprila sta se diviziji spustili s Trnovskega gozda v Vipavsko
                     dolino. 30. divizija je bila poslana proti Trstu. Ko je bila pri Repentabru, se
                     je Kosovelova brigada te divizije prebila v tržaško predmestje Rojan, pred tem
                     pa presekala komunikacije med Trstom in Tržičem (Monfalcone). Z ostalim delom
                     (pribl. 750 partizanov) je napadla nemško oporišče na Opčinah, a brezuspešno.
                     Naslednje tri dni je pri tem sodelovala s tremi moderno oboroženimi brigadami
                     4. jugosl. armade in te so nosile glavno težo bojev. In na splošno velja, da so
                     daleč največjo težo za zavzetje Trsta nosile brigade 4. jugoslovanske armade.
                     Slovenskih partizanov je pri tem sodelovalo le 1000.</p>
                  <p>31. divizija 9. korpusa je bila poslana proti Tržiču in ga zavzela, nato pa
                     proti Gorici. Tam je nasprotna četniška stran dajala nekaj večji odpor le pri
                     glavni železniški postaji, ker je šlo za železniški most čez Sočo. Pri Zagradu
                     in Ronkah se je pred tem srečala s predhodnico angleške novozelandske divizije.
                     Solkan, severno od Gorice, kjer je važen železniški most, je zavzel škofjeloški
                     partizanski odred brez boja.</p>
                  <p>Operativno področje 7. partizanskega korpusa je bilo predvsem Dolenjska. Zanj
                     je zapisano v Pregledu NOV 1941–1945: »Tudi taktične enote 7. korpusa so v tem
                     obdobju (v marcu in aprilu, J. G.) zelo oslabele, ker jim od nikoder niso mogli
                     dati popolnitve ... ki je bila vedno bolj pereča in nujno potrebna« (str. 302).
                     Zato so okrog 20. aprila porazdelili moštvo 5. prekomorske, izurjene in dobro
                     oborožene brigade, ki je štela 2386 borcev in starešin, po brigadah 15. in 18.
                     divizije (str. 313). To je bila krepka injekcija z borci, ki niso bili
                     partizani (vsi pa Slovenci ali Hrvati). Pred to injekcijo je bilo v 7. korpusu
                     »za boj na voljo le okoli 4000 mož« (NOV str. 965). Proti koncu aprila je
                     korpus dobil nalogo, da brani smer Kočevje–Ljubljana proti poskusu prodora
                     obkoljenega nemškega 97. korpusa (zahodno od Ilirske Bistrice) proti Savi ali
                     Ljubljani.</p>
                  <p>Zadnje dni aprila in prve dni maja je bil 7. partizanski korpus v boju proti
                     domobranskim, četniškim in nemškim četam na ozemlju med Kočevjem in Kolpo.
                     Tretjega maja je bil v hudih bojih za mesto Kočevje. Domobranske in nemške čete
                     so odbile vse napade, a so se v naslednji noči iz taktičnih razlogov
                     umaknile.</p>
                  <p>»Umik sovražnika iz Kočevja je očitno pospešil prodor 29. divizije (4. jugosl.
                     armade) v smeri Postojna–Ljubljana, ki je 3. maja osvobodila Cerknico, Rakek in
                     Planino ter po trdem boju zlomila odpor proti Grčarevcu in nadaljevala prodor
                     proti Kalcam. Naslednjega dne so se srditi boji nadaljevali. Sovražnik, ki se
                     je naslanjal na utrdbe ob stari jugoslovanski državni meji, se je umaknil proti
                     Logatcu šele tedaj, ko sta dve brigadi te divizije obšli njegove obrambne
                     položaje na severu v smeri Rovt in jugovzhodno čez Laze. Enote 29. divizije so
                     v naletu zavzele Logatec, ena brigada pa je čez Menišijo prodirala iz Cerknice
                     proti Borovnici. Ta globoki prodor številčno močne in dobro oborožene 29.
                     (hercegovske) divizije na smeri Postojna–Vrhnika do obrobja ljubljanske kotline
                     je hudo zmanjšal sovražnikove upe, da bo mogel uspešno braniti Ljubljano, če se
                     bodo njegove sile zadrževale še globoko na jugu pri Kočevju in Ribnici. Začel
                     se je umikati« (NOV str. 971).</p>
                  <p>Zaradi bojnih uspehov hercegovske divizije v sosednji Loški dolini so se
                     domobranske in nemške sile umikale na črti Kočevje–Ljubljana. Za zavzetje
                     Grosupljega je 7. korpus imel manjši spopad z umikajočimi se domobranci, končno
                     pa je korpus ustavila domobranska artilerija z Golovca in ljubljanskega gradu
                     ter ogenj topniškega diviziona na Barju.</p>
                  <p>Medtem ko so se domobranske in nemške sile umikale iz Kočevja proti Ljubljani,
                     sta se tudi domobranska in nemška skupina v Novem mestu (blizu 3000 mož) morali
                     umakniti iz taktičnih nujnosti, ker sta bili globoko na Dolenjskem izolirani.
                     Njun umik se je začel, ko sta začutili pritisk dveh divizij 2. jugoslovanske
                     armade, ki sta prišli čez Kolpo, torej iz Hrvaške. Domobranci so se umaknili k
                     Radečam, k mostu čez Savo. Tam so domobranski poveljniki dali svojim četam na
                     razpolago dve izbiri: ali da se prebijajo skoz Štajersko na Koroško ali pa se
                     vrnejo v domače kraje in se tam skrivajo. Večina domobrancev se je odločila za
                     vrnitev domov. Zato smem reči, da domobrancev pri Radečah niso razbile enote 2.
                     jugosl. armade, kot pravi NOB.</p>
                  <p>Naj preidem na zadnja dva dneva bojev okrog Ljubljane.</p>
                  <p>Na umiku obrambnih enot iz Ljubljane in okolice proti Kranju in Ljubelju –
                     zadnji so bili domobranci, pred njimi trije majhni Ljotićevi polki, pred temi
                     Ruski korpus nekdanjih carskih belogardistov ter nemške sile – je na to skupino
                     od Kranja naprej (nekaj malega že prej od škofjeloške strani) pritiskala
                     omenjena hercegovska divizija. Komanda Titove jugoslovanske vojske za Slovenijo
                     seje zavedala, da je v tej umikajoči se skupini še vedno udarna sila, saj je
                     štela vsaj 17.000 mož, a verjetno precej več, zato je poslala za njo udarno
                     divizijo Hercegovcev. Vendar je bil umik na obeh straneh Save precej počasen,
                     saj so se domobranci zadrževali v Kranju 9. maja skoraj do večera. (Morda je
                     zmagoslavje v Ljubljani omogočilo domobrancem in drugim pred njimi sorazmerno
                     počasen umik.) 7. partizanski korpus pa je bil poslan, da zasede Trojane in
                     Kamnik, od koder so enote nemške policije že prej odšle.</p>
                  <p>Glavni del domobrancev je bil 10. maja že na Ljubelju. Bojni stik s predhodnico
                     29. hercegovske divizije je v Križah pri Tržiču imela le zaščitna domobranska
                     enota pozno 10. maja ali zgodaj zjutraj 11. maja. Ta dan popoldne je
                     hercegovska divizija preprečila nadaljnji umik večji skupini kmečkih voz s
                     šibkim domobranskim spremstvom, okoli 300 mož. Pozno popoldne pa je začela
                     obstreljevati položaje zaščitne domobranske enote pod sv. Ano ter med njo in
                     predorom.</p>
                  <p>Nekaj besed o 29. hercegovski diviziji: Ta je zaslužila ime udarna. Imela je
                     6600 mož in moderno oborožitev: 28 topov, 52 minometov, 41 težkih in 405 lahkih
                     strojnic. Ta divizija je sama predstavljala veliko večjo udarno silo kot 7. in
                     9. korpus skupaj. (K temu naj pripomnim: Na vetrinjskem polju je angleški
                     obveščevalni oficir spraševal podpolk. Vuka Rupnika, ki je bil zahodno od
                     Ljubljane v bojih s to hercegovsko divizijo, kakšen vtis je napravila nanj in
                     kakšno oborožitev naj bi imela. Vuk je odgovoril: Hitro smo začutili, da imamo
                     opraviti z moderno oboroženo vojsko in ne več s partizanskimi odredi. Angleži
                     so želeli vedeti, kakšna je oborožitev novih jugosl. enot za primer spopada na
                     Koroškem in Primorskem.)</p>
                  <p>Kolikšno silo je predstavljala 4. jugoslovanska armada, pove Pregled NOV str.
                     314: Imela je 13 divizij, med temi tri za čelne napade, pet manj prodornih je
                     bilo določenih za obkolitev nemškega 97. korpusa, pet lahkih divizij pa je bilo
                     za fronto v sovražnikovem zaledju. To so bile 15. in 18. ter 30. in 31. ter
                     italijanska partizanska divizija, torej 7. in 9. korpus, ki sta bila 27. aprila
                     postavljena pod poveljstvo te armade. V boju za Trst in Ljubljano je sodelovalo
                     50 partizanskih brigad, 9 artilerijskih divizionov, 13 inženirskih bataljonov
                     in deset partizanskih odredov. Vse te sile so štele okrog 75.000 borcev in
                     starešin. Sicer jemljem s pridržkom vse te podatke (npr. kolikšen naj bi bil en
                     inženirski bataljon), eno pa je zunaj dvoma: da so slovenski partizani
                     predstavljali le desetino borcev v teh silah in da so bile njihove divizije
                     označene kot lahke po moštvu in po oborožitvi.</p>
               </div>
               <div type="div3">
                  <head>Na štajerskem</head>
                  <p>Kakšen in kolikšen je bil ob koncu vojske bojni prispevek slovenskih partizanov
                     proti nemškim silam na Štajerskem? Za bojne operacije so bile sposobne le tri
                     brigade 14. partizanske divizije: Tomšičeva, Šercerjeva in Bračičeva, precej
                     manj Šlandrova in Zidanškova divizija. Ti sta bili v začetku maja v Zagorju in
                     Trbovljah ter končno tam razorožili izolirane nemške posadke za varstvo
                     železnice in rudniških naprav. Glede števila mož v brigadah je zapisano v NOV
                     (str. 982), da »so nekatere imele komaj 250–350 mož. Če so hotele izpolniti
                     naloge ... so morale sproti mobilizirati novince«. Medtem ko so prve tri brigade
                     imele po nekaj več mož, je 14. divizija štela nekaj nad 2000 partizanov. Te
                     brigade kakor drugi partizanski oddelki, raztreseni tudi vzhodno od železnice
                     Celje–Maribor, npr. Kozjanski odred, so v zaledju nemških sil »rušile« prometne
                     komunikacije, »vznemirjale« nemške kolone ter »ovirale« njihov umik. (Izrazi
                     vzeti iz omenjenih dveh knjig, NOV na Slovenskem 1941–1945 in krajši Pregled
                     te.)</p>
                  <p>Glede položaja v Celju je rečeno v Pregledu, da so tam »že 9. maja vzpostavili
                     ljudsko oblast, (vendar) enote 4. operativne cone niso mogle obvladati in
                     razorožiti ogromne nemško-ustaške vojske«. Nato so Šlandrovi brigadi prišli na
                     pomoč oddelki Kozjanskega in Kamniškega zasavskega partizanskega odreda in
                     bataljon 3. brigade Narodne obrambe, ki so »oteževali« premik sovražnikovih čet
                     v celjsko kotlino in iz nje. Na splošno pa: »Divizije jugoslovanskih armad so
                     čedalje bolj pritiskale na začelje umikajočih se nemško-kvizlinških kolon ter
                     jih razoroževale« (Pregled, str. 323). Primer: Pri Slovenski Bistrici je pred
                     17. divizijo 3. armade položila orožje nemška bojna skupina Fischer.</p>
                  <p>Ko je 4. operativna partizanska cona (štajerska) 2. maja 1945 zvedela za nemško
                     vdajo v Italiji, je še isti dan poslala Tomšičevo, Šercerjevo in Bračičevo
                     brigado na Koroško. Prvi dve sta hoteli najprej pregnati nemško postojanko iz
                     Dravograda, a jima ni uspelo (tam sta dva važna mostova čez Dravo), nato pa sta
                     se obrnili proti nemškim postojankam v Črni, Kotljah in Žerjavu. V tem zadnjem
                     sta uničili nemško postojanko. Nato so te brigade odšle proti Železni Kapli,
                     zaprle cesto na Jezersko in se zapletle v boj s 14. nemško SS divizijo
                     Galizien. Nemško zaporo ob Dravi so te brigade trikrat poskušale predreti, a
                     jim ni uspelo. Zato Bračičeva brigada ni prišla v Celovec 8. maja, kot je imela
                     v načrtu, ampak 9., torej dan po razglašeni nemški vdaji.</p>
                  <p>Po tej vdaji sta dva bataljona Tomšičeve brigade sodelovala pri napadu na
                     Dravograd, da bi preprečila umik nemškim in hrvaškim silam na Koroško. A pred
                     bojem in med njim se je na avstrijsko stran prebil kozaški korpus ter ena
                     hrvaška divizija. (Te so Angleži namestili pri Grebinju.) Tomšičevi brigadi sta
                     prišla na pomoč dva bolgarska polka, Prekmurska partizanska brigada, tri majhne
                     brigade Narodne obrambe in še nekaj enot 3. jugosl. armade. Ker so te sile
                     končno obvladale mostova pri Dravogradu, so bile hrvaške sile, ki so se skoraj
                     v celoti prebile do tja, prisiljene zaviti proti Guštajnu (Ravne) in Prevaljam
                     ter dalje proti Pliberku, da bi se tam vdale Angležem. Toda na angleško zahtevo
                     so se morale predati partizanom, pri čemer je tem vojaško pomagala angleška
                     zapora s tanki. V tem primeru, na Libušni gmajni (14. in 15. maja 1945), ni šlo
                     za tujega okupatorja, ampak za domačega (jugoslovanskega) idejno-političnega
                     nasprotnika.</p>
                  <p>V tem času je Bračičeva brigada zaprla dravski most dva kilometra zahodno od
                     Borovelj, torej most na glavni cesti Ljubelj–Celovec. (To je bil stari leseni
                     most, ki ga že več let ni. Namesto njega je višji in širši betonski. Zato tudi
                     ni več majhnih serpentin pod Humperškim gradom.) Boj za ta most se je za
                     Bračičevo brigado končal katastrofalno. Tudi zato, ker je bilo v njej veliko
                     neizkušenih novincev. Sedaj se omenja 180 padlih partizanov. Tudi v tem primeru
                     je šlo za ustavitev (jugoslovanskih) idejnih in političnih nasprotnikov,
                     slovenskih, srbskih, ruskih. Pregled NOV pravi: »Boji po 9. maju so se
                     spreminjali v boje za obrambo revolucije jugoslovanskih narodov, za enotnost
                     Jugoslavije in za zmago ljudske oblasti na vsem jugoslovanskem ozemlju« (str.
                     322).</p>
                  <p>Dne 9. maja se je pri Topolšici delu zaščitnega bataljona 14. oper. cone
                     posrečilo zajeti vrhovni štab nemške armade (balkanske) s poveljnikom gen.
                     Löhrom. Ponoči nato je gen. Löhr podpisal vdajo vseh nemških enot, ki so bile
                     pod njegovim poveljstvom.</p>
                  <p>Ko ga je eden od njegovih oficirjev vprašal, kakšna usoda ga čaka v ujetništvu
                     v Jugoslaviji, je odgovoril: Gotova smrt! Kot kaže, se je te usode popolnoma
                     zavedel šele po podpisu. Kakorkoli že, s svojo izbrano bojno skupino se je
                     izmuznil budnosti partizanskih straž in se prebil na avstrijsko stran v
                     Podjuno. Čez dobra dva dneva so ga Angleži vrnili partizanom.</p>
                  <p>Löhrov podpis vdaje je bil za 4. oper. cono in za partizane povsem nepričakovan
                     uspeh. Predvsem uspeh dialoga. Ta formalna vdaja nemških sil na Štajerskem je
                     padla partizanom v roke kot zlato jabolko. Zato je vprašanje, ali naj bo ta
                     uspeh predmet velike proslave po 50-letih v Topolšici. Je na dlani: če bi bila
                     nemška kapitulacija razglašena dva dneva kasneje, bi bile nemške sile brez
                     večjih ovir prispele na avstrijsko ozemlje, kjer bi imele opraviti samo z
                     Angleži.</p>
                  <p>Kot je izraženo v naslovu, je namen tegale kratkega sestavka – seveda ni popoln
                     – prikazati, kolikšna je bila v zadnjih dveh tednih druge svetovne vojne bojna
                     dejavnost slovenskih partizanov, in jo primerjati z dejavnostjo in vlogo štirih
                     rednih jugoslovanskih armad, oboroženih z modernim ameriškim orožjem. Samo te
                     so bile, kot omenjeno, »sposobne čedalje bolj pritiskati na začelja umikajočih
                     se nemških kolon«. V edinem večjem boju z ustaško enoto pri Doliču je odločila
                     bitko 17. udarna divizija 3. jugoslovanske armade. Pri vsem tem je 3. in 1.
                     armadi izredno služil deprimirajoči učinek splošne nemške vdaje na njihove čete
                     na Štajerskem, ker je zanje vdaja prišla dva dni prekmalu. In svojo vlogo je
                     imela tudi jasna odločitev angleškega 5. korpusa v Celovcu, dana načelniku
                     Löhrovega štaba, naj se nemške sile na Štajerskem ustavijo tam, kjer trenutno
                     so.</p>
                  <p>Ti dejavniki so imeli glavno vlogo v dneh med 8. in 15. majem (1945) na
                     Štajerskem. Partizanska dejavnost je opravila le stransko vlogo.</p>
               </div>
            </div>
         </div>
         <div type="div1">
            <head>Nova Slovenska zaveza in čas</head>
            <div type="div2">
               <head>Poziv državnemu zboru – težavna naloga</head>
               <div type="div3">
                  <p>Ko so prvaki slovenske politične emigracije, med katerimi sta bila tudi dr.
                     Jože Bernik in dr. Marko Kremžar, lani jeseni Slovenskemu spominskemu odboru,
                     ki je že tako omagoval pod težo naloženega programa, ponudili tekst Poziva
                     državnemu zboru in izrazili željo, naj ga podpiše čim več Slovencev, smo se
                     naloge lotili z veseljem, obenem pa s skrbjo, ali bomo zmogli. Tekst smo
                     vsebinsko uravnovesili v odboru, jezikovno pa nam ga je izbrusil prof. Janez
                     Gradišnik. Če bi državni zbor razpravljal o Pozivu in ga sprejel, bi napravil s
                     tem odločilni rez v prehodu iz totalitarnega komunističnega režima v
                     parlamentarno demokracijo v suvereni državi Sloveniji. Ne bi moglo ostati samo
                     pri besedah, ampak bi s tem država in njeni predstavniki na vseh ravneh
                     prevzeli obveznosti in morali tudi z dejanji izpričati, da je državljanske
                     vojne konec.</p>
                  <p>Kaj Poziv pomeni, pišemo v drugih prispevkih, opozorili bi le, da je bila v
                     prvotnem tekstu zahteva, naj krivce medvojnih in povojnih pobojev postavijo
                     pred sodišče in obsodijo. Ker se nam je zahteva zdela nerealna, če bi se jo
                     dalo uresničiti, pa bi imela nasprotni učinek, smo jo črtali. Izkazalo se je,
                     da je vsebina Poziva za ljudi, ki imajo vgrajen čut za pravičnost in resnico,
                     sprejemljiva. Samo z eno ugotovitvijo in zahtevo se nekateri niso strinjali in
                     so imeli zaradi nje resne pomisleke:</p>
                  <p>Četrtič:</p>
                  <p>Zahtevamo, da državni zbor in pristojne oblasti države Slovenije priznajo, da
                     je bil slovenski odpor proti komunizmu med drugo svetovno vojno samoobrambno in
                     domoljubno dejanje.</p>
                  <p>Ta zahteva je bila vzrok, da se je 60 vidnejših slovenskih intelektualcev
                     odločilo za lastno resolucijo. Justin Stanovnik v svojem prispevku utemeljuje
                     pravilnost naše zahteve, čeprav je na videz paradoksalna. Ponovno se je
                     izkazalo, da je odnos do domobranstva preizkusni kamen demokratičnega čuta pri
                     nas.</p>
                  <p>Kako smo se lotili svoje akcije?</p>
                  <p>Najprej so bile težave s prvimi podpisniki. Nekateri so to čast zavrnili, celo
                     zadnji hip, pretežno zaradi že omenjene četrte zahteve, drugim ni bilo všeč,
                     ker so nanje pozabili. Predvsem pa je bilo precej razširjeno mnenje, da je med
                     njimi preveč ljudi, ki jih večina ne pozna, ker ne živijo na ozemlju države
                     Slovenije, največ podpisov pa pričakujemo ravno s tega področja.</p>
                  <p>V Južni Ameriki so začeli s splošnim podpisovanjem zaradi počitnic in
                     najugodnejših vremenskih razmer že okrog božiča. Pri njih je takrat poletje. V
                     Slovenijo so sicer prišle vesti o tej akciji, pri kateri je ljudi, ki nam niso
                     naklonjeni, motilo predvsem to, da so med podpisovalce pritegnili tudi
                     mladoletnike, ki so dopolnili komaj 14 let. Izrabljati tako mlade ljudi in jih
                     vpletati v politiko, se jim je zdelo nezaslišano. Odgovor, da gre za reševanje
                     temeljnih reči, brez katerih Slovenci kljub lastni državi nimamo možnosti za
                     življenje pod skupno streho, in imajo v tem pravico sodelovati tudi mladi, jih
                     ni zadovoljil.</p>
                  <p>Pri nas smo počakali in razglasili začetek 24. februarja in napovedali, da bomo
                     podpisovanje zaključili 25. aprila, nato še teden dni zbirali podpisne pole, v
                     prvih dneh maja pa Poziv s podpisi vred izročili predsedniku Državnega
                     zbora.</p>
                  <p>Čeprav smo se dela lotili resno, smo čutili, da se spuščamo v neznano. Koliko
                     ljudi bo pripravljeno podpisati nekaj, kar pomeni neizbrisen vpis med tiste, ki
                     zahtevajo, da se obsodita nasilna ideologija in totalitarni režim? Nismo
                     pozabili na izkušnje z majniško deklaracijo. Takrat so podpis odklonili celo
                     ljudje, ki so bili prej s svojim ravnanjem in govorjenjem javno dokazali, da
                     spadajo v demokratični tabor. V starem režimu so veliko pretrpeli, ne samo med
                     drugo svetovno vojno in neposredno po njej, pripravljeni so bili pomagati z
                     denarjem in spodbudno besedo, niso pa se hoteli izpostaviti z lastnim podpisom.
                     Bridke izkušnje iz državljanske vojne so jim zlezle v kosti. Niso pozabili,
                     kako tragično se lahko konča osebno prizadevanje, in ni jih bilo mogoče
                     pripraviti, da se spet prikažejo na čistini.</p>
               </div>
               <div type="div3">
                  <head>S strankami si ne bomo veliko pomagali</head>
                  <p>V odboru smo predvsem računali na pomoč strank slovenske pomladi in sklicali
                     konec marca pogovor z njihovimi predstavniki. Bil je le delno uspešen, saj je
                     prišel samo eden od predsednikov stranke, drugi so poslali nekompetentne
                     zastopnike ali pa ni bilo nikogar. Načelno so bili za, praktično pa so
                     obljubili samo to, da bodo svojim krajevnim odborom priporočili, naj bodo
                     akciji naklonjeni in naj pomagajo. Poziva niso želeli sprejeti v svoj program,
                     ker da imajo že lastne programe, ki na podoben način obravnavajo popravo krivic
                     in dovolj jasno pojasnjujejo strankin odnos do revolucije in državljanske
                     vojne. Tako je naš načrt, od katerega smo veliko pričakovali, padel v vodo
                     oziroma ni nikdar shodil. Upali smo namreč, da bodo stranke slovenske pomladi,
                     ki morajo čutiti, da se je volilni boj že začel, izkoristile podpisovanje
                     Poziva za dve reči: da bi s povezovanjem v ohlapnih odborih za organizacijo
                     podpisovanja postale bolj dovzetne za skupni nastop na samih volitvah in da bi
                     z javnim nastopom in sprejemanjem vsebine Poziva razjasnile svoj odnos do
                     državljanske vojne in komunistične revolucije. Poziv ne slepomiši, zato ni
                     deklaracija ampak operativni program; ni naklonjen boju za golo oblast in
                     vladanje, ampak zahteva demokracijo. Teden dni smo čakali, da nas bodo vodstva
                     strank obvestila o sklepih svojih izvršilnih odborov, svetov ali predsedstev.
                     Prvi so se oglasili Zeleni Slovenije in protestirali, kako da jih sploh
                     prištevamo k strankam, ki bi bile pripravljene podpreti tak dokument; to smo
                     vzeli na znanje. Tudi od drugih strank pravih preciznih odgovorov nismo
                     prejeli. Poslali so nam samo sorodne programske točke, ki vsebujejo stališča do
                     naše boleče preteklosti, niso pa ničesar obljubili.</p>
                  <p>Spoznali smo, da bodo morali najtežje breme prevzeti člani Nove Slovenske
                     zaveze in člani odborov za postavitev farnih spominskih plošč tako, da bodo
                     poiskali na svojem področju krajevne odbore strank, se povezali z župnijskimi
                     sveti in prosili za pomoč pri domačih župnikih in njihovih sodelavcih. Zaradi
                     tega smo obiskali nadškofa dr. Alojzija Šuštarja. Prosil nas je, naj Cerkve ne
                     vpletamo preveč v svoje načrte, saj so njene naloge univerzalne. Ker pa gre za
                     zahteve po pravičnosti, sodelovanju duhovnikov ne nasprotuje, če se bo ob
                     upoštevanju razmer pokazala potreba po njihovi pomoči.</p>
                  <p>Tako je Nova Slovenska zaveza v začetku marca poslala sporočilo svojim članom
                     in župnijskim svetom, naj se zberejo in začnejo zbirati podpise tako, kot
                     dovoljujejo domače razmere. V začetku aprila pa smo prosili tudi župnike v vseh
                     župnijah ljubljanske nadškofije in župnike v večjih župnijah koprske in
                     mariborske škofije, naj blagohotno pomagajo.</p>
                  <p>Držali smo se roka; 25. aprila je bilo podpisovanje zaključeno, teden dni smo
                     še sprejemali popisne pole, preštevali podpise, napravili kopije, nato pa 6.
                     maja izročili Poziv z originalnimi podpisi Državnemu zboru v hranjenje in
                     obravnavo.</p>
               </div>
               <div type="div3">
                  <head>24.346 podpisov</head>
                  <p>Listanje po popisnih listih, na katere se je podpisalo in zapisalo toliko
                     Slovencev doma in na tujem, je srhljivo in napeto kot branje pustolovske
                     detektivke. Pred nami se vrstijo imena kot na filmu. Izvemo, kdo se je
                     podpisal, spoznamo pa tudi, kdo je podpis odklonil. Slika je presenetljiva,
                     podpisalo se je veliko ljudi, ki so ob majniški deklaraciji stali ob strani,
                     pogrešamo pa podpise nekaterih, od katerih bi ga smeli skoraj zahtevati. Res pa
                     marsikdo ni kriv, da ga ni na podpisnih polah. Vemo, preveč smo hoteli in vrgli
                     po Sloveniji preveč redko pleteno in prekratko mrežo.</p>
                  <p>Pri sprejemanju pol s podpisi smo napravili napako in jih vlagali v takem
                     zaporedju, kot so prihajale po pošti ali so jih izročali osebno. Tako imamo
                     sedaj sicer na videz vse urejeno, vsaka popisna pola ima zaporedno številko, pa
                     čeprav je na njej en sam podpis, župnije in področja pa so pomešana in
                     razmetana. Samo Ljubljana je na šestdesetih različnih mestih, Kranj na
                     osemnajstih in tako naprej. Premalo smo pazili, odkod prihajajo pole, zato so
                     na njih pogosto napisana nepoznana naselja, ne pa glavni kraj, fara ali občina.
                     Pisava je včasih slabo berljiva, zlasti je težko uganiti, od kod so ljudje, ki
                     so kot kraj bivanja navedli samo ulico, ni pa napisano ime kraja, ali pa je
                     kraj eden tistih, ki jih je v Sloveniji nekaj deset kot Breg, Brezovica, Dol,
                     Zales, Hrib. Tako kljub radovednem brskanju po telefonskem imeniku ni bilo
                     mogoče ugotoviti, v katerem kraju imajo ulico Emila Adamiča, na kateri stoji
                     hiša s številko 60; v njej so namreč zbrali kar 24 podpisov. Bilo je tudi nekaj
                     zadreg. Tako so se poštarji ob kratici NSZ včasih zmotili in kljub pravilno
                     napisanemu naslovu vrgli našo pošto v predal NZS – Nogometne zveze Slovenije.
                     Tam pa so bili toliko uvidevni, da so preusmerili pošiljke na pravi naslov.</p>
                  <p>Kako so se odrezale stranke slovenske pomladi? Kolikor smo obveščeni, so se
                     izkazali samo odbori krščanskih demokratov. Za akcijo so se odločili na svojo
                     roko, saj iz centra niso prejeli posebnih navodil. Za zgled bi omenil njihov
                     odbor v Šentvidu nad Ljubljano. Vse kaže, da imajo krščanski demokrati zasluge
                     tudi za uspeh na Gorenjskem in Štajerskem. Nimamo pa podatkov, koliko so jim
                     pri tem pomagali domači župniki, ki smo jih tudi zaprosili za pomoč.</p>
               </div>
               <div type="div3">
                  <head>Večina je najprej opravila v domači hiši</head>
                  <p>Napravljen je samo površen pregled, odkod ljudje, ki so se postavili s svojim
                     podpisom. Večina izpolnjenih pol je namreč delo posameznikov, ki so se
                     podpisali kot prvi, pobrali podpise pri bližnjih in daljnih svojcih ter
                     znancih, nato pa šli na obisk v kraj, odkoder izhajajo, in bili delavni tudi
                     tam. Če jim je manjkalo še kaj podpisov, so jih pobirali povsod, kamor so
                     prišli, dokler nista bili polni obe strani. Tako so njihovi seznami izredno
                     pestri, na nekaterih je zastopana prav vsa Slovenija, kot bi šlo za seznam
                     predstavniškega telesa. Za tako zbiranje podpisov je potreben poseben dar, ki
                     smo zanj mislili, da Slovencem manjka. Veseli nas, da smo se zmotili. Seveda pa
                     bi zahtevala natančna statistika, ki bi upoštevala podpis vsakega človeka,
                     veliko časa. Čutimo, da bi podpisniki tako pozornost zaslužili, saj so se
                     podpisali pod dokument, ki kar sedemkrat tolče po komunizmu tako, da ga
                     imenuje, kar je v sedanjih časih vsaj nekaj na moč nespodobnega, če že ne
                     prepovedanega.</p>
                  <p>Če bi ocenjevali udeležbo po pokrajinah, seveda ni dvoma, da daleč prednjačita
                     Dolenjska in Notranjska. Začutili smo, da spet naseljujejo te kraje posebni
                     ljudje, hrabri in jasnega pogleda, spoznali, kakšna milost je kri mučencev iz
                     teh krajev. Izjeme so bile Ajdovec, Dobrnič in Novo mesto, kar spet pomeni, da
                     božja milost sama po sebi ni dovolj, potreben je tudi človeški trud. Niso imeli
                     ljudi, ki bi hodili od hiše do hiše, pa bi bila žetev prav tako bogata, kot je
                     v drugih župnijah teh pokrajin. Presenetljivo dobro se je odrezala Gorenjska,
                     kjer imajo razen Kranjske gore številne podpisnike prav iz vsakega večjega
                     kraja. Teh ne bi posebej naštevali. Še bolje se je odrezala Ljubljana. Nekatere
                     ulice so bile dobesedno prečesane, pogosto pa je bila res potrebna pomoč
                     domačega župnika, ki je pri obvestilih na koncu maše povedal tudi to, kjer in
                     kdaj je možno podpisovanje; najbolj podjetni so postavili pri izhodu iz cerkve
                     mizico, in so se ljudje zvrstili. Ali je to vpletanje Cerkve v politiko? Gre za
                     ureditev temeljnih reči v družini, to pa sta tudi njena naloga in dolžnost.
                     Brez tega bo življenje pod skupno streho neznosno. Pri tem si moramo pomagati
                     sami, ne moremo se več izgovarjati na Dunaj ali Beograd.</p>
                  <p>Kako se je odrezala naša emigracija. Izkazali so se Argentinci, ki so zbrali
                     2.665 podpisov. Če vemo, po kako veliki državi so razmetani in kakšna pota so
                     bila potrebna, da so podpisne pole dospele na pravi naslov, jim smemo samo
                     čestitati. Iz USA je prišel paket s 675 podpisi, iz Kanade z 203. Na videz
                     številki nista veliki, upoštevati pa moramo razbitost slovenskega življa v teh
                     državah. Cleveland že dolgo ni več drugo ali tretje največje slovensko
                     mesto.</p>
                  <p>Imensko bi omenili nekatere zbiralce podpisov iz krajev, ki jih imamo za
                     težavne, kot so revirji, Štajerska, Primorska in Primorje ter zamejstvo,
                     predvsem področja, za katera trdijo, da v njih ni bilo revolucije, še manj
                     državljanske vojne. Tako smo dobili podpise iz Izole: Vladimir Kern jih je
                     poslal 25 in dr. Stane Lovšin 11, župnik Ciril Turk je našel 11 podpisnikov ob
                     obalah Vrbskega jezera, dr. Andrej Fidelj 50 v Mariboru, dr. Lojzka Berden 50 v
                     Martjancih, ing. Janez Črnej 18 v Celju, Marjeta Nardin 40 v Dolenjskih
                     Toplicah, Ivan Glušič 50 v Mozirju. Razveselili smo se 226 podpisnikov iz
                     Celja, 50 iz Šoštanja, 60 iz Semiča, 61 in Postojne, 24 iz Tržiča, 70 iz Kopra,
                     70 iz Vranskega, 50 iz Prevalj, 82 iz Slovenj Gradca, predvsem iz Pameč, 34 iz
                     Trente in Bovca in 55 iz ostale Primorske, 57 iz Črnomlja, 63 iz Ptuja, 23 iz
                     Murske Sobote, 16 iz Osilnice, 70 iz Slovenskih Konjic, 84 iz Zreč, 18 iz
                     Zagorja, 17 iz Slovenske Bistrice, 5 iz Gorice (Italija), 50 iz Žalca, 15 iz
                     Ljutomera, 19 iz Hrastnika in 70 iz Trbovelj, 50 iz Pariza, 75 iz Stuttgarta in
                     21 iz Linza.</p>
                  <p>Ne smemo spregledati duhovnikov, predvsem gre za domače župnike, ki so se kot
                     dobri pastirji postavili na čelo svoje črede. Podpisali so se prvi in z zgledom
                     pokazali, kako je treba delati za demokracijo. Verjetno vseh ne bomo našteli,
                     ker smo jih pri površnem prebiranju listov spregledali. Upam, da nam bodo
                     napisani odpustili, če bomo tudi pri njih opustili častne nazive, razen pri
                     zlatomašniku Vojku Seljaku iz Javorij nad Poljanami, ki mu je pri podpisovanju
                     sledilo še 174 podpisnikov iz njegove fare; Franc Baloh načeluje 50 iz
                     Šmartnega v Tuhinju, Božidar Metelko iz Šentvida nad Ljubljano je prvi na
                     listah z 241-imi podpisniki, Vinko Šega iz Roba pri Velikih Laščah je poslal
                     listo kot prvi podpisnik, na njej pa je 50 župljanov, Stanko Cikanek iz Londona
                     je prvi med enakimi na listi 250 podpisi, Janez Kompare z Brezovice pri
                     Ljubljani se je postavil pred 14 podpisov, Stanko Kapš z Vrhnike je tudi prvi
                     na eni od list s 305 podpisi iz te župnije. P. Matej Papež s Solkana predseduje
                     poli s 50 podpisi.</p>
               </div>
               <div type="div3">
                  <head>Od hiše do hiše</head>
                  <p>Ker nam s prvo možnostjo ni uspelo, da bi delali organizirano s pomočjo
                     ohlapnih odborov in v soglasju in s sodelovanjem strank slovenske pomladi, smo
                     spoznali, da bo treba od hiše do hiše. Pokazalo se je, da je tako zbiranje
                     podpisov uspešno celo tam, kjer ljudje podpisovalca ne poznajo, če mu uspe, da
                     po instinktu izbira prave ljudi in si vzame zanje dovolj časa.</p>
                  <p>Prav je, da damo zato besedo Fani Božič iz Škofje Loke, ki je sama zbrala 735
                     podpisov:</p>
                  <p>Pri tem delu sem doživela veliko lepega, pa tudi manj lepega, da ne rečem
                     grdega. Kamor sem prišla, so me lepo sprejeli, celo pogostili, se pogovarjali
                     in svetovali. Pripovedovali so mi svoje zgodbe, včasih tako krute, da sem
                     obnemela. Žal, da jih nisem sproti zapisovala, saj bi jih bilo za celo
                     knjigo.</p>
                  <p>Poznam veliko ljudi, zlasti tiste, ki so bili zaposleni, na lepem pa sem
                     spoznala, koliko jih še ne poznam. Bila sem presenečena, koliko je dobrih
                     ljudi, pa so žal skriti. Navezala sem toliko stikov, da se mi je vse pomešalo v
                     glavi. Mnogi so me vabili,naj še kdaj pridem na obisk vsaj za klepet.</p>
                  <p>Mož, ki je izgubil očeta, mi je dal naslove svojih sorodnikov. Obiskala sem
                     bolj oddaljene vasi naše župnije in cele občine. Za svoje področje sem si
                     izbrala štiri fare. Dvakrat sem se peljala z avtobusom v Poljansko dolino,
                     vračala pa se peš od vasi do vasi. Seveda povsod ni šlo. Nekateri niso
                     pomišljali in podpisali takoj, brž ko sem jim razložila, za kaj gre, in so
                     prebrali tekst Poziva, drugi pa so mi odvrnili, da bodo še pretuhtali. Nikjer
                     me niso grobo odslovili ali žalili, čeprav sem slišala prenekatero opazko.
                     Nekdo je rekel: Aja, to je pa za ta bele, tega pa ne podpišem! Nekateri niso
                     vedeli, da se je bila komu zgodila krivica, nekateri pa kar na kratko: Ne
                     podpišem, ker pri teh ljudeh nobena stvar ne pomaga. S seboj sem do konca
                     nosila vse doslej podpisane pole, da so ljudje videli, da niso sami.</p>
                  <p>Marsikje so me sprejeli z nezaupanjem, ker me niso poznali. Treba se je bilo
                     predstaviti. Takoj so uganili, da nisem Ločanka, in me vpraševali vse mogoče.
                     Morala sem jim povedati, da sem doma z Bizovika, da sem se šolala na
                     učiteljišču, pa morala šolanje prekiniti, ker nisem bila prava. V službo so me
                     vzeli v Gorenjski predilnici, pa že čez dve leti postavili na cesto. Potem sem
                     bila 34 let v banki. Sedaj sem upokojena in tako kot vsi upokojenci nimam
                     nobenega časa. Z možem sva prevzela skrb za farno cerkev sv. Jakoba, tako da
                     sem še mežnarica, v varstvu imam štiri vnuke, zdaj sem si ob vsem tem nakopala
                     še to podpisovanje. Za vnuke skrbi mož.</p>
                  <p>Povedala sem tudi, da sem preživela Teharje. Tako sem si pridobila dodatno
                     zaupanje. Podpisal mi je gospod, ki je bil rojen v škofjeloškem gradu. Mati –
                     nosečnica je bila vrnjena z domobranci, njen čas se je stekel in rodila je v
                     prenapolnjeni sobi.</p>
                  <p>Borec, na katerega sem naletela pri neki hiši, mi je rekel: Kakšne krivice
                     neki! Vas je peščica, vse drugo smo mi! Vsi otroci belogardistov so prejemali
                     štipendije in se šolali, kakor so hoteli. Takoj sem mu povedala svoje, da moj
                     oče ni bil vojak, ampak kmet in župan, ugleden in spoštovan mož. Zaprli so ga
                     in obsodili, pet let je odsedel. Zaplenili so vse premoženje. Mama se je borila
                     za preživetje petih otrok. Vsi smo bili mladoletni, zraven pa še 85 let stara
                     mati. Nalagali so nam obvezne oddaje, sestre so se šolale brez štipendij,
                     popolna revščina. Ni mi verjel. Rekel je, da me kot človeka zelo spoštuje, da
                     pa ne verjame, da se je kaj takega dogajalo. Kdo mi ni dovolil nadaljevati
                     šolanja na učiteljišču? Ljudska oblast, konkretno Krajevni odbor Bizovik. No,
                     ta je pa huda. Vi se jih pa znebite. Škoda za izgubo časa pa adijo!</p>
                  <p>Nepozabni bodo dnevi, ko sem obiskovala vasi Godešič in Reteče. Ljudi v njih ne
                     poznam. Ponudila se je dobra gospa Milka in me kljub invalidnosti spremljala po
                     vasi. Prav tako se zahvaljujem gospe Francki, ki je pobrala podpise od
                     sorodnikov in sosedov. Hvaležna sem pevskemu kolegu Dragu, ki je poskrbel, da
                     so lahko podpisali ljudje v Bodovljah in Podpurfelci. Lepo se zahvaljujem tudi
                     fantu Ambrožu za dobro voljo in nazadnje tudi gospodu Mateju.</p>
                  <p>Vida Kuharič iz Male vasi v Ljubljani:</p>
                  <p>Na Ježici sem edina članica NSZ. Po pomoč sem se napotila h gospodu župniku,
                     vendar od tega ni bilo nič. Dela sem se lotila sama in zbrala čez 400 podpisov.
                     Podpisala mi je celo nečakinja nekdanjega političnega komisarja, ki ga je prva
                     komisija za povojne poboje celo klicala na zaslišanje. Ljudje pa, ki gredo vsak
                     dan k sv. maši, so podpis odklonili. Oče ministranta in raznašalca Družine je
                     vpil, da sicer ni rdeči, podpisal pa bo šele, ko mu bodo vrnili nacionalizirano
                     zemljo. Pri neki družini sem pobrala podpise, ko gospodinje ni bilo doma.
                     Čeprav ni vedela, kako se pišem, me je nekako poiskala in podpisala, češ da pri
                     taki stvari mora biti zraven. Prav tako je gospa, ki je zdravnica, nagovorila
                     še svojega moža, inženirja kemije, ker osebno pozna nekaj prvih podpisnikov in
                     ceni njihovo poštenje in držo.</p>
                  <p>Večkrat se mi je pripetilo, da sem jih pošteno slišala. Vseeno sem se zahvalila
                     in odšla. Moram reči, da sem si šele dobro opomogla. Bilo je garaško delo.</p>
                  <p>V Dobrepoljah sta se izkazala Pavle Žnidaršič in Ignac Hegler s približno 1000
                     zbranimi podpisi, v Dravljah Ljudmila Koman, Anton Semenič iz Črnuč, v Kamniku
                     Maksimilijan Šimenc, v Šentjerneju Stanko Hosta in Lojze Vrtačič, v Preserju
                     Polde Pristavec, kjer so skupno zbrali 301 podpis, Vinko Zadražnik na
                     Primskovem, Jakob Mivšek pri Sv. Treh Kraljih, Janez Krašovec in Ivan Škrlj pri
                     Sv. Trojici, Jože Obreza v Dolenji vasi pri Cerknici, Marija Kožuh na Dobravi,
                     Pepca Rus z Grosupljega, Jože Meden iz Begunj pri Cerknici.</p>
                  <p>Skratka, izkušnja je dragocena. Treba je spet tako kot pri starih Slovanih,
                     lepo peš in od hiše do hiše. Če bi imeli dovolj časa, bi postopno prečesali
                     prav vsa področja, kjer so ostale bele lise. Pravi človek na pravem mestu dela
                     čudeže. Za to je dokaz že dosedanji uspeh. Zavedamo se, da smo zmožni nabrati
                     100.000 podpisov, če bi se odločili, da raztegnemo akcijo na eno leto, in če bi
                     se naši člani lahko ukvarjali izključno s tem. Vendar se zavedamo naslednjega:
                     če za koga 25.000 podpisov ni dovolj, da vzame zadevo resno, mu tudi štirikrat
                     večje število ne bo pomagalo.</p>
               </div>
               <div type="div3">
                  <head>Strah je znotraj votel, zunaj pa ga ni nič</head>
                  <p>Nekateri so priložili spremno pismo in bi jih nekaj pokazali.</p>
                  <p>Tinca Novak z Brega pri Temenici piše: Tukaj vam pošiljam poziv s podpisi.
                     Prosim Vas, da mi oprostite za zamudo, ker sem imela zlomljeno roko, tako da
                     nisem mogla nikamor.</p>
                  <p>Nečitljiv podpis je na naslednjem pismu: V prilogi vam pošiljam podpise. Ni
                     bilo enostavno. Ljudje so postali nezaupljivi. V njih je ostal strah ... </p>
                  <p>Maksimilijan Šimenc iz Vrhpolja pri Kamniku: Župnika nisem želel izpostavljati,
                     osebno pa mi je podpisal deklaracijo. Vedeti moramo, da je precej ljudi, ki so
                     imeli določene koristi od še vedno delujočih sil komunističnega režima, veliko
                     se jih še vedno boji, največ pa jih je, ki so slabo seznanjeni, ker so
                     nenačitani. Ali pa bero časopise, ki še zavajajo svoje bralce. Kar precej sem
                     si prizadeval ... </p>
                  <p>Janeza Črneja iz Celja je pesniško zaneslo:</p>
                  <p>Pri nas v Celju je slovenska pomlad šla mimo naših vrat. Komaj sem zbral nekaj
                     podpisov.</p>
                  <p>Valentina Kukel iz Murske Sobote je potožila:</p>
                  <p>V prilogi Vam dostavljam seznam s 23 podpisi. Zelo drago sem plačala svoje
                     protikomunistično prepričanje, da živim prek 42 let celih 200 km daleč od
                     svojega doma.</p>
                  <p>Milan Zupan iz Čemšenika: Sin Dominik nam jo je prinesel v podpis in odnesel
                     naprej, da dobi novo podporo – podpise. Res je, da je bilo na našem čemšeniškem
                     področju le nekaj malega teh povzročenih krivic, toda bile so.</p>
                  <p>S Svete Gore pri Gorici nam je pisal p. Pavel Krajnik OFM, svetogorski
                     spovednik:</p>
                  <p>Vsi se niso hoteli podpisati. V spomin na svojega brata Pavla Krajnika, moje
                     krstno ime je Franc, pa sem med ljudmi zbral polno polo podpisov. Štirje
                     zaprošeni so mi podpis odrekli z različnimi izgovori: da s podpisovanjem ne
                     bomo nič dosegli, da se v to zadevo nočejo vtikati, da obsojajo pobijanje ljudi
                     že s tem, da hodijo v cerkev. Neki izobraženi mož pa je poziv pozorno prebral,
                     ga dal ženi, naj podpiše, sam ga pa ni podpisal. Neki mož mi je podpis odrekel,
                     češ da ga more oblast klicati na odgovor, ker je podpisal nekaj nepreverjenega.
                     Moj brat Pavel je bil letnik 1928, vrnjen kot domobranec s Koroškega po mojem
                     sklepanju na Teharje ... </p>
                  <p>Župnik Alojzij Lamovšek iz Velikih Lašč zaključuje svoje sporočilo takole: Pri
                     tem se opaža pri ljudeh strah, nezaupanje, resigniranost, nezainteresiranost ...
                     Da bi le vse to pospeševalo resnico, pravico, mir, spravo!</p>
                  <p>Vida Vrbnjak Duler, ki je, kot kaže, spodbudila večino podpisnikov iz Pameč,
                     oče je bil domobranski oficir, ubit po vojni, piše naslednje: Uspavamo se s
                     trditvijo, da komunistične revolucije pri nas ni bilo, ker da je bila samo na
                     Dolenjskem in Notranjskem – na ozemlju Ljubljanske pokrajine. Vendar ni tako.
                     Kar ni opravil Puklasti Miha in njemu podobni, je opravila Udba v roku enega
                     meseca takoj po vojni. V rokah imam ... </p>
                  <p>Ko smo zraven pri blagoslavljanju farnih spominskih plošč, govorimo, da nas
                     bodo te plošče z imeni ljudi, ki so se uprli komunizmu v času, ko ga je
                     podpiral ves svet, osvobodile. In česa nas bodo osvobodile – strahu! Isto smemo
                     reči za podpise na Pozivu.</p>
                  <p>Kar iz drugega časa in sveta je pismo iz Avstralije, saj kaže, kako slabo
                     seznanjamo svet z demokratičnimi pridobitvami v Sloveniji:</p>
                  <p>Valerian Jenko iz Marylandsa v Avstraliji je prvi podpisnik dveh podpisnih pol,
                     na katerih je 36 podpisov. Pozneje nas je obiskal naš prijatelj Jože Košorok z
                     zanimivim sporočilom:</p>
                  <p>Prosimo, da izbrišete podpisnico ob obkroženi številki 8 – Sonjo Cesar. Njena
                     stara mama se boji, da bi imela težave s slovensko oblastjo, če gre v Slovenijo
                     na obisk. Ljudje v Avstraliji mislijo, da obiskovalce slovenskega rodu še vedno
                     zaslišujejo na Udbi, kakor so včasih nas.</p>
                  <p>Slovenski spominski odbor</p>
               </div>
            </div>
            <div type="div2">
               <head>Javna besedila NSZ v letu 1995</head>
               <div type="div3">
                  <p>Nova Slovenska zaveza je tudi v letu 1995 pozorno spremljala politične in
                     kulturne dogodke in v luči svojega programa do njih zavzemala svoja stališča
                     ter podajala nanje svoje pripombe. Tako je sprejela in posredovala javnosti,
                     političnim strankam in Državnemu zboru Republike Slovenije naslednje
                     dokumente:</p>
                  <p>1. Poziv Državnemu zboru in pristojnim oblastem države Slovenije, objavljen v
                     javnih glasilih in dostavljen Državnemu zboru Republike Slovenije z naslednjim
                     pismom:</p>
                  <p>2. Pomen in smisel Poziva Državnemu zboru,</p>
                  <p>3. Izjava NSZ o nujnosti organiziranja slovenskega demokratičnega bloka,</p>
                  <p>4. Praznovanje 50-letnice konca druge svetovne vojne in zmage nad fašizmom in
                     nacizmom,</p>
                  <p>5. Veleposlaništvu Velike Britanije v Republiki Sloveniji,</p>
                  <p>6. Stališča NSZ do »vojnih zakonov«.</p>
               </div>
               <div type="div3">
                  <head>Poziv državnemu zboru in pristojnim oblastem Republike Slovenije</head>
                  <p>Letos mineva 50 let, odkar se je končala druga svetovna vojna. Obenem pa so se
                     takrat na območju Slovenije polastili oblasti člani komunistične partije in
                     vzpostavili totalitarni režim.</p>
                  <p>Leta 1990 je bila uvedena parlamentarna demokracija, naslednje leto pa nastala
                     nova država, Republika Slovenija. Njena ustava ji poleg drugega nalaga, naj
                     uredi nerešena vprašanja, ki izvirajo iz državljanske vojne, in zagotovi
                     enakopravnost vseh državljanov Republike Slovenije. Slovenski spominski odbor
                     kot neformalna skupina slovenskih državljanov meni, da lahko ta dejanja opravi
                     Državni zbor Republike Slovenije samo in zgolj z ukrepi, navedenimi v
                     priloženem Pozivu, tako da ga sprejme v celoti, obenem pa naloži vladi
                     Republike Slovenije, naj pripravi zakone, ki bi vsebovali vse, kar Poziv
                     zahteva, in jih predloži v potrditev Državnemu zboru.</p>
                  <p>Poziv je dobil veliko podporo doma in po svetu. V dobrem mesecu ga je v najbolj
                     skromnem postopku in v skrajno neustreznih razmerah podpisalo 24346
                     podpisnikov. S tem je dobil značaj politične volje in ima tako težo, da Državni
                     zbor ne more mimo njega.</p>
                  <p>Stvar, katere ureditev ta Poziv predlaga, je tako pomembna, da ima po našem
                     mnenju prednost pred vsemi drugimi tekočimi zadevami. Zahtevamo, da poskrbite,
                     da bo Državni zbor razpravljal o Pozivu še pred spominskimi slovesnostmi 13. in
                     14. maja 1995.</p>
                  <p>Državni zbor želimo z vso resnostjo opozoriti, da bi katerikoli ukrepi zakonske
                     ali druge narave, ki ne bi upoštevali bistvenih elementov našega Poziva, ne
                     reševali vprašanj, ki so življenjskega pomena za razvoj slovenske države. Če bi
                     se zgodilo, da Državni zbor besedila ne bi vzel v pretres ali ne bi upošteval
                     elementov iz Poziva, bi prišel v navzkrižje s slovensko ustavo. Predvsem pa ne
                     bi opravil svoje temeljne politične dolžnosti, ki je v tem, da konča
                     državljansko vojno.</p>
                  <p>Priloga: Poziv s 24346 podpisi</p>
               </div>
               <div type="div3">
                  <head>Pomen in smisel poziva državnemu zboru</head>
                  <p>Po petdesetih letih usodne razdelitve slovenskega naroda med drugo svetovno
                     vojno je skrajni čas za temeljno ovrednotenje tega obdobja, za odpravo
                     neomejene pravne povezanosti sedanje demokratične države s povojnim
                     totalitarnim sistemom in za popravo krivic. To bo omogočilo, da se bomo
                     Slovenci podali na pot sprave, na pot iz preteklosti v prihodnost.</p>
                  <p>Glavna ovira, da bi stopili na nujno pot sprave, je očitno dejstvo, da nasilni
                     prevzem oblasti, ki ga je deloma že med vojno, v celoti pa po vojni izvedla
                     komunistična partija, doslej ni bil pravno obsojen, da se samostojna in
                     demokratična slovenska država še ni ločila od prejšnjega totalitarnega sistema
                     in ga pravno še ni spoznala za takšnega.</p>
                  <p>Poziv Državnemu zboru in drugim oblastem slovenske države, ki ga dajemo v
                     podpis vsem demokratičnim Slovenkam in Slovencem, bo pomagal, da bo ta velika
                     ovira za začetek slovenske sprave čim prej odstranjena. Vsem znano nasilje v
                     medvojnih in povojnih letih je treba tudi pravno oceniti, storjene množične
                     zločine je treba tudi pravno imenovati.</p>
                  <p>Predloženo besedilo Poziva Državnemu zboru ni in ne more biti opis slovenske
                     zgodovine, ni in ne more biti vrednotenje posameznih dogodkov, posameznih
                     udeležencev in njihovih dejanj, noče razvrščati medvojnih dejanj in dogodkov na
                     revolucionarno nasilje in na odpor zoper to nasilje na eni strani in na
                     osvobodilni boj na drugi strani. To besedilo tudi ni deklaracija o spravi. Z
                     deklaracijo slovenskega narodnega razdora ne bi odpravili.</p>
                  <p>Poziv Državnemu zboru ne zahteva, naj slovenska država v nekaj stavkih določi
                     zgodovino Slovencev od 1941 leta dalje. Zahteva le, da država obsodi
                     revolucionarno nasilje in nosilce tega nasilja po letu 1941; ne zahteva, da
                     država obsodi osvobodilni boj, ampak da obsodi zlorabo tega boja za
                     komunistično revolucijo; ne zahteva, da odobri nedovoljeno kolaboracijo, ampak
                     da prizna obstoj in legitimnost slovenske samoobrambe in odpora proti
                     revoluciji. Zahteva, naj država sprejme zakone, ki bodo omogočili enakopravno
                     sožitje vseh Slovencev, kar bo nekoč pripeljalo do sprave.</p>
                  <p>Obsodba zločinskega nasilja, ki ga je komunistična partija za kuliso
                     osvobodilnega boja izvajala, da je na nedemokratičen način za petdeset let
                     prevzela absolutno oblast, ni samo zadeva politike, ampak predvsem stvar
                     morale, je stvar bodočnosti vsega slovenskega naroda. Kot je nujna sprava, je
                     nujna obsodba komunističnega nasilja, saj to nasilje ni bilo nič boljše od
                     drugih totalitarnih sistemov tega stoletja.</p>
               </div>
               <div type="div3">
                  <head>Izjava o nujnosti organiziranja slovenskega demokratičnega bloka</head>
                  <p>Izhajamo iz spoznanja, da nova levica z močjo, ki jo ima v gospodarstvu in
                     upravi, v znanstvenih in kulturnih ustanovah, bolj odločilno pa z močjo, ki si
                     jo je deloma na volitvah deloma pa z vsakovrstnimi manevri pridobila tudi v
                     središču političnega odločanja, obvladuje državo do te mere, da z njo,
                     izkoriščajoč večinsko načelo, praktično gospodari. V razmerah etablirane
                     demokracije nas to ne bi vznemirjalo, ker pa v našem primeru gre za sile, ki
                     prihajajo iz okolja, ki je v preteklosti zelo prizadelo našo duhovno in
                     politično kulturo, predvsem pa izvorno nosi v sebi zli sloves dvojne igre, ki
                     koničasto nasprotuje demokratični igri na odprtem prostoru, nas prodor na
                     postkomunistični levici navdaja z nezaupanjem in skrbjo. Poleg tega pa nova
                     levica z močjo, ki jo ima, preprečuje vse poizkuse, da se z vsesplošno razpravo
                     o slovenski preteklosti razreši vprašanje državljanske vojne, ki s svojo senco
                     spremlja in dela negotove vse naše korake. Za politično prosperiteto nove
                     levice je stanje državljanske vojne eksistencialno nujno, za izgradnjo države,
                     ki jo je postavila na program sedanja zgodovina, pa nevarna in mogoče
                     nepremostljiva ovira. Ker iz tega jasno izhaja, da bodo državljansko vojno
                     lahko končale samo izvorno demokratične sile, če bodo pridobile večino v
                     državnem zboru, predlagamo – v tonu urgentne neodložljivosti – da v ta namen
                     začnejo z organizacijo demokratičnega bloka. Da se to zgodi, je treba napraviti
                     sledeče korake:</p>
                  <p>1. Izstop SKD iz leve koalicije in duhovna in politična reorganizacija stranke
                     v skladu z zgodovinskimi in aktualnimi zahtevami prostora, ki ga pokriva.</p>
                  <p>2. Sporazum med SKD in SLS o stopenjskem zbliževanju obeh strank do končnega
                     organizacijskega in programskega zlitja, s čimer se bo oblikovala velika
                     desnosredinska stranka in končala nenaravna delitev krščanskega dela
                     demokratičnega prostora.</p>
                  <p>3. Sporazum nove stranke s Socialdemokrati na levici in Narodnimi demokrati na
                     desnici o ustanovitvi velikega akcijskega političnega bloka, ki bo imel
                     možnosti večinske zmage na naslednjih volitvah.</p>
                  <p>Tako – in po našem mnenju samo tako – bodo podani osnovni pogoji, da se konča
                     državljanska vojna, uvede v politično središče enoumen jezik in sprejmejo
                     odločilni dokumenti za novo, pravno, pravično in trdno državo.</p>
               </div>
               <div type="div3">
                  <head>Praznovanje 50. obletnice zmage nad fašizmom in nacizmom</head>
                  <p>Vlada R Slovenije je ustanovila poseben odbor za organizacijo proslav zadevne
                     obletnice. V odbor je povabila predstavnike državnih, političnih, kulturnih,
                     verskih in drugih institucij, med njimi tudi ZZB NOV. Menimo, da slednja ne
                     more imeti člana v tem odboru. Predstavlja namreč komunistično stran v
                     državljanski vojni, ki se danes ne more enačiti z demokratičnimi institucijami,
                     ki bodo v letu 1995 praznovale 50-letnico zmage v drugi svetovni vojni. V tem
                     odboru bi namreč predstavljala institucijo totalitarnega sistema, ki ga svet
                     primerja oziroma enači s fašističnim in nacističnim totalitarnim sistemom v
                     drugi svetovni vojni, katerega zlom praznujemo v letu 1995.</p>
                  <p>Če predstavnik ZZB NOV ostane v odboru, pa zahtevamo, da vlada R Slovenije
                     povabi v odbor tudi predstavnika NSZ, ki predstavlja demokratično stran v
                     državljanski vojni, to je stran, ki je leta 1991 zmagala na svobodnih volitvah
                     in ki bo v letu 1995 praznovala 50. obletnico zmage demokracije nad
                     totalitarizmom.</p>
                  <p>Če vlada R Slovenije tega ne bo storila, smemo pričakovati, da bodo desno
                     usmerjene stranke in seveda tudi naslovna odklonile sodelovanje v odboru.</p>
                  <p>Zahtevo NSZ utemeljujemo tudi s tem, da NSZ programira v letu 1995 vrsto
                     jubilejnih slovesnosti in bi bilo prav, da bi jih v odboru usklajevali, sicer
                     bodo neizogibno »motile« slovesnosti, ki jih bo organiziral odbor.</p>
                  <p>Imenovanje predstavnika NSZ v odbor sodi tudi v vrsto dejanj države, ki vodijo
                     v popravo krivic, enakopravnost in vseslovensko spravo.</p>
               </div>
               <div type="div3">
                  <head>Veleposlaništvu Velike Britanije v Republiki Sloveniji</head>
                  <p>Ljubljana, Trg Republike 3</p>
                  <p>Vaša ekscelenca, gospod veleposlanik,</p>
                  <p>v zvezi s praznovanjem petdesete obletnice konca druge svetovne vojne Vas
                     želimo, gospod veleposlanik, seznaniti s svojimi pogledi na britansko udeležbo
                     na majskih slovesnostih v Ljubljani.</p>
                  <p>Nova Slovenska zaveza je naslednica Slovenske zaveze, ki je nastala med zadnjo
                     vojno, da bi organizirala odpor proti tujim napadalcem, a je, soočena s
                     komunistično agresijo doma, morala organizirati obrambo proti tej. Gotovo Vam
                     ni neznano, da se je domobranska vojska, ki je bila v ta namen ustanovljena,
                     nazadnje vdala britanskim silam na Koroškem, a so jo te, pod slepilnim videzom,
                     da jo bodo prepeljale v Italijo, vrnile v tedanjo Jugoslavijo, kjer so jo
                     komunisti množično pobili, kar je bilo po vsem, kar se je o njih vedelo, mogoče
                     z veliko gotovostjo pričakovati. Ko je bila po letu 1990 v Sloveniji obnovljena
                     demokracija, so ostanki domobranske vojske, čeprav zdecimirani, ustanovili
                     veteransko organizacijo in ji dali ime Nova Slovenska zaveza.</p>
                  <p>Nas prvenstveno ne zanima, kdo je v ozadju odločal o tem, kar se je zgodilo na
                     Koroškem v pozni pomladi leta 1945. Kar pa vemo in kar je gotovo nad vsak dvom,
                     pa je to, da je ta nedovoljena dejanja opravila britanska vojska. Zdaj ko so
                     slovenska javna občila sporočila, da se bodo majske parade v Ljubljani
                     udeležili ali predstavniki britanske vojske ali britanskih veteranov, se čutimo
                     dolžne, da Vas prosimo, da neutegoma posredujete pri vladi Njenega veličanstva
                     v Londonu, da znova premisli svoje odločitve glede nastopa v Ljubljani, če je
                     do katerih res že prišlo.</p>
                  <p>Prepričani smo – spričo tega, kar se je zgodilo leta 1945 tako na Koroškem
                     kakor v jamah in breznih Kočevskega Roga, in spričo tega, da sta oba dogodka
                     med seboj vzročno povezana – da bi za mnoge Slovence, če ne za večino, nastop
                     britanskih vojakov ali britanskih veteranov na majski paradi v Ljubljani
                     pomenil hudo žalitev. Britansko prisotnost bi gotovo imeli za ponovitev smrtne
                     obsodbe, ki je bila pred davnim časom izdana na Koroškem v opreki s pravili, ki
                     veljajo med civiliziranimi narodi.</p>
                  <p>Prepričani smo, da boste našo potezo razumeli kot prispevek k reševanju
                     problemov, ki izhajajo iz druge svetovne vojne, ki je svoj pravi konec doživela
                     s padcem berlinskega zidu leta 1989, in k reševanju problemov, ki izhajajo iz
                     tega, čemur z naraščajočo vztrajnostjo pravijo Evropska revolucija.</p>
                  <p>Pričakujoč Vašega odgovora, Vas lepo pozdravljamo.</p>
                  <p>Ljubljana, 6. 4. 1995</p>
               </div>
               <div type="div3">
                  <head>Stališča NSZ do »vojnih zakonov«</head>
                  <p>NSZ se pri presoji »vojnih zakonov« ne spušča v posamezne konkretne rešitve.
                     Podaja le načelne pripombe, temelječe na ustavi R Slovenije, in sicer:</p>
                  <p>1. K predlogu zakona o vojnih veteranih: predlog zakona zavrača, ker je
                     protiustaven, saj v svojem 3. čl. v celoti izključuje iz tega zakona
                     protirevolucionarje v slovenski državljanski vojni.</p>
                  <p> Predlog: 3. člen predloga zakona naj se črta v celoti in ustrezno dopolni 2.
                     člen ter se s tem izenačijo vsi državljani R Slovenije v pravicah iz tega
                     zakona, ki izpolnjujejo pogoje iz 1. člena predloga tega zakona.</p>
                  <p>2. K predlogu zakona o vojnih invalidih: predlog zakona zavrača, ker je enako
                     protiustaven, saj v svojem 2. členu izključuje osebe, ki so dobile okvaro
                     zdravja v državljanski vojni, to je protirevolucionarje.</p>
                  <p> Predlog: V 2. členu naj se v drugi vrstici za besedo »vojni« doda besedilo:
                     »ali državljanski vojni«, v 3. členu pa naj se v predzadnji vrsti za besedo:
                     »mobiliziran« vstavi besedilo: »ali v vojaških enotah protirevolucionarjev v
                     slovenski državljanski vojni«.</p>
                  <p>3. K predlogu zakona o žrtvah vojnega nasilja: predlog zakona zavrača, ker je
                     protiustaven, saj v svojem 6. členu izrecno izključuje protirevolucionarje v
                     slovenski državljanski vojni.</p>
                  <p> Predlog: v 1. členu naj se v drugi vrstici za besedo »vojni« vstavi besedilo:
                     »ali državljanski vojni«, 6. člen pa naj se črta v celoti.</p>
                  <p>4. K predlogu zakona o popravi krivic: predlog zakona zavrača, ker je
                     protiustaven, saj tudi ta izključuje protirevolucionarje v slovenski
                     državljanski vojni v pretežni večini.</p>
                  <p>NSZ zavrača tudi le delno vključevanje protirevolucionarjev v ta zakon in
                     zahteva izenačitev obeh strani v državljanski vojni v vseh zadevah. Tako
                     zavrača predlog, da naj bi bili upravičenci do odškodnine po tem zakonu tudi
                     svojci pobitih protirevolucionarjev. To zavrača zlasti zato, ker načelno
                     odklanja barantanje o vrednosti življenja, še zlasti pa, ker za pobite
                     protirevolucionarje, za njihove svojce in preživele zahteva enakopravnost z
                     vsemi drugimi, ki jih zajema predlog zakona. Zahteva pa predvsem moralno
                     popravo krivic, vrnitev časti in dobrega imena ter dostojno in teži krivice
                     primerno ureditev grobišč in pobitih v Kočevskem Rogu, na Teharjah, Orlovem
                     vrhu in drugod po Sloveniji.</p>
                  <p>NSZ zavrača tudi predlog, da se s tem zakonom pobitim protirevolucionarjem
                     milostno podeljuje pravica do mrliških listov in zaznamovanja njihovih grobov.
                     To pravico imajo prizadeti namreč že od rojstva, ker so se rodili kot ljudje in
                     jim te pravice ni nihče odvzel. Ponujanje take poprave krivic je skrajno
                     žaljivo izživljanje ene strani državljanske vojne nad drugo. Ta zakon mora
                     pristojni službi le naložiti nalogo, da to sramoto čim prej odpravi in na
                     najenostavnejši način izda mrliške liste in v tem uskladi matične knjige z
                     dejanskim stanjem ter da poskrbi za skromno in dostojno označitev grobov in
                     grobišč na državne stroške. Samo to želimo, da se uredi s tem zakonom.</p>
                  <p>5. NSZ zavrača tudi predlog izjave o opravičilu države za storjene krivice. To
                     pa zato, ker je pri tem potrebno najprej ugotoviti konkretne krivice in
                     konkretne krivce ter nato krivice – zločine priznati in jih obžalovati. Samo
                     opravičevanja ne more sprejeti, ker je le pesek v oči in ne pove, česa se kdo
                     opravičuje.</p>
               </div>
            </div>
            <div type="div2">
               <head>Iščite z nami</head>
               <div type="div3">
                  <figure>
                     <graphic url="slike_z_17/z_17_37.png"/>
                     <head>Drugi domobranski tečaj, 14. septembra 1944 – Po prvi objavi v Zavezi št.
                        12 smo dobili precej podatkov, tako da je stanje sedaj sledeče: za nekatere
                        oficirske kandidate poznamo samo priimke, za nekatere smo dobili po dva
                        priimka (od katerih je lahko eden pomanjkljiv), pa se nismo mogli odločiti
                        za nobenega; za nekatere smo dobili po dva priimka, a smo enega s precejšnjo
                        gotovostjo izključili in smo ga zato dali v oklepaj; pri nekaterih pa se vsa
                        poročila ujemajo tako glede priimka kot glede imena. Vsem poročevalcem in
                        iskalcem se lepo zahvaljujemo in jih prosimo, da nam sporočijo, če imajo k
                        priloženemu imeniku kaj pripomniti. Hkrati vam sporočamo, da iščemo tudi
                        sliko prvega tečaja, da bi lahko tudi glede njega začeli isti postopek.
                        Hvala!</head>
                  </figure>
                  <p>Prva vrsta: 1.Šušteršič, 2. Fric, 3. (Orehek) Ocepek Franc, 4. Hirschegger
                     Ernest, 5. Rožanc Matija, 6. Gostič, 7. Novak, 8. (Urh) Kovačič Anton, 9. Žužek
                     Janez, 10. Kocmur Lojze, 11. Zamida Anton</p>
                  <p>Druga vrsta: 12. Petrič, 13. Logar Franc, 14. Cerar, 15. Grilc Slavko, 16.
                     Volovšek Drago, 17. Aurelc, 18. Tomic, 19. (Bajc) Mrak France, 20. Cof Emil,
                     21. Goršič, 22. Sevšek, 23. (Zajc) Mejač Miha, 24. Pipp Dušan, 25. Kožar Stane,
                     Kraševec Alojz</p>
                  <p>Tretja vrsta: 26. Tomec, Zabavnik Ivan, 27. Šivic Nikolaj, 28. Vižintin, 29.
                     Praznik, 30. Kovačič Jože, 31. Žerjav, 32. Kovač, 33. Rigler Ivan, 34. Fik
                     Milan, 35. Kovačič Jure, 36. Pirnovar Bogo, 37. Budja Stanko, Zazula Ivan, 38.
                     Trdan Lojze</p>
                  <p>Četrta vrsta: 39. Kalan, Stariha Božo, 40. Štrukelj, 41. Karlin, 42. Zupanc,
                     Kalin, 43. Kobal, 44. Oražem Franc, 45. Kristan, 46. Bojc Alojz, Vidmar Rudi,
                     47. Škerlj Stane, 48. Cerovšek, 49. Judnič, 50. Hribar Danijel, 51. Žužek
                     Niko</p>
               </div>
            </div>
         </div>
      </body>
      <back>
         <div type="div1">
            <head>Na platnicah</head>
            <div type="div2">
               <div type="div3">
                  <figure>
                     <graphic url="slike_z_17/z_17_38.png"/>
                     <head>Kočevski Rog <name type="author">Bara Remec</name></head>
                  </figure>
               </div>
            </div>
         </div>
      </back>
   </text>
</TEI>
