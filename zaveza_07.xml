<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Glasilo Nove slovenske zaveze</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp>Ureja</resp>
                    <name>Uredniški dbor NSZ</name>
                </respStmt>
                <respStmt>
                    <resp>Odgovorni urednik</resp>
                    <name>Pavle Kogej</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>281 KB XML</extent>
            <publicationStmt>
                <publisher>
                    <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova slovenska zaveza</p>
                </availability>
                <idno type="issue">7</idno>
                <idno type="ISSN">?</idno>
                <date>2009-01-31</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">7</biblScope>
                            <biblScope type="vol">II</biblScope>
                            <biblScope>številka 4, december 1992</biblScope>
                            <date when="1992-12">december 1992</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2009-01-31">
                <name>Matija Ogrin</name> - pretvoril besedilo v zapis TEI, dodal strukturne oznake;
                manjkajo oznake za vse slikovno gradivo in gradivo na platnicah.</change>
        </revisionDesc>
    </teiHeader>

    <text>
        <front>
            <titlePage>
                <docTitle>
                    <titlePart>Zaveza št. 7</titlePart>
                    <titlePart>Revija za duhovna, kulturna in politična vprašanja sedanjosti in
                        prihodnosti – s posebnim ozirom na krizo slovenstva po boljševiški
                        revoluciji in državljanski vojni</titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova slovenska zaveza</publisher>
                    <pubPlace>Ljubljana</pubPlace>
                    <docDate>2009</docDate>
                </docImprint>
            </titlePage>
            <divGen type="toc"/>
        </front>
        <body>
            <div type="div1">
                <head>Aktualni politični komentar Nove Slovenske zaveze</head>
                <div type="div2">
                    <head>Aktualni politični komentar Nove Slovenske zaveze</head>
                    <docAuthor>Justin Stanovnik</docAuthor>
                    <div type="div3">
                        <p>Kakor so nas volitve zaposlovale prej, ko je bilo vse še ugibanje in smo
                            v veliki meri stali pred neznanim, tako se ne moremo od njih ločiti
                            sedaj, ko slovenske politične količine dobro poznamo. Čutimo, da moramo
                            iz nanovo nastale politične topografije razbrati njen smisel in pomen za
                            slovensko državo in slovenski narod: čutimo, da so nam volitve na neki
                            način povedale, kaj smo in kdo smo. Poleg tega pa so volitve tudi
                            nekakšen poizkus v političnem laboratoriju, ki nam lahko pove važne
                            stvari o naših predvidevanjih in naših izhodiščih. Volitve imamo lahko
                            za trenutek resnice, ne ontološke resnice, kaj družba v resnici je,
                            ampak resnice, ki je v glavah ljudi, tega, kaj ljudje mislijo, da družba
                            je.</p>
                        <p>In to je eden od poglavitnih razlogov, zakaj pišemo ta komentar. Morda je
                            sedaj čas, da popravimo svoje mnenje o tem, kako Slovenci politično
                            mislijo, pa tudi svoje mnenje o tem, kje je naše mesto na političnem
                            loku.</p>
                        <p>Najprej, kako so ljudje glasovali? Proti vsemu pričakovanju ali pa proti
                            vsej predvolilni politični retoriki – kaj so stranke v resnici mislile,
                            ne vemo – se ljudje niso odločali pragmatično, ampak, recimo temu
                            zaenkrat – svetovnonazorsko. Ljudje se niso odločali o tem, koliko je
                            kdo obljubljal zgraditi cest ali bolnic ali zavetišč za stare, celo po
                            tem ne, koliko je kdo zagotavljal, koliko novih delovnih mest bo odprl,
                            saj se ve, da tu volja še daleč ni najvažnejša; mnogo bolj kot po teh
                            stvareh so se ljudje odločali po tem, kaj si mislijo o svetu, o
                            življenju, o zgodovini. Pri teh volitvah so se ljudje izrazili
                            globinsko, če nam je dovoljeno, tako reči. Starejši volilci so se dali
                            voditi svojim svetovnonazorskim vzgonom, pa tudi, v nič manjši meri in
                            včasih v pokritosti s prvim, svoji zgodovinski vezanosti; pri mladih in
                            najmlajših zgodovina ni imela prav velike besede, večjo je imel svetovni
                            nazor, a le v toliko, kolikor so kje videli prisotnost ali odsotnost
                            vrednot. Zato se je večina mladih odločila za levico, ker je v svojem
                            laičnem instinktu tam, pravilno, slutila brezvrednostni svet
                            poljubnosti. Nekoliko je pri tem prispevala tudi logika generacijske
                            pripadnosti, zlasti za odločanje za mlade liberalne levičarje.</p>
                        <p>Stranke, ki so se osredotočile na konkretne programe, so dokazale, da te
                            važne okoliščine niso predvidele. Najboljšo taktiko je izbral tisti, ki
                            je govoril o konkretnih načrtih, a jih je uporabil predvsem za nosilce
                            svetovnonazorskih sporočil.</p>
                        <p>Razmeroma dober dokaz za verjetnost naših trditev je zanimiva okoliščina,
                            da volilno občinstvo raznih negativnih razkritij ni kaznovalo. Janševo
                            knjigo je, v celoti ali deloma, prebralo do sto tisoč ljudi, cela vrsta
                            ljudi je bila tam postavljena v zelo dvomljivo luč, a politične
                            konsekvence so skoraj v celoti izostale. Ti in drugi primeri kažejo na
                            to, da se večina ravna po naprej izdelanih gledanjih. Važno je nekaj
                            drugega: slutnja, kakšen globinski svet neki kandidat ali neka stranka
                            predstavljata.</p>
                        <p>Po tem uvodnem in po naše temeljnem spoznanju, si postavimo vprašanje,
                            kateri je največji uspeh levice na letošnjih volitvah in v slovenski
                            politiki sploh. Radi bi uveljavili misel, da so največji uspeh dosegli s
                            tem, da jim je uspelo iz predvolilnega razmisleka izključiti preteklost.
                            Levica, ki je po svojem izvoru skrajna levica, a se sedaj trudi, da ne
                            bi tako delovala, je namreč s svojo totalitarno preteklostjo tako
                            obremenjena, da se po nekem splošnem občutju za spodobnost na
                            demokratičnem političnem polju ne bi bila smela pojaviti. To zveni
                            večini ljudi kot pretiravanje, a je to samo zaradi ideološkega nasilja
                            nad javnim prostorom. S tem nočemo reči, da smo proti temu, da se je
                            pojavila, smo pa proti temu, da dobi demokratični mandat za prehod
                            celotne družbe iz totalitarizma v demokracijo, a demokratično je to
                            mogoče preprečiti samo tako, da jo postavimo v luč njene celotne zgodbe.
                            Ker pa se je levica dobro zavedala, kaj bi se s tem zgodilo, je v
                            silovitem propagandnem naskoku celotnega levega kulturnega in
                            političnega spektra boj za avtentično zgodovino ožigosala za maščevanje,
                            revanšizem, retrogradnost in kar je še podobnih ideoloških izrazov. Pri
                            tem je dosegla skoraj popoln uspeh.</p>
                        <p>S tem se je zgodilo~pravzaprav dvoje: levica se je povsem razbremenila in
                            je v politični konkurenci nastopila brez vsake hipoteke, kar jo je
                            delalo ne samo zelo uspešno, ampak je tudi ni sililo v razčiščevanje s
                            seboj, kar ji je vzelo lepo priložnost, da se dokoplje do svoje prave
                            podobe; s tem pa se je zmaličila tudi zavest o tem, kaj sedanjost je: na
                            neki način se je sedanjost deaktualizirala in se spremenila v politično
                            fikcijo, od nje je namreč odpadla določujoča značilnost, da namreč
                            predstavlja izhod iz deformiranosti totalitarne preteklosti. Uspelo ji
                            je nasprotnikom nagnati tak strah v kosti, da so verjeli, da bo že samo
                            omenjanje preteklosti s strani volilcev kaznovano.</p>
                        <p>Ozrimo se sedaj na predvolilno politiko desnice, zlasti pa politiko
                            Slovenske krščanske demokracije, ki ji pripada posebno mesto na desnici.
                            Najprej mora vsak kolikor toliko objektiven opazovalec priznati, da je
                            posebej s strani SKD bilo opravljeno veliko predvolilno delo. Po mestih
                            in vaseh je bilo aktiviranih veliko število odborov na raznih ravneh,
                            spomnimo se velikih in lepo obiskanih zborovanj, predsednik je s svojo
                            letečo ekipo obiskal domala vsak večji slovenski kraj. Predvolilna
                            strategija je bila po vsem videzu in tudi po izjavah strokovnjakov
                            pravilno in vešče vodena in tudi nekaj denarja je bilo vloženega vanjo.
                            Do tod vse prav, tu pa se začenjajo naši pomisleki.</p>
                        <p>Kje naj začnemo, da bomo zadeli na najvažnejšo žilo, ki je pripeljala do
                            tako skromnega uspeha? Nekatere stvari izhajajo že iz tega, kar smo
                            povedali do sedaj. Zdi se, ko vse premislimo, da je stranka bila za
                            volitve duhovno nepripravljena, če smemo tako reči. V predvolilnem času
                            se je posvetila mnogim opravilom, na najvažnejše pa ni dovolj mislila.
                            Poglavitna reč je ta, da ni opravila potrebnih identifikacijskih
                            razmislekov. Ni se dovolj posvetila tistemu zadnjemu in najvažnejšemu
                            vprašanju, kaj je, kaj hoče in kateri je njen specifični prostor. Na to
                            vprašanje bi si bila morala odgovoriti tako, da bi odgovor postal
                            izvorni center njenih energij: da bi stranka kot stranka bila z njim
                            prepojena, da bi postal last stranke in njenega v6denja. Predvsem pa po
                            našem, ponovno problematiziranem prepričanju ni dobro precenila
                            politične in duhovne fakture časa. Zato je – ponovno želimo povedati, da
                            bi zaradi njenih naporov in moralne integritete radi tudi v kritiki
                            obdržali določeno razdaljo, a je nekatere stvari vendarle treba povedati
                            – zato je obtičala v okviru dveh praktičnih rešitev, ki sta ji
                            onemogočili pravi polet. Ena stvar je bila to, čemur ne moremo reči
                            drugače kot oportunizem. Gre za to, da si ni upala Slovencem povedati,
                            za kaj pri teh volitvah gre. Da gre za moralno, politično in gospodarsko
                            prenovo, ki jo bo mogoče izpeljati samo z naporom in delom, v svetu,
                            kjer se bodo zavestno priznavale vrednote. Te stvari so se v
                            najsplošnejših formulacijah omenjale, a ne s takim prepričanjem, ne tako
                            radikalno, ne s tako urgentnostjo, da v poslušalcih ne bi bilo nobenega
                            dvoma, da je to edina pot v prihodnost. Stranka se je bala, da bo
                            volilce tako odbila, ljudje pa, kristjani in nekristjani, ki poznajo
                            življenje, vedo, da je temu tako in so čakali na tako besedo. Ves tisti
                            del slovenskega naroda, ki bodisi po tradiciji bodisi v moči lastne
                            izkušnje in lastnega spoznanja, zlasti pa iz preprostega veselja do
                            življenja, hoče in želi, da se življenje organizira na vrednotah, je
                            čakal, da bo z govorniških tribun zaslišal besede, ki bi ga klicale, naj
                            se združi za postavljanje takega sveta. Krščanski demokrati pa, se zdi,
                            so se sveta zbrali in se ga niso upali seznaniti z resnico. S tem pa je
                            bila načeta njihova identiteta. S tem je bila prizadeta tudi njihova
                            mobilizacijska moč. </p>
                        <figure>
                            <graphic url="slike_z_07/z_07_01.png"/>
                            <head>Množica</head>
                        </figure>
                        <p>Druga praktična rešitev, ki je sledila, pa je bil pragmatizem. Tekmovala
                            je z drugimi strankami, kaj bo zgradila, postavila, uredila, a te stvari
                            ljudi, kljub vsemu videzu, kot smo že omenili, niso odločilno zanimale.
                            ,Posebna oblika pragmatizma je bila tudi, to, da so ali povabili ali
                            sprejeli organizatorje predvolilne taktike iz tujine. To je stranka
                            storila zato, ker ni imela takega lastnega in doživetega gledanja na
                            zgodovino in sedanjost, da bi vedela, da sarrmo ona ve, v katerem duhu
                            je treba te stvari organizirati. Tako pa so to delali tujci, ki našega
                            sveta intimno ne poznajo, ga nimajo »v kosteh«, in je bila ta kampanja
                            narejena zanje in ne za nas: perfektna mogoče, a ne za nas. Rešilno bi
                            bilo samo to, da bi se vse besede združile v mogočen val, ki bi šel čez
                            deželo in ustvarjal prostor za prenovo.</p>
                        <p>Še neke stvari ni bilo opaziti. Krščansko demokratska stranka je iz
                            specifičnih zgodovinskih razlogov stranka s posebno slovensko
                            odgovornostjo. Vemo, da se bo tu oglasilo mnogo in glasnih ugovorov, a
                            ljudje, ki so pripravljeni razumeti, bodo gotovo razumeti, da za tem ni
                            niti sledu hegemonizma. Je pa odgovornost. Naj se pove na glas:
                            kristjani imamo za slovenski narod posebno odgovornost iz preprostega
                            razloga, ker smo ga v veliki meri naredili takega kot je, pa tudi zato,
                            ker se velika večina slovenskega naroda prišteva h krščanski kulturi.
                            Odgovornost torej in ne oblast: nihče naj ne govori, da to ni realno
                            izvedljiva razločljivost. In ravno te povečane zavestne odgovornosti pri
                            vodilnih politikih SKD nismo opazili. Enostavno je ni bilo v njih: ne bi
                            bilo treba o njej govoriti, a v njih bi po naši misli morala biti.
                            Zavest poudarjene odgovornosti bi jim dala možnost prepričljivejšega
                            nastopa. Tako pa se je zgodilo, kar se je zgodilo.</p>
                        <p>Ob zadnjih romunskih predsedniških volitvah smo imeli priliko slišati
                            dopisnika BBC-ja, kako je z mikrofonom hodil po deželi od hiše do hiše
                            in spraševal, koga bodo ljudje volili: Iliescuja, razume se, da
                            Iliescuja. Gre v tovarno. Koga boste volili? Iliescuja, samo po sebi se
                            razume, da bomo volili Iliescuja. Natanko isto se je ponovilo pri nas:
                            romunski sindrom! Kaj je v jedru romunskega sindroma ali kaj ga nosi, je
                            prezanimivo vprašanje za laika, kaj šele za sociologa, psihologa,
                            antropologa. Ali ni se bati, da bomo iz tistih kotov dobili kakšen
                            odgovor, tam se ubadajo s svojimi čudaškimi modeli in se za resnična
                            vprašanja ne zanimajo. Morali bomo tvegati sami.</p>
                        <p>Poskusimo z naslednjim vprašanjem: Kdo je avtor fenomena Kučan? Ali je to
                            Kučan sam ali pa je to kdo drug, recimo, ljudje ali čas? Kdor si je malo
                            natančneje ogledal Kučanove nastope, kdor si je vzel čas in ocenil
                            tistih nekaj dejanj, ki jih imamo lahko za politična, kdor se je s
                            svinčnikom vsedel pred njegove govore, je nazadnje pristal pri
                            ugotovitvi, da Kučan ne more biti oče svojega uspeha. Torej mora biti to
                            nekdo drug?</p>
                        <p>Kučana in njemu podobne nosi domotožje za socializmom. Socializem je
                            večna skušnjava človekova. Človek bi rad dosegel breztežnostno stanje,
                            stanje poljubnosti, neodgovornosti in zavarovanosti. Da je treba vse to
                            plačati s svobodo, to večine ne moti. Te sanje so tako močne, da trajajo
                            še potem, ko jih življenje razbije; trajajo v spominu in domotožju.
                            Kučan je znamenje, stičiščna točka, mesto simbolnega obstajanja v času
                            pred brodolomom. Samo tako je mogoče racionalizirati pojav, ki sicer
                            tolče ob našo pamet s svojo nerazložljivostjo.</p>
                        <p>Toda kar je v zasebnem svetu dopustno, postane, ko stopi v javnega, zelo
                            vprašljivo. Kučan je prav zato, ker je mogoče nanj : fiksirati spomine
                            na preteklost, ki jo je ravno treba preseči, moment retardacije
                            prepotrebne družbene preobrazbe. Kučan namreč ni stvar privatne
                            nostalgije, ampak javni človek prvega reda, ki ga visoka služba
                            postavlja v svet vzornega in normativnega. Ob tem moramo povedati še
                            nekaj. Nedvomna je Kučanova povezanost s preteklostjo, iz katere je
                            sicer zaradi političnega preživetja izstopil, a je ni nikoli nedvoumno
                            obsodil kot zablodo in prostor, v katerem se je jemala človeku ne samo
                            svoboda, ampak tudi življenje. Prav zato visi na njem ta preteklost.
                            Zato: kdorkoli je glasoval za Kučana, je udaril v obraz vsakega od
                            tistih, katere so v preteklosti pošiljali v ječe in taborišča, ki so jih
                            izrinjali na mesto drugo in tretjerazrednih prebivalcev države, ki so
                            jim jemali čast in dobro ime in se niso smeli braniti. Mogoče, zelo
                            verjetno, se sredi pozabljene zgodovine tega niso zavedali, a prav to se
                            je dogajalo. Naj jih na to spomnimo.</p>
                        <p>Na volitvah 6. decembra 1992 je zmagala levica. Kakšna levica je to? Če
                            jo postavimo v kontekst zgodovine slovenske levice, potem bi bilo mogoče
                            in potrebno postaviti tole razliko. Kakor je bila za predvojno levico
                            razpoznavni znak utopična zavest, tako je sedanja levica pravo nasprotje
                            predvojne, saj je zanjo značilno ne samo odsotnost vsake utopije, ampak
                            tudi odsotnost apriornega vrednostnega sistema sploh. In kakor je ona v
                            svoji utopičnosti postala ugoden teren za uveljavitev totalitarizma,
                            tako od sedanje ne moremo pričakovati obnovitvenih dejanj, ki jih
                            zahteva čas. Tako nas bo moderna slovenska levica uspešno uvedla v
                            Evropo v tem smislu, da bomo kot Evropa, hladnokrvno opazovali klanje na
                            Balkanu.</p>
                        <p>Nesreča, ki je prišla nad nas z volitvami je velika. Poleg vsega se je
                            pojavila še ekstremna desnica, ki je s svojimi preprostimi stavki
                            privabila mnogo ljudi, ki se navdušujejo nad lahkimi rešitvami. Na
                            obzorju je še druga nevarnost. Lahko se namreč zgodi, da SKD s svojo že
                            tako omajano identiteto, izgubi razsodnost povsem in stopi v koalicijsko
                            vlado z mladimi levičarskimi liberalci. V tem primeru bi se zgodilo
                            marsikaj, predvsem pa bi prišlo do popolne demoralizacije strankinega
                            članstva in volilne baze na terenu, najhujše pa bi bilo to, da bi
                            stranka s tem korakom prisilila slovenske katoličane, da bi nudili
                            določeno moralno pokritje za vse, kar bi liberalna vladna večina počela.
                            Tudi bi si s tako vezanostjo SKD jemala tisto prostost, ki jo bo
                            absolutno potrebovala za svojo moralno in politično prenovo.</p>
                        <p>Velik udarec za prihodnje parlamentarno življenje bo tudi odsotnost
                            stranke, ki se je v teh dveh letih izkazala za edino zares pogumno in
                            dosledno politično skupino. To so Slovenski narodni demokrati, ki so
                            bili, ko so se drugi vdajali polovičarstvu in oportunizmu, zvest glasnik
                            narodovih demokratičnih interesov.</p>
                        <p>Z malo domišljije je bilo med volitvami mogoče čutiti, kako se nad
                            politično sceno kaže maščevalni duh iz Dolskega. Zanimalo bi nas, če je
                            katera od strank pomislila na tisto znano grško besedo nemezis. Mi smo,
                            s4j smo v tem časniku že zdavnaj opozorili na to, da je bil razpust
                            Demosa prvo zlo slovenske demokratske politike. Videti je, da je treba
                            vse plačati. S to noto bi morda lahko končali to malce zagrenjeno
                            povolilno pisanje. Dodali bi morda samo še to, da poguma ne smemo
                            zgubiti. Saj ga tudi ne bomo. Ljudje božji, kaj je že vse bilo! Ali ni
                            dal Hölderlin na čelo znane pesnitve tele stihe: </p>
                        <lg>
                            <l>kjer je nevarnost, </l>
                            <l>tam raste tudi rešitev.</l>
                        </lg>
                    </div>
                </div>
            </div>
            <div type="div1">
                <head>Tako se je začelo</head>
                <div type="div2">
                    <head>Velike Lašče v ognju vojne in revolucije</head>
                    <docAuthor>Janko Maček</docAuthor>
                    <div type="div3">
                        <p>Lepa in slikovita je pot od Ljubljane proti ribniški dolini. Med vzponom
                            od Pijave gorice proti Turjaku vidimo na desni Kurešček z obnovljeno
                            cerkvijo in vasi pod njim. Komaj zapustimo turjaško planoto, smo že v
                            dolini, kjer nas pozdravi vas Rašica, rojstni kraj Primoža Trubarja. Še
                            malo naprej in že imamo pred seboj Velike Lašče, kjer se dviga mogočna
                            cerkev z dvema zvonikoma. Velike Lašče ležijo na prijaznem griču sredi
                            kraške kotline, ki jo obkrožajo z gozdom poraščeni hribi. Na trgu pred
                            cerkvijo je spomenik pisatelju Franu Levstiku, ki je bil rojen v
                            Spodnjih Retjah. Prav nasproti cerkve se odcepi cesta na Podsmreko, kjer
                            je bil doma Josip Stritar. Nehote se spomnimo njegove pesmi Turki na
                            Slevici. Pohitimo dober kilometer po novi cesti proti Blokam in že smo
                            pod hribom, na katerem nad celo okolico bedi vas Velika Slevica z
                            Marijino cerkvijo. Z vrha tega hriba se nam odpre razgled na Malo
                            Slevico, Dvorsko vas in Svetega Roka, na Karlovico in proti Lužarjem, ki
                            so že na robu Bloške planote, za gozdom na drugi strani hriba pa slutimo
                            Podsmreko, Ulako in Brankovo. Na obzorju vidimo na vzhodu Malo Goro in
                            Grmado, nato Slemena s Sv. Gregorjem, Travno goro in Mokrec.</p>
                        <p>Ob spominu na Veliko Slevico in na turške čase so se Stritarju porodili
                            verzi: »Grmade po gorah gore, v nebo njih plamen šviga! Privrel je
                            Turek, koder gre, rohni, mori, požiga.« Ne vemo, kaj bi Stritar napisal,
                            ko bi bil doživel drugo svetovno vojno ali revolucijo, vemo pa, da je
                            bil ta čas za. Velike Lašče in okolico težji kot najhujši turški
                            vpadi.</p>
                        <p>Pred drugo svetovno vojno je imela župnija Velike Lašče okrog tri tisoč
                            župljanov. Občina Velike Lašče je pa zavzemala širše področje in je zato
                            imela precej več prebivalcev. Leta 1938 je bil za velikolaškega župana
                            izvoljen Ivan Paternost, izobražen in napreden kmet, ki je posebno
                            skrbel za gospodarski razvoj. Bil je prepričan katoličan in član
                            Slovenske ljudske stranke, vendar kot župan ni delal nobenih razlik med
                            pristaši različnih strank. Sicer pa sta bili v njegovi občini pomembni
                            le dve stranki: Slovenska ljudska stranka in Pucljeva Samostojna kmečka
                            stranka. Delovanje strank je prišlo do izraza pri volitvah, drugače pa
                            ni bilo posebno izrazito, čeprav je neko napetost med »klerikalci,» in
                            »liberalci« bilo mogoče vedno čutiti. Samostojno kmečko stranko je
                            ustanovil domačin Ivan Pucelj, ki sicer ni imel formalne izobrazbe, toda
                            imel je izredno voljo in energijo, da se je sam poglabljal v knjige.
                            Čeprav mesar in kmet, se je povzpel v polični vrh in bil nekaj časa celo
                            minister za kmetijstvo v takratni beograjski vladi. Ko so leta 1927 na
                            Veliki Slevici gradili vodovod, je Pucelj poskrbel za izdatno denarno
                            pomoč. S tem je Veliko Slevico in tudi druge pridobil za svojo stranko.
                            Nekateri pa seveda niso marali »strankarskega denarja», zato niso
                            pristopili k vodovodni skupnosti. V neposredni bližini vodovoda so si
                            tedaj zgradili vodnjake – kapnice.</p>
                        <p>Zelo razgibano' je bilo v času med obema vojnama v Velikih Laščah
                            prosvetno delo. V okviru prosvetnega društva so imeli študentje in
                            dijaki poseben odsek, ki je usmerjal delovanje društva. Nekateri
                            velikolaški študentje so tedaj v Ljubljani že prišli v stik s komunisti
                            in se navzeli njihovih idej. Med člani prosvetnega društva je tako
                            prišlo do trenj. Decembra leta 1940 so na občnem zboru društva obsodili
                            komunistične ideje in komunistično usmerjene študente izključili iz
                            društva. Izključeni so nato odšli k »Sokolu«, kjer so bili takoj
                            sprejeti.</p>
                        <p>V tem času je bilo v trgu kar trinajst gostiln ali trinajst hudičevih
                            kapelic, kakor jih je baje poimenoval župnik. Lastniki gostiln so skoraj
                            vsi bili liberalci. Izjema je bil le »Vatikan«, zelo znana zadružna
                            gostilna, kjer je pa imel vpliv tudi župnik in so vanjo zahajali celo
                            nekateri izobraženci iz Ljubljane. Tako so tudi po tej poti prihajali v
                            Velike Lašče levi in desni vetrovi in vplivali na krajevno klimo.</p>
                        <p>Aprila 1941 so Velike Lašče prišle pod Italijane. Nekateri Laščani so
                            tedaj želeli, da bi njihov kraj zasedli Nemci, saj so od njih
                            pričakovali gospodarski napredek pa tudi zavezništvo s Sovjetsko zvezo
                            je morda govorilo njim v prid. Italijanov ljudje na splošno niso marali
                            in so obsojali redke posameznike, za katere so mislili, da sodelujejo z
                            njimi. V začetku so bili skoraj vsi za Osvobodilno fronto, saj so v njej
                            videli organiziran odpor proti okupatorju. Z naklonjenostjo so
                            spremljali prve partizane, ponekod so jim rekli četniki; nekoliko je
                            ljudi motilo le to, da so med njimi opazili nekatere domačine, ki niso
                            bili znani kot dobri in vestni delavci. Kaplan Franc Malovrh, ki je iz
                            Ljubljane večkrat prišel v Velike Lašče in na Veliko Slevico, kjer je
                            imel sorodnike, je govoril o nevarnosti komunizma, toda marsikdo tedaj
                            ni verjel, da sta Osvobodilna fronta in komunizem v neposredni
                            zvezi.</p>
                        <p>V noči med 6. in 7. januarjem 1942 so partizani napadli karabinjersko
                            postojanko na Turjaku. Italijani so nato pri padlem partizanu, ki ga
                            niso identificirali, našli beležko z nekaterimi podatki o delu OF v
                            Velikih Laščah. Naslednji dan so zato zaprli 44 ljudi iz Velikih Lašč in
                            okolice in jih 39 postavili pred vojaško sodišče, češ da so bili
                            sodelovali pri napadu ali sicer pomagali upornikom«. Iz ovadbe, ki jo je
                            tedaj napisal karabinjerski poveljnik v Velikih Laščah vojaškemu
                            tožilstvu, je razvidno, da je vse Laščane smatral za upornike in
                            sodelavce komunistov.</p>
                        <p>Prišel je 18. februar 1942. Lovski in gozdni čuvaj Nace Križman iz
                            Borovca je opoldne prišel s svojega dnevnega obhoda. Kmalu za njim je po
                            cesti od Blok prismučalo nekaj mlajših moških s puškami na ramah. Vpričo
                            žene in šestih otrok je eden od njih ustrelil očeta Križmana. Vzeli so
                            njegovo lovsko puško in odhiteli nazaj proti Blokam. Novica o Križmanovi
                            smrti je ljudi vznemirila, posebne pozornosti ji pa niso posvetili.
                            Mislili so, da je bil Križman pač nekomu na poti kot gozdni in lovski
                            čuvaj.</p>
                        <p>Mnogo bolj je ljudi pretresla vest o uboju osemindvajsetletnega Alojza
                            Adamiča iz vasi Brankovo. 22. aprila ponoči so partizani prišli na
                            Adamičevo domačijo, poklicali Lojzeta iz postelje in ga ubili. Lojze je
                            bil predsednik fantovske Marijine družbe v Velikih Laščah in član
                            Katoliške akcije. Pri ljudeh je bil povsod priljubljen. Pripravljali so
                            mu slovesen pogreb, toda kmalu se je zvedelo, da OF prepoveduje udeležbo
                            na pogrebu, češ da je bil Lojze ubit zato, ker je izdajal Italijanom.
                            Kljub temu je prišlo na pogreb veliko ljudi, ki niso verjeli, da bi bil
                            Lojze izdajalec. </p>
                        <figure>
                            <graphic url="slike_z_07/z_07_02.png"/>
                            <head>Pogled na Velike Lašče od Svetega Roka</head>
                        </figure>
                        <p>Mnogi so tedaj začutili, da je prišel čas usodne odločitve, da morajo
                            kljub nevarnosti pokazati, da obsojajo uboj, da pri takem osvobajanju ne
                            morejo sodelovati. Nekateri so bili prestrašeni in zaradi strahu niso
                            pokazali svojega protesta. Bili pa so tudi taki, ki so verjeli, da pri
                            Adamiču le ni bilo vse v redu. Pri njih so se že kazali znaki nečesa
                            novega, o čemer sta se nekaj mesecev prej v Ljubljani pogovarjala Edvard
                            Kocbek in njegov učenec iz Velikih Lašč, Jože Javoršek: »Četrta točka
                            gesel Osvobodilne fronte jasno in odločno zahteva spremembo slovenskega
                            narodnega značaja. Slovenski narodni značaj je izrazito krščanski ali
                            celo prakrščanski, in če bomo svoj značaj v resnici spremenili, bomo
                            morali iz njega predvsem iztrebiti osnovne značilnosti krščanstva, ki so
                            menda ponižnost, skromnost, vdanost, dobrota, poštenost. Če se hočemo
                            Slovenci rešiti, če hočemo vzeti svojo usodo v svoje roke in si pod
                            soncem izbojevati svobodo, je treba zavreči osnovne vrline krščanstva, s
                            katerimi so nas vse doslej uničevali … Katerakoli ideologija, ki v tem
                            preobratu lahko pomaga, naj bo pozdravljena!« (J. Javoršek, Spomini na
                            Slovence III, str. 93).</p>
                        <p>Na binkoštno soboto 23. maja zvečer so partizani prišli na Rašico. Iskali
                            so župana Paternosta, trgovca Tomažina in njegovega sina Poldeta. Niso
                            jih našli, saj so že vedeli, da so na spisku nezaželenih, zato niso
                            spali doma. Dobili pa so doma dekleta, za katera so pravili, da imajo
                            zveze z Italijani. Ustrelili so tri od njih: Kristino Jaklič, Marijo
                            Mustavar in Marijo Prijatelj, ki je bila stara komaj 17 let.</p>
                        <p>Konec junija sta izginila gozdni čuvaj Pečnik in njegova žena, ki sta
                            stanovala v gozdarski koči blizu Male Slevice. Baje je Pečnik nekaj časa
                            sodeloval s partizani, zato se je najprej razširila govorica, da je
                            skupaj z ženo odšel k njim v gozd. Italijani so zato konec julija med
                            ofenzivo požgali njuno kočo. Nekaj mesecev kasneje pa je nekdo v gozdu
                            blizu koče našel grob, v katerem sta bili trupli Pečnika in njegove
                            žene.</p>
                        <p>V Velikih Laščah je bila močna italijanska posadka. Pomladi 1942 so se ji
                            pridružile še manjše skupine vojakov, ki so se umaknili s Turjaka, Roba
                            in Rašice. Svojo postojanko so utrdili z bunkerji in trg obdali z bodečo
                            žico. V okolici so se večkrat pojavili partizani. Ko se je sredi junija
                            večja skupina partizanov zadrževala v Dvorski vasi, so jih Italijani
                            nekaj časa tolerirali, 24. junija pa so vas bombardirali z avioni in
                            zasuli s topniškim ognjem iz Velikih Lašč. Skoraj vse hiše in
                            gospodarska poslopja v Dvorski vasi so tedaj zgorela ali bila razbita.
                            Tudi cerkev je bila poškodovana. Partizani so se pred Italijani
                            umaknili. Vaščani Dvorske vasi so se razbežali na vse strani. Nekateri,
                            med njimi tudi učitelj Nanut, so odšli k partizanom.</p>
                        <p>Val italijanske ofenzive je konec julija 1942 udaril tudi v okolico
                            Velikih Lašč. Močne enote italijanske vojske so v ta namen pridrle od
                            Iga. V soboto, 25. julija, so te enote prenočevale na Turjaku in na
                            Rašici in drugi dan nadaljevale pohod. Kljub bližini Italijanov so
                            partizani tisto noč prišli na Ulako in prijeli Grudnovo družino: očeta
                            Franca, mater Angelo, sinove Alojzija, Gabrijela in Vinka, hčerki Marijo
                            in Anico. Odvedli so jih proti Karlovici. Dveh starejših sinov niso
                            našli in sta se tako rešila. Starejšo hčer Marijo je domačin Jože Bavdek
                            odvedel na svoj dom v Kaplanovo in jo zaprl v klet. Zjutraj so ga našli
                            Italijani in ga takoj ustrelili, Marijo pa rešili iz kleti. Šest članov
                            Grudnove družine so partizani postrelili onkraj Karlovice ob prvem
                            svitu, ko so se od druge strani že bližali Italijani. Štirinajstletna
                            Anica je bila po naključju zadeta samo v roko. Od strahu je omedlela in
                            padla na tla. Partizani so pustili trupla ležati na robu gozda in se
                            hitro umaknili. Anica se je čez nekaj časa zbudila iz nezavesti, se
                            izkopala izpod trupel svojih najdražjih in vsa okrvavljena odtavala s
                            kraja groze.</p>
                        <p>Tisto nedeljo dopoldne so Italijani okrog Karlovice postrelili še devet
                            moških, v Lužarjih pa štiri. Večina postreljenih ni imela nobene zveze s
                            partizani. Prišlo je namreč do spopada med partizani in Italijani, ki so
                            zato imeli vzrok za represalije. Trije partizani so padli v spopadu ali
                            pri umiku. Okrog 100 mož in fantov so Italijani tiste dni odpeljali v
                            razna koncentracijska taborišča, zlasti na otok Rab, kjer jih je mnogo
                            pomrlo zaradi lakote in raznih bolezni.</p>
                        <figure>
                            <graphic url="slike_z_07/z_07_03.png"/>
                            <head>Velike Lašče. Trg pred župno cerkvijo</head>
                        </figure>
                        <p>Kaj so zagrešili Grudnovi, da so jih tako kruto pobili? Oče Franc je bil
                            kmet in sodni sluga v Velikih Laščah. Rad je pomagal z nasvetom in z
                            delom, kjer je mogel. Mnogi v občini so ga zato poznali in spoštovali.
                            Sin Gabrijel se je le nekaj tednov pred smrtjo vrnil iz italijanskega
                            zapora. Bil je namreč med tistimi, ki so jih Italijani zaprli po napadu
                            na Turjak 6. januarja 1942. Baje se je oče Gruden že prej bal Janeza
                            Cente, ki je imel veliko besedo pri partizanih. Bal se je pa tudi
                            Italijanov. Nekaj dni pred začetkom italijanske ofenzive so na Ulako
                            prišli partizani in ukazali kmetom, da so na več krajih med Ulako in
                            Velikimi Laščami prekopali cesto. Gruden je vedel, da se bodo Italijani
                            zaradi tega znesli nad vaščani. Na njegov nasvet so vaščani po odhodu
                            partizanov zasuli skopane jarke. S tem je vas rešil pred Italijani,
                            pospešil pa izvršitev smrtne obsodbe, ki je bila verjetno že prej
                            izrečena nad njim in njegovo družino.</p>
                        <p>V marsikateri slovenski vasi so se v tistih soparnih julijskih dneh
                            odigravali podobni prizori. Ko so se Italijani približali vasi, so
                            naleteli na prekopano in zasekano cesto. Partizani so jih napadli in se
                            umaknili. Brez težav so nato Italijani prišli v vas in jo požgali. Če je
                            bil v spopadu kak Italijan ubit, so takoj določili nekaj vaščanov za
                            talce in jih postrelili, druge pa odpeljali v internacijo. Vaščane, ki
                            so imeli pomisleke proti takemu načinu osvobodilnega boja, so odgnali
                            partizani in jih pobili. Revolucija je začela svoj po</p>
                        <p>V Velikih Laščah je bilo po ofenzivi spet tako kot prej. Italijani so se
                            držali v utrjeni postojanki. Le poredko in neradi so se podali ven iz
                            žične ograje. Ljudje v okoliških vaseh so se vedno bali, da bo spet
                            prišlo do spopada in da bodo Italijani zato pobijali in požigali. Bali
                            so se pa tudi partizanov, saj se je govorilo, da je še precej ljudi na
                            seznamu za likvidacijo. Janez Centa iz Karlovice je baje na Veliki
                            Slevici grozil, da bodo partizani požgali vas, vse nasprotnike OF pa
                            postrelili. Mnogi so zato ponoči bolj bedeli kot spali po raznih
                            skrivališčih, pa tudi podnevi napetost ni popustila.</p>
                        <p>Nekaj tiste groze je dojel Jože Javoršek, ko se je junija 1942 kot
                            partizan – predstavnik krščanskih socialistov v Pokrajinskem odboru OF –
                            srečal s svojim očetom. Ker si v Velike Lašče ni upal, je poklical očeta
                            k Sveti Trojici v Male Lašče. Kmalu je prišel. Nekaj časa je meril sina
                            od vrha do tal, gledal njegovo uniformo in orožje, nato pa se je usulo
                            iz njega: »Sem slišal, da morite duhovnike, da ste ubili gospoda
                            Nahtigala, ki je bil nekdaj župnik v Laščah … In njegovega kaplana
                            Franca Cvara. Ubili ste menda Henrika Novaka, kaplana v Hinjah, in Janka
                            Komljanca, župnika iz Prečne … Si poznal Naceta Križmana iz Borovca?
                            Lovskega čuvaja? Pobili ste ga. – Si poznal Lojza Adamiča iz Brankovega?
                            Pobili ste ga. – Si poznal Janeza Pečnika iz Dvorske vasi? Pobili ste
                            ga. Njega in njegovo ženo. – In na Rašici, če boš šel skoznjo, vprašaj,
                            kaj so napravile Jakličeva, Mustavarjeva in Prijatljeva, da so jih
                            pobili. O Bog se nas usmili! Bog se nas usmili!« Nato se je oče zgrudil
                            na kolena in tako pretresljivo jokal, da ga ni bilo mogoče ustaviti.
                            Oklepal se je sinovih nog in z glavo butal obnje in jokal, jokal. (J.
                            Javoršek, Spomini na Slovence III., str. 124).</p>
                        <p>Iz dneva v dan so ljudje teže prenašali strah in napetost. Spoznali so,
                            da od nikogar ne morejo pričakovati pomoči in zaščite. V takem ozračju
                            je v Karlovici prišlo do spora med terencem Janezom Cento in nekaterimi
                            sovaščani. Tako je nekega avgustovskega dne Nande Gorjup ustrelil Janeza
                            Cento. Nekaj dni kasneje je v Karlovici in na Veliki Slevici nastopila
                            vaška straža. Fantje so nekaj orožja imeli doma še od leta 1941, nekaj
                            pa so ga dobili od Italijanov. Baje so bili na Veliki Slevici nekateri v
                            začetku oboroženi samo z noži, ki so jih pritrdili na dolge palice.
                            Kljub temu so se ljudje oddahnili, počutili so se bolj varne. – V samih
                            Velikih Laščah ni bilo vaške straže. Nekako ob istem času kot v
                            Karlovici in na Veliki Slevici so nastale vaške straže pri Sv. Gregorju,
                            v Sodražici in v dobrepoljski dolini. Ker so partizani hoteli preprečiti
                            nastanitev vaške straže v Lužarjih, so požgali cerkev svetega Ožbalta.
                            Tako so obdržali svojo pot od Travne gore do Mokreca. </p>
                        <figure>
                            <graphic url="slike_z_07/z_07_04.png"/>
                            <head>Velike Lašče. Še en pogled</head>
                        </figure>
                        <p>Dr. Kolarič v knjigi o škofu Rožmanu navaja pismo, ki ga je leta 1965 o
                            nastanku vaških straž pisal Miloš Stare dr. Mihi Kreku. Pravi, da vaških
                            straž nihče ne bi mogel preprečiti. Komunisti so ustvarili tako stanje,
                            da je bilo nemogoče drugače, kakor iti pot samoobrambe. Spominja se,
                            kako ga je obiskal velikolaški župan Paternost in mu povedal, da
                            nameravajo ustanoviti vaško stražo. Stare je županu dopovedoval, da je
                            vendar nemogoče, da bi vzeli orožje od Italijanov. Navajal mu je tudi
                            druge razloge proti ustanovitvi vaške straže. Zupan Paternost pa mu je
                            rekel: »Gospod, vi tega ne razumete. Ko bi živeli na deželi, bi videli,
                            da ne moremo drugače, ker nas bodo vse pobili.« Odšel je solznih oči,
                            ker je imel občutek, da ga sogovornik ni razumel. M. Stare še dodaja:
                            »In tako je bilo povsod, kjer so nastajale vaške straže.</p>
                        <p>Morali so se braniti, če so hoteli živeti« (Dr. Kolarič, Škof Rožman
                            III., str 282).</p>
                        <p>Po ustanovitvi vaških straž se je življenje nekoliko umirilo. Pa ne za
                            dolgo. Prišel je september 1943. Že prve dni po kapitulaciji Italije so
                            se v Velikih Laščah začeli zbirati oddelki vaških straž iz dobrepoljske
                            in ribniške doline. Prišli so tudi stražarji s Svetega Gregorja in iz
                            Sodražice. Eden za drugim so odhajali na Turjak, kjer naj bi v mogočnem
                            gradu našli varno zavetje in se reorganizirali. Partizani so obkolili
                            Turjak in ga po večdnevnem obleganju zavzeli s pomočjo italijanskega
                            težkega topništva. Nato se je od Turjaka proti Velikim Laščam razvila
                            žalostna procesija. Okrog 600 ujetnikov, zvezanih z vrvmi in žico, so
                            zmagovalci gnali v Velike Lašče in jih zaprli v skladišča na železniški
                            postaji. Izmed njih so odbrali okrog 60 mož in fantov in jih 20. in 21.
                            septembra postrelili v bližnjem gozdičku. Med ustreljenimi je bil tudi
                            velikolaški zdravnik dr. Kožuh, ki so ga prijeli, ko je skrbel za
                            ranjence na Turjaku. Skupaj z zdravnikom so ubili tudi Lojzeta
                            Zalokarja, sodnika iz Velikih Lašč. Nekaj ujetnikov so tedaj izpustili,
                            druge pa odgnali v Kočevje, kjer so jih obsodili na smrt na procesu ali
                            pa pobili brez sodbe. Tako se je tragično končalo obdobje italijanske
                            okupacije.</p>
                        <p>Konec novembra 1943 je bila v Velikih Laščah ustanovljena domobranska
                            postojanka. Posadka je štela okrog 170 mož. V noči med 2. in 3.
                            decembrom so jih napadle enote 14. divizije. Ko so branilci spoznali, da
                            ne bodo vzdržali, so se odločili za izpad in umik. 80 se jih je prebilo
                            proti Ljubljani. Nekateri so se poskrili po hišah, toda partizani so
                            skoraj vse našli in postrelili. Postrelili so tudi več ranjenih
                            domobrancev. Ranjenega Poldeta Vesela z Male Slevice so baje pobili s
                            puškinim kopitom kar v ambulanti. Okrog 60 domobrancev je bilo tedaj
                            pobitih. Med njimi jih je bilo 27 z Roba, precej iz Velikih Lašč,
                            nekateri pa tudi od drugod. Tisto noč je izginil tudi župan Paternost.
                            Nikoli se ni zvedelo za njegov grob.</p>
                        <p>Domobranci so se iz Ljubljane kmalu vrnili v Velike Lašče in obnovili
                            postojanko. Maja 1945 so tudi oni odšli na Koroško. Angleži so jih nato
                            izročili partizanom. Noč za nočjo so v začetku junija vozile kompozicije
                            živinskih vagonov od Ljubljane proti Kočevju. Med potniki teh vagonov so
                            bili tudi nekateri Velikolaščani. Tu in tam so ljudje ob progi našli
                            listek, ki ga je odvrgel kdo od ujetnikov v upanju, da bo sporočilo
                            prišlo v roke njegovih domačih. Kakšne občutke so imeli možje in fantje,
                            ko so se mimo svojih domov peljali proti Kočevju!</p>
                        <p>Kar 142 mož in fantov je bilo iz župnije Velike Lašče pobitih še po koncu
                            vojne! Ali se bo kdaj vedelo, kateri od njih počivajo v jamah Kočevskega
                            Roga in kateri v okolici Teharij? V gozdičku nad nekdanjo železniško
                            postajo Velike Lašče je še danes grob, v katerem ležijo kosti Matije
                            Ivanca in Ivana Kraševca. Ivanc je bil med vojno poštar v Velikih
                            Laščah. Po maju 1945 se je nekaj časa skrival, nato pa se je na
                            prigovarjanje sorodnikov šel javit. Ubili so ga skupaj s Kraševcem, ki
                            so ga prijeli doma na Žagi, ko se je komaj vrnil iz nemškega
                            taborišča.</p>
                        <p>Leta 1986 ob 400-letnici Trubarjeve smrti je izšel Zbornik Velike Lašče,
                            v katerem pa niti z besedico niso omenjeni tisti, ki so v Velikih Laščah
                            in okolici med vojno in po vojni padli kot žrtve komunističnega nasilja.
                            Kot da sploh niso umrli! Kot da niso živeli v teh krajih! Toda z molkom
                            ni mogoče spremeniti resnice, da so bili to pošteni ljudje, ki so
                            ljubili svoje domove in svojo župnijo. Kot je zgodovina ohranila spomin
                            na turške vpade v tem delu slovenske zemlje, bo morala zabeležiti tudi
                            medvojne in povojne dogodke tako, kot so se v resnici zgodili.</p>
                    </div>
                </div>
                <div type="div2">
                    <head>Ni nas izučilo</head>
                    <docAuthor>Tine Velikonja</docAuthor>
                    <div type="div3">
                        <head>Ob 50-letnici napada na Ajdovec</head>
                        <p>Dogodki so se vrstili osem tednov, čisto in jasno kot v grški drami:
                            umor, beg, upor, napad, poraz v ognju in smrt.</p>
                        <p>Prava zgodba se je začela jeseni 1942. V petek, 16. oktobra zjutraj, je
                            skupina partizanov obkolila Vidrihovo hišo na Brezovi Rebri in
                            priklicala na hišni prag župana Štefana. Ko se je prikazal, je počil
                            strel. Zadet v prsi je imel še toliko moči, da je stekel mimo skednja v
                            breg do sosedove hiše. Tam pa je obležal. Visoki in krepki
                            štiridesetletnik je bil ponos ajdovske občine in z njim so se
                            postavljali daleč naokoli. Celo na glavarstvu v Novem mestu so govorili:
                            »Vprašajte ajdovskega župana, ta ve vse in vam bo razložil! «</p>
                        <figure>
                            <graphic url="slike_z_07/z_07_05.png"/>
                            <head>Ajdovec</head>
                        </figure>
                        <p>Še istega dne je samo z Brezove Rebri zbežalo v Žužemberk devet fantov.
                            Pridružili so se vaškim stražarjem. Že 20. oktobra so tudi v Ajdovcu
                            ustanovili postojanko vaške straže. Izbrali so prosvetni dom, imenovan
                            po škofu Gnidovcu.</p>
                        <p>Posadka je štela okrog 60 ljudi, vodili so jo legisti iz Žužemberka.
                            Stražarji so bili slabo oboroženi. Nosili so nerodne francoske puške, pa
                            še teh ni bilo niti za polovico; imeli so dve strojnici in zaboj ročnih
                            bomb. Pohajkovali so po vasi, hodili na patrole po bližnjih naseljih in
                            imeli nekaj bežnih prask s partizani. Niso se posebej utrdili, niti oken
                            niso zavarovali, le na drugi strani ceste pred domom so zložili dva
                            metra visoko skladovnico drv.</p>
                        <p>V petek 11. decembra, so ob prvem mraku zalajali psi, vaščani pa so na
                            obzorju zagledali nevarne sence. Bili so partizani Gubčeve brigade, ki
                            so obkoljevali vas. Po deseti uri zvečer so udarili z vseh strani s
                            puškami, strojnicami in ročnimi bombami. Brez odpora so zavzeli
                            skladovnico drv, izpulili nekaj polen in si napravili strelne line. Dva
                            stražarja sta zlezla v zvonik klicat pomoč, ostali pa so se še
                            pravočasno zabarikadirali v Gnidovčevem domu.</p>
                        <p>Partizani so po lestvi zlezli v župnišče, pri tem naj bi župnikov brat
                            vrgel vanje bombo in pobegnil. Župnišče so zažgali, zagorela sta tudi
                            cerkev in zvonik. Stražarja sta zvonila na vso moč, da je odmevalo po
                            dolini Krke prav do Novega mesta. Ogenj ju je pregnal. Skušala sta se
                            rešiti po vrvi. Ko je ta pregorela, je prvi padel z višine in z
                            zlomljeno nogo obležal, drugi pa je ujel strelovodno žico, splezal do
                            tal, vrgel ročni bombi v partizane, ki so ga že grabili, in ušel v
                            noč.</p>
                        <p>Pred svitom je zagorela tudi postojanka. Oblegani so se odločili za
                            izpad, pri katerem je večina padla ali bila ujeta, ostali pa so se pred
                            ognjem zatekli v klet in se pozneje predali. Popoldne je zagorela tudi
                            šola.</p>
                        <p>Ujetih stražarjev je bilo osemindvajset. Gnali so jih na Brezovo Reber.
                            Zasliševalci in verjetno tudi sodniki Avbelj, Brilej in Ambrožič so
                            izrekli 21 smrtnih obsodb. V mraku so stražarje vodili po dva ali tri v
                            bližnji gozd in jih postrelili.</p>
                        <p>Vaščani so se med napadom poskrili po kleteh in kamrah in ždeli v temi.
                            Ko se je zdanilo in je streljanje potihnilo, so zagledali razdejanje:
                            požgana poslopja, pred Gnidovčevim domom, iz katerega se je še kadilo,
                            pa trupla padlih. Padle in zgorele, 18 po številu, med njimi je bil tudi
                            zvonar Dominik Jarc, ki je poškodovan obležal pod zvonikom, so v
                            nedeljo, 13. decembra, pokopali na Selih, čez tri mesece pa zraven še
                            pobite na Brezovi Rebri.</p>
                        <p>Taka je zgodba o Ajdovcu.</p>
                        <p>Državljanska vojna se je razbesnela v Sloveniji v času druge svetovne
                            vojne in šele potem, ko so komunisti napadli tiste, ki se jim niso
                            hoteli pridružiti. To so bili predvsem slovenski katoličani. Vaške
                            straže so rasle kot gobe po dežju. Bile so slabo oborožene, nepovezane
                            med seboj, brez vojaških izkušenj, in so zato kar klicale in vabile
                            nasprotnika, naj se jih loti.</p>
                        <p>Ajdovec pa je vseeno mejnik v tej vojni. Pri njem so šli komunisti dlje
                            od zloglasnega pisma »...duhovnike, študente, kulake v četah … «, saj je
                            med zajetimi spadalo v to skupino samo nekaj »kulaških« sinov, pa so
                            vseeno večino pokončali. Odločitev za eno ali drugo stran v državljanski
                            vojni je veljala za dokončno in zato je bil obračun z nasprotnikom
                            neusmiljen.</p>
                        <p>Zgorela ni samo postojanka, ampak tudi cerkev, župnišče, šola, torej
                            celotno vaško središče, čeprav se v njih ni dogajalo nič, razen obupnega
                            klica zvonov.</p>
                        <p>Ajdovec je zanimiv tudi zato, ker se je po njem sprožila propagandna
                            vojna proti komunistom, češ da niso cerkve samo požgali, ampak tudi
                            oskrunili. Omenjali so ga celo na spokorni procesiji na Rakovnik
                            spomladi leta 1943.</p>
                        <p>Za nas pa je ob Ajdovcu pomembnejše, kako se je obnašala
                            protikomunistična stran. Ob njenem ravnanju zasledimo neke zakonitosti,
                            ki ji niso v hvalo in ki so morda značilne za politično in sploh javno
                            delovanje katoličanov. To je pojav, ki bi mu lahko rekli nekompetentno
                            ravnanje in pomanjkljiv občutek za odgovornost. Postavili bomo nekaj
                            vprašanj in skušali najti ustrezne odgovore.</p>
                        <p>1. Ali je bila postojanka varna?</p>
                        <p>Uredili so jo v stavbi, ki ni bila posebej utrjena, imela je leseno
                            ostrešje in strop, ki ju ni bilo težko zažgati. Skladovnice drv niso
                            branili in je padla brez strela v roke napadalcev. Okrog postojanke ni
                            bilo ovir, mreže bunkerjev, straž ali zased.</p>
                        <p>Kljub temu pa se je dalo v tem poslopju braniti pred napadalci nekaj ur,
                            kar se je tudi zgodilo.</p>
                        <figure>
                            <graphic url="slike_z_07/z_07_06.png"/>
                            <head>Cerkev v Ajdovcu, požgana decembra 1942</head>
                        </figure>
                        <p>2. Ali bi bili stražarji morali računati, da bodo napadeni?</p>
                        <p>Postojanka sredi osvobojenega ozemlja je pomenila za partizane poseben
                            izziv. Stražarji bi bili morali računati na napad. Kljub temu ni
                            dokazov, da bi pomislili na to, da so se prenaglili in da bi nameravali
                            postojanko opustiti. Komandant posadke je odšel na dan napada v
                            Žužemberk in pustil vojake same. Gotovo so vedeli, da se v bližini,
                            zlasti pa ne tako daljni okolici zadržujejo večje partizanske enote. Ob
                            napadu je bilo okrog Ajdovca najmanj desetkrat več napadalcev kot
                            branilcev. Jasno je bilo, čigava bo zmaga. Tako se dela, napadeš takrat,
                            kadar je uspeh zagotovljen!</p>
                        <figure>
                            <graphic url="slike_z_07/z_07_07.png"/>
                            <head>Križ na Brezovi rebri, kjer so ležali pomorjeni 12. 12.
                                1942</head>
                        </figure>
                        <p>3. Kako je bilo z obljubljeno pomočjo?</p>
                        <p>Pomoč naj bi bila obljubljena, zato tudi zvonjenje kot klic na pomoč, ni
                            pa bila podrobneje dogovorjena. Ko bi se zanjo natančneje dogovorili, bi
                            se izkazalo, ali je sploh izvedljiva. Zvonovi so se slišali še kam dlje
                            kot do Žužemberka, Mirne Peči in Straže, kjer so bile postojanke, pomoči
                            pa ni bilo od nikoder. O tem se ni nič pisalo. Objokovali so padle in
                            pobite, prirejali procesije, resnejše analize o tem, zakaj tak poraz, pa
                            ni bilo. V osem kilometrov oddaljenem Žužemberku je bilo nekaj sto
                            italijanskih vojakov in najmanj sto vaških stražarjev. Podoba je, da so
                            Italijani prepovedali kakršnokoli akcijo, s katero bi se dalo omiliti
                            pritisk napadalca. Noči so se bali, slutili so pasti, branili so tudi
                            vaškim stražarjem, da bi šli na pomoč. Pri Zafari so baje z orožjem
                            zavrnili skupino, ki je na lastno pest hitela na pomoč. Svoje zaveznike
                            so prevarali in prepustili usodi. Ne moremo trditi, da je šlo za zaroto.
                            Res pa je bilo med njimi veliko komunistov, ki so že bili našli stik s
                            partizani. Zato je možno, da je ta zveza delovala.</p>
                        <figure>
                            <graphic url="slike_z_07/z_07_08.png"/>
                            <head>Grob ajdovskih žrtev na Selah</head>
                        </figure>
                        <p>4. Če so bile okoliščine tako neugodne, zakaj so se sploh odločili za
                            postojanko v Ajdovcu?</p>
                        <p>Zanimivo je namreč, da po njenem uničenju niso več mislili na to, da bi
                            jo obnovili. Celo v jeseni leta 1944, ko so domobranci Dolenjsko in
                            Notranjsko popolnoma obvladovali, se tega ni nihče domislil, čeprav bi
                            bila za varnost prebivalcev koristna.</p>
                        <p>Odgovora ne vemo, lahko pa ga slutimo!</p>
                        <p>Uprli so se torej predvsem slovenski katoličani. Tem moramo priznati, da
                            so kot posamezniki izvrstni, tako v poklicu kot v skrbi za družino, manj
                            pa, kadar se spustijo v politični prostor. Ponavljamo vprašanje, ki
                            zadeva katoliški svet že stoletja, od reformacije. Zakaj so katoličani v
                            odločilnih trenutkih in dogajanjih večkrat manj uspešni kot njihovi
                            nasprotniki? Ali ima pri tem kaj opraviti verska vzgoja, ki se prepočasi
                            prilagaja duhu časa, ali prepričanje, da je v končni instanci vse v
                            božjih rokah?</p>
                        <p>Samo drobec o tem, kako so se odzvali na Kocbekovo Razmišljanje o Španiji
                            leta 1937. Osnovno sporočilo njegovega besedila je bilo, da
                            republikanskih sil ne vodijo komunisti in da je končni cilj
                            protifrankovske koalicije demokracija. Namesto da bi najboljši katoliški
                            misleci pisali poglobljene študije, v katerih bi zlahka dokazali, da se
                            Kocbek moti, so ga napadli, površno in frontalno, in ga izločili.</p>
                        <p>Med državljansko vojno bi bilo manj nesreč, če bi bilo ravnanje vodilnih,
                            ki so radi poudarjali svojo krščansko držo, bolj odgovorno. Prav je, da
                            so v Žužemberku prevzeli mlade fante, ki so se zatekli k njim, da si
                            rešijo življenje, prav je, da so jih oborožili. Vendar jim ne moremo
                            oprostiti, da so jih poslali v Ajdovec.</p>
                        <p>Zato se ne smemo čuditi, da je lani krščanska demokracija tako hitro
                            pristala na razpad DEMOS-a, da je delovala tako bledo, ko je šlo za
                            vprašanje splava v ustavi in da je tako zlahka pristala na
                            proporcionalni volilni sistem in tako pomagala ustvariti zmedo, ki smo
                            ji priča ob sedanjih volitvah. Bojim se, da bomo to kratkovidnost hudo
                            plačali.</p>
                    </div>
                </div>
            </div>
            <div type="div1">
                <head>Poročila iz zasedene Slovenije</head>
                <div type="div2">
                    <head>Politično in situacijsko poročilo Slovenske zaveze 12. novembra
                        1942</head>
                    <div type="div3">
                        <head>Arhiv Inštituta za novejšo zgodovino, zbirka Izidor Cankar, fasc.
                            7</head>
                        <p>Ljubljanska provinca. Obstojita dve politični formaciji. Slovenska
                            zaveza, v kateri so povezane vse stranke in skupine, ki stojijo na
                            narodni in jugoslovanski osnovi. Druga formacija je komunistična
                            osvobodilna fronta, ki zanika Jugoslavijo, narodnost pa priznava le v
                            kolikor je potrebno v propagandne svrhe. Slovenska zaveza daje vso
                            podporo vojaški organizaciji Draže Mihajloviča in je z njo v najožji
                            povezanosti. Niti Slovenska zaveza niti nobena v njej vključena stranka
                            ali skupina ne sodeluje v nobenem oziru z okupatorjem. To velja enako za
                            Slovensko ljudsko stranko in vso katoliško skupnost, kakor tudi za
                            napredni blok. Vsaka drugačna informacija, ki bi jo dobili, je lažna.
                            Poudarjamo to tudi o posameznih vidnih predstavnikih, ki kljub direktnim
                            ali indirektnim pozivom od strani okupatorjev niso klonili in se niso
                            uklonili. Italijanski novinar Nicottera radi tega v radijskih govorih v
                            ljubljanskem radiu dolži slovenske voditelje, da so krivi komunistične
                            revolucije, ker niso hoteli sodelovati s fašistično Italijo. Konkretno
                            navedemo nekaj primerov: dr. Natlačen in g. Pucelj po odstopu iz
                            konsulte nista imela več stikov niti z vojaškimi niti civilnimi oblastmi
                            okupatorja. G. Pucelj je v Laščah in sploh težko dobi dovoljenje za
                            prihod v Ljubljano. Dr. Natlačen pa je že mesece pred smrtjo ostajal v
                            svojem stanovanju, ker radi komunističnih groženj ni mogel na cesto.
                            Okupator sam ga ni zaščitil. Dr. Natlačen pa ni hotel prositi za zaščito
                            in tako je padel dne 13. oktobra v svojem stanovanju kot žrtev
                            komunističnega atentatorja, ki je prišel na njegovo stanovanje
                            preoblečen v duhovsko obleko. Nasproti dr. Natlačenovega stanovanja je
                            gimnazija, sedaj kasarna polna vojaštva, pa je bil atentat izvršen in
                            atentator do danes ni bil izsleden. Kot odgovor na atentat so le
                            Italijani istega dne pred hišo dr. Natlačena ustrelili 24 komunistov
                            odnosno simpatizerjev OF. Med njimi trgovce: Magdiča in Stepiča, žel.
                            viš. uradnika Romavja, podravnatelja cestne železnice ing. Kresnika,
                            profesorja Košaka itd. Kljub prošnjam Natlačenove žene naj tega ne
                            storijo, je bilo to le izvršeno. Visoki komisar Grazioli je po smrti dr.
                            Natlačena izjavil, da bo vsaj sedaj prišlo 10 do 15 uglednih
                            Ljubljančanov in ker je padel dr. Natlačen, vsaj iz katoliških vrst. To
                            pričakovanje Graziolija se ni izpolnilo in tudi sedaj še odklanjamo
                            vsako sodelovanje, ki bi imelo kakršenkoli politični značaj. Delovanje
                            dr. Natlačena je bilo v popolnem soglasju z direktivami Draže M. in
                            pomeni njegova smrt veliko izgubo za ves slovenski rod. Dr. Kramar je
                            istotako odklonil doslej vsako sodelovanje z okupatorji in bi mu vsak
                            delal krivico, kdor bi trdil drugače. Njegovo delovanje je le v prid
                            slovenski skupnosti. Dr. Adlešič je ponovno prosil, da se ga razreši
                            županskih poslov, ko je videl, da ne more napraviti nič koristnega. Šele
                            na četrto ali peto prošnjo je bil razrešen. Po razrešitvi se je
                            prostovoljno umaknil v Italijo, ker je bil živčno strt in so mu
                            komunisti grozili s smrtjo. Varnosti življenja pa v Ljubljani ni. Sedaj
                            se nahaja nekje v Italiji, že več mesecev nimamo z njim stikov. General
                            Rupnik je kot župan čisto nepomembna figura; sedi na občini in
                            prisostvuje uradnim slovesnostim in pogrebom. Na prošnjo posameznikov
                            opravi tudi kako intervencijo pri okupatorju. Škof. dr. Rožman se trudi
                            in dela, da bi lajšal bedo doma in v koncentracijskih taboriščih in
                            preprečeval krivice. Zastavlja v ta namen pri vojaških in civilnih
                            oblasteh svojo avtoriteto. Od komunistov je že dolgo obsojen na smrt, ki
                            grozijo, da bodo to izvršili, pa četudi pade petsto talcev. Zaščite pri
                            Italijanih ni prosil, vendar so vojaške oblasti po smrti dr. Natlačena
                            zastražile škofijski dvorec. Dr. Rožman je pred dvemi meseci začel
                            organizirati dobrodelno akcijo pod imenom »Škofijski ordinarijat –
                            dobrodelna pisarna». Sodelovali in podpirali so ga pri tem tudi
                            zastopniki naprednega bloka. Koncem prejšnjega meseca pa je bila ta
                            akcija prepovedana z motivacijo, da nikjer v Italiji škofijski
                            ordinarijati tega ne delajo. Od komunistov so obsojeni na smrt in stalno
                            ogroženi najrazličnejši gospodje, predvsem iz katoliškega tabora. V
                            zadnjem času so v tem oziru v največji nevarnosti gg. Avsenek, Marko
                            Kranjc, Miloš Stare in drugi. Na Miloša Stareta je bil organiziran
                            atentat, pa se je ponesrečil. Sodelovali so pri tem po nalogu skritih
                            komunistov 16 in 17 letni. Nobeden od ogroženih nima nobenih stikov z
                            okupatorjem in niti ne išče zaščite pri njem, ampak se skrije vsak,
                            kakor ve in zna. Smrt katerega koli bi bila izguba za naš pokret.</p>
                        <p>
                            <hi>Komunistična osvobodilna fronta</hi> je razdelila slovensko ljudstvo
                            v dva tabora. Na eno stran ogromna večina naroda, ki je narodno zaveden,
                            si želi združeno Slovenijo v federativni Jugoslaviji in pričakuje
                            rešitev od Vas in vašega dela, od vlade, Draže M. in zaveznikov. Vsa ta
                            večina slovenskega naroda je od komunističnega vodstva ožigosana kot
                            izdajalci in belogardisti ter obsojena na iztrebljenje. Smrt doleti
                            vsakogar, ki pride v roke partizanom in je osumljen, da je organizator
                            Zaveze, Mihajloviča, najhujša pa je največkrat okolnost, da pripada
                            katoliški skupnosti. Na drugi strani pa trdijo partizani, da so oni
                            edino pravoverni in da bodo s pomočjo italijanskih in nemških komunistov
                            sovjetizirali srednjo Evropo, ne priznajo ne vlade ne Mihajloviča in
                            izjavljajo, da bodo streljali na vsakega Angleža ali Amerikanca, ki bi
                            se pojavil na naši zemlji. Vse to delajo po navodilih kominterne in
                            njihov prvi in glavni sovražnik je – Slovenski narod. Lansko leto so v
                            začetku svojega pokreta pod lažno firmo osvobodilnega gibanja mnogo
                            dobrih ljudi prevarili. Dobili smo informacije, da so v gozdovih pobili
                            mnogo partizanov, ki so spoznali, da so bili prevareni in da gre za
                            komunizem, ne za svobodo naroda. Tako smo v zadnjem času prejeli
                            obvestila, da so pobili komunistični voditelji na terenu mnogo
                            partizanov iz sokolskih vrst, ki bi se radi od njih ločili, ko so videli
                            prevaro. Toda kdor je pri partizanih, mora postati komunist ali pa ga
                            doleti neizogibna smrt.</p>
                        <p>
                            <hi>Vaške straže </hi>imamo v Ljubljanski provinci od začetka meseca
                            avgusta dalje. Kako je prišlo do njih. Od lanske jeseni so nastopali po
                            provinci partizanski oddelki. Njihovo število se je letošnjo pomlad
                            povečalo in je znašalo par tisoč. Ti partizanski oddelki so izvajali nad
                            prebivalstvom teror, kakršnega ne pozna slovenska zgodovina. Ker se je
                            italijanska vojska umikala in jim prepustila večji del province, so
                            ustanavljali vsepovsod sovjetske republike in prišl celo do Iga. V teh
                            republikah so nasilno odvajali v gozdove ljudi, ropali, požigali in
                            uničevali takozvano »belo gardo«. Po dosedanjih podatkih so pomorili v
                            Ljubljanski provinci 1772 ljudi. Med temi so ženske, otroci, noseče
                            matere, starčki, ugledni kmetje, duhovniki, župani, učiteljice itd.
                            Duhovnikov so pomorili 14, od katerih jih je bilo 8 vnetih delavcev v
                            Mihajlovićevi organizaciji, ostali pa zavedni Slovenci in dobri
                            duhovniki. Župane so ubili 4, Tekavc, Št. Vid nad Cerknico, Brulc,
                            Šmihel-Stopiče, Vidrih Štefan, Ajdovec, Bastič, Horjul. Vsi so bili
                            organizatorji Slovenske zaveze. Pomorjenih je bilo mnogo celih družin in
                            po ure in dneve mučeni na najokrutnejši način. Če so se kje pojavili
                            potem Italijani, so partizani pobegnili, Italijani pa so požigali vasi,
                            odvajali od kraja ljudi v konfinacijo in po cele družine z otroci,
                            dojenčki in materami, ne da bi smeli vzeti s seboj najnujnejše. 15.
                            julija se je pričela takozvana italijanska ofenziva s topovi, tanki,
                            avijoni, in gorje je šlo vedno bolj po slovenski zemlji. Kljub temu, da
                            je ljudstvo od partizanov pretrpelo toliko gorja, ni italijanski posadki
                            izdajalo ničesar in odgovor je bil vedno, partizanov tu ni in jih ne
                            poznamo. Pritisk Italijanov je bil še večji. Prva vaška straža se je
                            ustanovila na St. Joštu nad Vrhniko začetkom avgusta. Partizani so v tej
                            občini požgali 17 posestnikom in pobili preko 20 oseb, nekaj celih
                            družin. Italijanske posadke ni bilo in so bili ljudje prepuščeni kom.
                            terorju. Ne da bi koga vprašali, so šli k najbližji vojaški komandi,
                            zaprosili za orožje, da si bodo branili dom in življenje in so tudi
                            dobili orožje. Takoj za tem so isto storili v okolici Novega mesta in so
                            tudi dobili orožje. Ljudstvo se je tega v obupu oprijelo in ko je prišlo
                            še navodilo od Draže M., da naj si ljudstvo pribavi orožja od kogarkoli,
                            je šlo ustanavljanje vaških straž naprej in danes je v provinci ca 3.500
                            oboroženih fantov in mož, ki po občinah skušajo vzdrževati red in mir,
                            ter iščejo komunistične morilce, katerih posamezniki imajo na vesti od
                            50-70 umorov slovenskih ljudi. Okupator se silno boji, da bi bila med
                            temi stražami kaka organizacija ali povezanost ali kak stik s
                            slovenskimi političnimi ljudmi. V tem slučaju bi seveda hotel
                            razorožitev, ljudje orožja ne bi vrnili in zapadli bi v novo katastrofo.
                            Nihče ne more očitati, da je v teh stražah kako sodelovanje z
                            okupatorji. Kdor ni doživel »partizanske svobode«, ne more doumeti,
                            kakšno trpljenje je prestalo podeželsko ljudstvo, ko so morale po cele
                            tedne in mesece cele družine in vasi ponoči begati po gozdovih in se
                            skrivati pred partizanskimi morilci. Naj se zgodi v bodočnosti kar hoče,
                            ime partizan bo ostalo slovenskemu ljudstvu v najstrašnejšem
                            spominu.</p>
                        <p>
                            <hi>Statistični podatki.</hi> Po dosedanjih informacijah so Nemci na
                            Štajerskem postrelili 1600 Slovencev. Na Gorenjskem pa preko 700.
                            Italijani so v Ljubljanski provinci postrelili ca 1.000 Slovencev. V tem
                            so všteti obsojenci, talci, partizani in pri represalijah pobiti
                            vaščani. Partizani pa so pomorili v ljub. pokrajini 1.772 ljudi.
                            Požganih je v ljublj. provinci preko 1.000 domov in preko 2.000
                            gospodarskih poslopij. To je v glavnem delo Italijanov, ker partizani so
                            požigali razmeroma malo.</p>
                        <p>
                            <hi>Vojaško sodišče. </hi>V Ljubljani redno posluje. Vendar je bilo v
                            zadnjih dveh mesecih zelo malo smrtnih obsodb, večinoma so v slučajih,
                            kjer je bila poprej smrtna obsodba, obtoženci sedaj obsojeni na dosmrtno
                            ječo.</p>
                        <p>
                            <hi>Koncentracijska taborišča. </hi>Se nahajajo še vedno v Gonarsu, v
                            Trevisu, Padovi in na Rabu. Največje je na Rabu, kjer je preko 10.000
                            Slovencev in to otrok, žensk, moških, v gozdovih ujetih partizanov,
                            nedolžnih družin, pobranih po vaseh, v pretežni večini kmečko
                            prebivalstvo. Razmere so na Rabu najobupnejše. Prebivajo v šatorih brez
                            zadostne obleke in odej, jesenski nalivi so jim ponoči odnašali šotore,
                            prej pa so bili v prahu brez zadostne vode. Na posameznika pride vode 1
                            liter na dan za uživanje in za pranje. Za higijeno ni poskrebljeno nič
                            in je nevarnost, da vsak čas nastopi epidemija kake bolezni. Sredi
                            septembra jih je obiskal škof dr. Srebrnič. Na dan, ko je bil on tam, je
                            ležalo na mrtvaškem odru 10 otrok. Štiri do pet dnevno pa ni nič
                            izrednega. Če kaka mati tam rodi, je en mesec v takozvani bolnici, po 1
                            mesecu pa mora z otrokom pod šotor. Hrana je najslabša od vseh
                            koncentrac. taborišč. Ko so bili tja prepeljani najprej partizani in
                            komunisti, so si prilastili funkcije kuharjev, pomočnikov v pisarnah,
                            nadzornikov itd. Te položaje izrabljajo še tam proti konfinirancem, ki
                            niso komunističnega mišljenja. Škof dr. Rožman si mnogo prizadeva, da bi
                            dobili iz konc. taborišč nazaj vsaj nedorastle otroke, ki niso v resnici
                            ničesar krivi. Iz Gonarsa in ostalih taborišč pa je v zadnjih tednih
                            prišlo domov kakih 300 dijakov, največ srednješolcev.</p>
                        <p>
                            <hi>Ljubljanska straža. </hi>Ker tudi v Ljubljani italijanske oblasti ne
                            morejo vpostaviti varnosti življenja, se tudi v Ljubljani snuje posebna
                            straža v obliki podeželskih straž, ki bi dobila orožje, preprečila
                            umore, ki so tako pogosti ter poiskala teroriste, ki pripravljajo
                            tolikšno nesrečo. Je pač razpoloženje tako, da italijanskim oblastem ne
                            daje informacij nihče, če pa informacije imajo, pa je akcija težka radi
                            tega, ker so naši komunisti v zvezi z italijanskimi in ker imamo v
                            Ljubljani tri italijanske oblasti. General Robotti izjavlja, da je
                            vojska vse in da nima civilna oblast ničesar govoriti. Komisar Grazioli
                            kot zastopnik civilne oblasti trdi obratno. Poleg tega ima še izjemno
                            stališče fašistična milicija, ker je komandant mesta fašistični general.
                            Karabinjerska komanda pa ima zopet neke vrste avtonomije.</p>
                        <p>
                            <hi>V Primorju </hi>so italijanske oblasti v zadnjih tednih zaprle mnogo
                            slovenske inteligence kot na primer: dr. Mermolja, dr. Kralj, dr.
                            Pavlin, Bernarik itd.</p>
                        <p>H koncu poročila poudarjamo še to: edino upanje slovenskega naroda je v
                            tem, da pričakuje rešitve od dela naše slovenske delegacije v Londonu in
                            Ameriki, od naše vlade ter od zaveznikov. Povejte pa vsem v vladi in
                            zaveznikom, da bo po tolikšnem trpljenju, ki ga doživlja slovenski
                            narod, in takem doslednem odklanjanju okupatorjev strašno razočarano, če
                            se ne bo uresničil naš končni cilj: <hi>prav vsi Slovenci in vse
                                slovenske zemlje v </hi>
                            <hi>združeni Sloveniji in združena Slovenija v obnovljeni federativni
                                Jugoslaviji. </hi>To je edino plačilo, ki ga more dobiti slovenski
                            narod.</p>
                        <p>To poročilo Vam pošilja Slovenska Zaveza, po katerem naročilu sestavil
                            Prikazen.</p>
                        <p>Poročilo obsega štiri strani in ima šifro »12. november«. Pod to šifro
                            potrdite prejem tega poročila.</p>
                    </div>
                </div>
            </div>
            <div type="div1">
                <head>Mesto na gori</head>
                <div type="div2">
                    <head>Uvod</head>
                    <div type="div3">
                        <p>V nas je poseben čut, ki zahteva, da se imena izrednih ljudi ne smejo
                            pozabiti. Kdo pa so izredni ljudje? Ob tem vprašanju vsi takoj pomislimo
                            na ljudi, ki jih slavi zgodovina: slavni vojaki, politiki,
                            gospodarstveniki, umetniki, veliki narodni vodniki in preroditelji,
                            ljudje, ki so bili nekoč vsem na očeh zaradi svojih visokih služb in
                            izrednih dejanj. Toda veliki ljudje niso samo tisti, ki jim to priznava
                            zgodovina. Če imamo samo toliko velikih ljudi, kolikor jih zaide v
                            šolske učbenike, kdo bo potem nosil dramo življenja v njegovi
                            resničnosti?</p>
                        <p>Čas, ki ga živi človeštvo, ni nekaj enakomernega in enoličnega. Kak čas
                            je tak, da mu takoj, ko pomislimo nanj, priznamo izrednost. Med stvarmi,
                            ki jih izreden čas opravi, je tudi ta, da pokaže, iz kakšne snovi je
                            posameznik. Izreden čas namreč zahteva od ljudi izrednih dejanj in vedno
                            znova se izkaže, da jih nekateri zmorejo in drugi ne.</p>
                        <p>Tak izreden čas je bila za Slovence doba med 1941. in 1945. letom, ko smo
                            bili vpleteni v dve vojni: v svetovno vojno velikih razmerij, sredi
                            katere se je pa poleg tega pri nas razdivjala še najsrditejša vseh vojn,
                            državljanska vojna. In če sedaj stopimo v tako imenovano malo življenje,
                            v življenje, kakor se je odvijalo v vsaki vasi, v vsaki dolini, ki jo je
                            zgrabil ta izredni čas, potem bomo poleg opustošenja, ki se nam bo
                            pokazalo, videli še nekaj. Kakor da bi bil nekdo šel s kamnom
                            preizkušnje in se dotikal ljudi, se je nenadoma izkazalo: Eni so bili
                            usmiljeni, pa tudi razumni, modri in pametni. V njih je bila neka teža,
                            ki ni dovolila, da bi jih dvignil veter in vrtinčil kot pleve, ampak so
                            trdno stali tam, zvesti sebi in starodavni izkušnji svoje kulture. Lahko
                            bi rekli, da so prestali osnovno preizkušnjo časa in ohranili človeško
                            dostojanstvo. V drugih pa te teže ni bilo in so se dali najeti: kakor da
                            ne bi imeli v sebi ničesar, s čimer bi se posvetovali, so dovolili, da
                            so jih zgrabile velike obljube, in pri tem pozabili, da se s svetom in
                            življenjem ne sme igrati. Toda o teh ne bomo govorili. Dobili so svoje
                            nagrade, imeli svoj čas in sami najbolje vedo, če se je izplačalo.</p>
                        <p>A mi govorimo o izrednosti. Iščemo ljudi, ki bi jih lahko naredili za
                            prebivalce mesta na gori. To bodo ljudje, ki niso reševali samo sebe,
                            ampak so bili tudi luč za druge. Morda tega niso niti hoteli, toda v tem
                            izrednem in temnem času so tako stali, da jih ni bilo mogoče ne videti.
                            V resnici tako stojijo še danes, če imamo le oči za to. Naša želja je,
                            da bi jih čim več ljudi zagledalo.</p>
                        <p>Kakor je znano, se je slovenska državljanska vojna začela z napadom na
                            etablirano kulturo. Po kratki propagandni predigri so začeli komunisti,
                            ki so se odločili, da bodo vojno izrabili za izvedbo svojega projekta, z
                            umori. Od Dostojevskega dalje vemo, da ima umor središčno vlogo pri
                            izvedbi tega projekta. Umor ima večkraten namen, predvsem pa je pomemben
                            generator strahu. Z umorom se najbolj učinkovito uvede teror, teror. pa
                            ustvari moralni vakuum, v katerem je mogoče obvladati ljudi, izvesti
                            zamenjavo družbenega reda in vrednot. A nas sedaj zanimata dve drugi
                            stvari.</p>
                        <p>Prvič je važno, kdo so ljudje, ki so določeni za prve žrtve
                            revolucionarnega terorja. To so, tako nas je poučila slovenska
                            državljanska vojna, nosilci vpeljanega reda in predstavniki uveljavljene
                            misli, uveljavljene kulture. A to samo še ni dovolj. Ljudje, ki so
                            najprej napadeni, imajo vedno še nekaj drugega; samo dejstvo, da so
                            vezani na stari red, jih še ne bi bilo obsodilo. Obsojeni so šele potem,
                            ko se ugotovi, da imajo dve moralni lastnosti: zvestobo in pogum. Kar
                            jih dela za izredne ljudi in zaradi česar je prav, da prebivajo v mestu
                            na gori, sta ravno zvestoba in pogum. Ko se vse ali umakne ali skloni k
                            tlom, je vedno nekaj ljudi, ki iz nekega razloga tega ne naredijo. V
                            njih je substanca, ki jim tega, čeprav še daleč niso rešeni strahu in
                            skušnjav, enostavno ne dovoli. Če pravimo, da so pač iz take snovi, se
                            dobro zavedamo, da s tem še ničesar ne razložimo. Prav malo pa pomagajo
                            tudi druge razlage, razen če se nazadnje ne zatečemo k zadnji in
                            pravimo, da za vsem stoji Bog, njegova volja in njegova milost. Ti
                            ljudje so torej iz take snovi, da ne morejo drugače, ali pa so izbrani,
                            da nekaj izpričajo. V vsakem primeru pa je za nas, ki gledamo od zunaj,
                            na njih nekaj aristokratskega, nekaj, kar nas navdaja s spoštovanjem. Še
                            posebej, če pomislimo, da so svojo zvestobo in svoj pogum, pa naj
                            prihajata že od koderkoli, plačali z življenjem.</p>
                        <p>Drugič pa opazimo določeno izrednost tudi v okolju, ki spremlja in
                            opazuje te nenavadne ljudi in njihovo usodo. Ob umoru človeka, pri
                            katerem v bistvu vsiu vedo, da je umor pravičnika, se namreč svet
                            razdeli. Večina ravna tako, kot je bilo programirano: popade jih strah,
                            ki ga občutek nemoči še veča. Sledi vdaja in molk, ki to vdajo potrjuje.
                            A so še hujše stvari. V nekaterih se, ker so narejeni iz zelo enostavnih
                            celic, po začetni grozi in odporu, počasi, ne da bi vedeli kdaj, naseli
                            sprevržen rešpekt pred ljudmi, ki so v stanju za svoje cilje moriti. To
                            se sliši paradoksno, a ni brez vsake logike, saj groza pred neznanim in
                            še ne izkušenim vzbuja spoštovanje. Po umoru so torej nekateri bojijo,
                            drugi pa postajajo vedno bolj žrtve mehanizmov, o katerih se jim niti
                            sanja ne. Oboji pa utrjujejo oblast morilcev.</p>
                        <p>Kje pa je potem izrednost? Izrednost predstavljajo tisti ljudje, ne prav
                            številni ljudje, ki sredi vsega tega ohranijo razumsko in moralno
                            prisebnost, se ne ustrašijo tako zelo, da bi umolknili, obenem pa so
                            preveč zdravi, da bi jih zlo omamilo. In to so ravno ljudje, ki vedo in,
                            če je treba, tudi povedo: to je umor, kar se je zgodilo, je strašna
                            krivica.</p>
                        <p>Scenarij, kakršnega smo prikazali zgoraj, se je med državljansko vojno,
                            na svoj način pa tudi po njej, uresničil v prenekateri slovenski vasi in
                            dolini. Bilo je mnogo klavrnosti, bilo je mnogo strahu. Bilo pa je tudi
                            dosti velikih dejanj in nekaj ganljivo lepih ljudi. V Zavezi bi radi
                            katero teh dejanj in katerega teh ljudi rešili pred pozabo.</p>
                        <p>Uvodoma smo rekli, da se je med državljansko vojno na posebno dramatičen
                            način dokazalo, da smo ljudje pač iz različnih snovi. Toda ne bi želeli,
                            da bi na tem izrazu ležala vsa teža. Veliko namreč pomeni tudi družina
                            in njeno življenje. Zato bomo v teh nadaljevanjih pogosto govorili tudi
                            o rodu, o tradiciji, o tem, kar preprosti ljudje mislijo, ko pravijo, da
                            so pri tej in tej hiši že od nekdaj taki in taki ljudje. Mi bomo temu
                            rekli kultura hiše in njenih ljudi. Ob tem bomo pogosto razgrinjali pred
                            bralci svet, ki ga danes le redko srečamo, ki pa zanj vendar mislimo, da
                            še ni izgubljen. Govorili bomo o tem, kako sta živela vas in dolina.
                            Morali bomo spregovoriti o tem, kaj je bil na primer prosvetni dom in
                            kaj so pomenile katoliške prosvetne, vzgojne in športne organizacije. Iz
                            vsega se bo videlo, upam, da je v Sloveniji nekoč obstajalo pred vsem in
                            nad vsem – veselje do življenja. In to, na čemer se je to veselje do
                            življenja nezgrešljivo kazalo, je bilo veselje do sočloveka, dejstvo, da
                            so se ljudje radi družili, da so bili preprosto radi skupaj.</p>
                    </div>
                </div>
                <div type="div2">
                    <head>Brezovica – Veliki šmaren 1942</head>
                    <docAuthor>Justin Stanovnik</docAuthor>
                    <div type="div3">
                        <p>Veliki šmaren 1942 je datum, okoli katerega bomo skušali nanizati zgodbo
                            dveh Brezovčanov: Janka in Zdravka Novaka. Skušali bomo povedati, kaj se
                            je tega ali kak dan za tem zgodilo. Zanimalo nas bo tudi, v kakšnem
                            okolju sta ta dva fanta zrastla. Posebej pa se bomo zadržali ob dejstvu,
                            da sta bila člana dijaške Katoliške akcije ali Tomčevih mladcev. Pozneje
                            pa bomo vključili še tretjega človeka, Vinka Severja, ki je bil zelo, a
                            ne tako usodno, vpleten v to zgodbo.</p>
                        <p>Kaj se je zgodilo na velikega šmarna dan zvečer 1942 na Brezovici? Moralo
                            je biti že pozno zvečer. Pri Novakovih – hiša je stala nedaleč od
                            gasilskega doma – je nekdo z vrtne strani klical Janka in Zdravka. Fanta
                            nad tem nista bila presenečena, ker sta v tem, ki je klical, prepoznala
                            glas znanca iz vasi, s katerim sta se dosti družila. Ker je oni, ki je
                            klical, hotel, da prideta ven, sta se oblekla in, ne da bi starše
                            zbudila, stopila skozi zadnja vrata na vrt. Kaj se je takoj za tem
                            zgodilo, se ne ve. Morda so ju že tam zgrabili, a je to le malo
                            verjetno, ker bi pri tem lahko nastal hrup, ki ga komunisti zaradi
                            italijanske bližine gotovo niso hoteli. Po drugi strani pa so se
                            fantoma, ki sta videla, kdo so nočni obiskovalci, gotovo zbudile hi4de
                            slutnje. Ne ve se torej natanko, kako so se dogodki odvijali. Mogoče so
                            jima rekli, naj gresta z njimi samo na pogovor v bližnji gozd, potem pa
                            se je ta kratka pot daljšala in daljšala in se nazadnje končala v
                            partizanskem taborišču na Ključu, na precej visokem, z gozdom poraslem
                            vrhu med dobrovsko in pograjsko dolino. Patrola, ki ju je vodila na
                            Ključ, poti očitno ni preveč dobro poznala, ker so nekje celo zašli. To
                            je mlajši Zdravko, ki je tudi sicer bil iznajdljiv in priseben,
                            izkoristil in ob neki priliki zašepetal bratu, naj zbežita. Toda Janko
                            se ni mogel odločiti, malo zaradi drugačne narave, nekaj pa tudi zato,
                            ker je nosil očala in se mu je zdelo, da bi ga to prehudo oviralo. Poleg
                            tega pa je ves čas ponavljal sebi in bratu, da se nimata česa bati. Tako
                            so končno le prišli na Ključ. Zaprli so ju v eno od barak. Ali so ju že
                            tisto noč zaslišali, se ne ve. Nekaj sprejema je le moralo biti, saj so
                            bili v taborišču tudi Jankovi znanci iz Ljubljane in z vlaka. Pozneje se
                            je zvedelo, da so se bodisi tedaj bodisi kasneje zbrali in norčevali iz
                            obeh bratov, zlasti iz Janka, ki je bil, kot bomo še povedali, resen in
                            poglobljen fant. V baraki je Zdravko ponovil svoj predlog, da zbežita,
                            spet brez uspeha.</p>
                        <p>Še tisto noč so komunisti pripeljali na Ključ tretjega Brezovčana. To je
                            bil mizar Vinko Sever, po domače Andrejcov Vinko. Ta je bil starejši od
                            obeh Novakovih fantov, od Jankota štiri, od Zdravka celo sedem let. Bil
                            je tudi bolj izkušen in se je očitno bolje zavedal položaja. Zaprli so
                            ga v isto barako. Kar naprej je dopovedoval fantoma: zbežita, glejta, da
                            zbežita! Izrabita prvo priliko in zbežita! Nekoč med zasliševanjem so mu
                            pokazali, kje bo ležal. Prostor je bil primeren za tri grobove. Tu na
                            sredi med obema bo tvoj grob, ker si največji zločinec med vami. Sedaj
                            so govorili z njim odkrito. Bili so prepričani, da mu bodo v tistem
                            gozdu za zmeraj zaprli usta. Tako je zvedel, koga vse še nameravajo
                            usmrtiti. Iz pogovorov tudi ni bilo težko uganiti, kdo od obiskovalcev
                            je k hiši hodil za to, da bi kaj zvedel in poročal.</p>
                        <p>Kaj se je na Ključu dogajalo naslednji dan ali naslednja dva dneva, se ne
                            ve. V župnijskih knjigah stoji kot smrtni dan obeh Novakovih fantov 16.
                            avgust. Iz drugih okoliščin pa bi morda smeli sklepati tudi na to, da so
                            ju ubili šele naslednji dan, 17. avgusta. Ljudje se iz Vinkovega
                            pripovedovanja še spominjajo, kako je dostikrat pravil, da je bila tedaj
                            na Ključu tudi neka partizanka, ki ga je že prej dobro poznala. Na dan
                            sv. Roka, 16. avgusta, je morala s Ključa nekam oditi. Pred odhodom pa
                            je še pokazala nanj in rekla: tega prihranite zame. Danes smo že tako
                            daleč proč od tistega časa, da se nam upira verjeti tem rečem. A te reči
                            so se, ne enkrat, v resnici dogajale. Dogajale so se nepopisne
                            brutalnosti. Ko danes hodimo po pomladnih in jesenskih gozdovih in nas
                            objema ali njihova svežina in mladost ali njihovo lepo umiranje in se
                            spomnimo na te reči, si pravimo: saj to, ludje božji, je vendar
                            nemogoče.</p>
                        <p>A naslednje jutro je prišlo do preobrata. Malo pred zajtrkom so prišli v
                            barako po oba brata in ju odpeljali. Vinko je napeto poslušal. Kmalu sta
                            v poletno jutro udarila dva strela. Sedaj je vedel, kaj ga čaka, vedel
                            pa je tudi, kaj bo naredil. Pred barako sta bila dva stražarja. Ko so
                            začeli deliti zajtrk, je eden vzel obe porciji in odšel. To je bila
                            edina priložnost. Vinko je odprl vrata, skočil na stražarja in ga podrl,
                            potem pa začel teči spreminjajoč smer po strmem bregu. Partizani so
                            zavpili in začeli streljati. Eden od strelov ga je zadel v ramo. Začel
                            je še hitreje teči, nazadnje se je skoraj valil po prepadnem bregu.
                            Potem je dosegel dolino, morda je to bila Besenica. Bil je star 26 let
                            in tekel je za življenje. Potem je malo pred Brezjem planil preko ozke
                            dobrovske doline in se zagnal v severne bregove brezovških gozdov. Kljub
                            smrtni utrujenosti se ni ustavil do vrha, pa tudi potem ne, ko je tekel
                            že navzdol in prišel opotekajoč se v brezovško dolino Radne. Kaj je z
                            njim? To je bila vendar dolina za njegovo vasjo, tisočkrat je bil tam in
                            vendar ni vedel, kje je. Na bližnji njivi so delale ženske. Kje sem, je
                            hotel vedeti. Na Brezovici, doma, so mu dopovedovale. Potem se je ulegel
                            na tla in čutil, da prestani napori prihajajo za njim.</p>
                        <p>Potem je le prišel k sebi. Kaj sedaj? Ni mu kazalo drugega, kot da gre na
                            karabinjersko postajo. A prej se je zgodilo še nekaj. Ravno tedaj so
                            Italijani pri Brezovici prenavljali cesto. Med delavci, ki so tam
                            delali, je zagledal tudi nekoga, za čigar ime je zvedel na Ključu.
                            Popadel ga je bes. Planil je in pozneje pripovedoval, da ne ve, kaj, bi
                            z njim napravil, če ga ne bi zadržali. </p>
                        <figure>
                            <graphic url="slike_z_07/z_07_09.png"/>
                            <head>Vinko Sever ob ponovnem obisku na Ključu</head>
                        </figure>
                        <p>Italijani so ga »zaščitili« tako, da so ga poslali v Gonars. Mati mu je
                            pošiljala tja pekete, dobil ni nobenega. Očitno je bil tudi tam deležen
                            posebne pozornosti. Ko se o tem pogovarjamo, pravijo ljudje: med
                            Italijani je bilo pač mnogo komunistov. Toliko so mu Italijani le
                            dovolili, da je še pred odhodom <emph>v </emph>Italijo šel k Novakovi
                            materi in povedal, kje ležita njena sinova. Potem je bilo konec upanja,
                            ki ga je gojila vse od tistega nedeljskega jutra, ko je šla budit fanta
                            k maši, pa je našla prazni postelji.</p>
                        <p>Potem ko se je Vinko vrnil iz Gonarsa, so šli nekega dne brezovški
                            belogardisti na Ključ. Poleg grobov obeh bratov je bila tam še na pol
                            zasuta jama, ki je bila namenjena njemu. Grobova obeh bratov so le
                            toliko odkrili, da je Vinko vzel kos Jankove srajce in ga pokazal
                            materi. Sedaj ni bilo mogoče več dvomiti. Odkopali so ju šele naslednjo
                            pomlad in ju prenesli na brezovško pokopališče. Pogreb je bil 23. maja
                            1943. Bila je tam vsa fara. Mnogo se je jokalo, vse je bilo v črnem. Eni
                            so žalovali zares, mnogi, kakor se je pozneje izkazalo, tudi ne. Taki
                            smo ljudje, Bog se nas usmili.</p>
                        <p>Jankove in Zdravkove zgodbe je bilo tu konec. Vinko pa je potem še nosil
                            sivo domobransko uniformo. Večji del službe je prebil na Štampetovem
                            mostu nad Verdom. Preden je odšel maja 1945 na Koroško, se je zgodilo še
                            tole: ko je nekoč prišel domov na obisk, je zvedel, da je črna roka
                            ubila mlado terenko iz vasi, skoraj sosedo. Popadel ga je onemogel bes.
                            Spomnil se je svoje zgodbe. »Ali bomo sedaj začeli mi tako delati kot
                            komunisti dvainštiridesetega?«</p>
                        <p>Sreča je bila z njim še enkrat. Ko so ga Angleži z vlakom peljali proti
                            Podrožici, je bil toliko priseben, da je uganil, kaj se dogaja. Skočil
                            je in se rešil. Nedavno je umrl v Argentini.</p>
                        <p>Poskušajmo sedaj v nekaj črtah orisati te tri fante in okolje, iz
                            katerega so zrastli in ga deloma tudi že sami ustvarjali.</p>
                        <p>Janko Novak (1919) je bil prvorojenec in Zdravko Novak (1923)
                            drugorojenec v družini Janeza in Francke Novak na Brezovici. Oče Janez
                            je bil Šimnov iz Vnanjih Goric, iz velike družine in ne prav velike
                            kmetije. Še danes vedo ljudje povedati, da je veselje do knjig, ki je
                            bilo tako značilno za brezovške Novake, prihajalo iz Šimnovega rodu v
                            Vnanjih Goricah. Janez Novak (1897) je služil vojsko v avstrijski
                            mornarici, po vojski pa ni šel domov, ampak je ostal v vojski in dobil
                            najprej podčastniški in potem menda celo častniški čin. Leta 1919 se je
                            poročil s Francko Remškar z velike Potokarjeve domačije na Brezovici.
                            Tudi to je bila znana družina, zlasti po očetu, ki je bil cerkveni
                            ključar in računovodja pri mlekarski zadrugi in zaradi tega in tudi
                            zaradi svojega značaja in vedenja zelo ugleden in spoštovan človek.
                            Zanimivo je, da je nova družina ostala na Brezovici. Janez Novak je
                            večji del časa preživel v službi, v Šibeniku in Boki Kotorski. Domov je
                            prihajal le za praznike in na dopust. Kako leto pred vojno se je
                            upokojil in se za stalno naselil na Brezovici. Tu sta si medtem z ženo
                            že zgradila hišo.</p>
                        <p>Novakovi so bili, lahko rečemo, cerkveni ljudje. Fanta sta od mladih nog
                            hodila ministrirat, mati je bila pogosto pri maši tudi med tednom, samo
                            po sebi se tudi razume, da je bila članica Marijine družbe. V takem
                            okolju sta rastla fanta. Najstarejši Janko je bil poleg tega tudi ves v
                            knjigah. Ljudje, ki so ga poznali, se spominjajo, da je pogosto govoril:
                            Rad bi študiral, rad bi veliko znal. Po 4. razredu osnovne šole je šel v
                            Ljubljano, na bežigrajsko gimnazijo, in tam 1937. maturiral. Bil je
                            odličnjak. Po maturi je šel na filozofsko fakulteto. Študiral je nemški
                            jezik s književnostjo, primerjalno gramatiko indoevropskih jezikov,
                            južnoslovansko književnost in angleški jezik. Diplomiral je 30. aprila
                                <emph>1941. </emph>Ko je prišel usodni 15. avgust <emph>1942,
                            </emph>se je že nekaj časa pripravljal na doktorat.</p>
                        <p>Mlajši Zdravko je bil drugačen. To je bil vesel mlad človek, športnik in
                            primeren za poseganje v praktične stvari življenja. Ko so ga odpeljali,
                            je imel za sabo že maturo.</p>
                        <p>Vse te stvari so pomembne, a najpomembnejše je naslednje. Novakova dva
                            sta bila člana dijaške Katoliške akcije, bila sta Tomčeva mladca.
                            Nemogoče je v nekaj stavkih povedati, kaj je to pomenilo, biti mladec.
                            Težavnost je še večja zato, ker ima slovenska javnost o mladčevstvu
                            popačeno sliko. Nasprotovalo se jim je hudo že pred vojno in med vojno,
                            toda glavni razlog za popačeno sliko je naslednja okoliščina. Leta 1945
                            je bilo mladcev kakih 200, od teh jih je bilo 150 maja
                            petinštiridesetega vrnjenih iz Vetrinja. Od njih ni praktično preživel
                            nihče. Tako je bil prostor odprt, da se je o njih govorilo, karkoli se
                            je komu poljubilo. Kajti njihovi kritiki iz levega katoliškega tabora in
                            komunisti so ostali in ustvarjali sliko, ki je ostala in obveljala. S
                            tem nikakor nočem reči, da je bila vsaka kritika neumestna. Toda
                            silovitost, s katero so jih in jih napadajo, dokazuje, da priteka iz
                            ideoloških virov. Šlo je za neko veliko odločitev, šlo je za to, kaj je
                            čas od katoličanov zahteval.</p>
                        <p>Ko premišljujem, kaj bi izbral, da bi pokazal na to, kar jih je najbolj
                            določalo, bi se morda odločil in rekel: To je bil rod, ki je hotel iz
                            sebe nekaj narediti. Klesanje in oblikovanje je bil slog njihovega
                            življenja. Poleg tega pa so to bili ljudje načel in zvestobe. Misel pri
                            njih nikakor ni bila odsotna, a ni nikoli hodila na čelu. Umetnosti niso
                            odklanjali, a so jo spremljali z določeno razdaljo. Več kot vse drugo je
                            pri njih veljalo življenje, pri čemer mislimo na življenje po krščanskih
                            načelih. Spoznali so, da se zoper kulturo krščanskega življenja zbirajo
                            organizirane sile, in ko so premišljevali, kaj naj nasproti njim
                            postavijo, se niso odločili za misel, ampak za načela in zvestobo. A
                            tudi tu ni bila vse ena sama enostranost. Profesor Tomec je nekajkrat
                            izjavil, ironično, da je nepismen. A pri tem ne smemo pozabiti, da je
                            kar naprej tičal v Plečnikovi in Ušeničnikovi družbi. Še to bi morda
                            rekel, da je za današnjega mladega človeka podoživeti lik mladca zunaj
                            njegovih predstavnih možnosti. Ko sem kdaj že poskušal komu od mladih
                            povedati, kaj so mladci bili, sem po nekaj stavkih umolknil. Videl sem,
                            da ne gre. To tudi pove, kako zelo so se časi spremenili.</p>
                        <figure>
                            <graphic url="slike_z_07/z_07_10.png"/>
                            <head>Brezovica. Naraščajnice dekliškega krožka</head>
                        </figure>
                        <p>Komunisti so jih smrtno sovražili. Večina njihovih prvih žrtev so bili
                            ravno člani Katoliške akcije, med njimi predvsem mladci. Seveda so jim
                            vedno kaj obesili. Največkrat so pred ljudmi opravičevali umore s tem,
                            da so pripravljali oborožen odpor zoper osvobodilno gibanje. Tako je
                            bilo tudi na Brezovici. O tem moram nekaj več povedati.</p>
                        <p>V Zborniku, ki je bil posvečen prof. Tomcu (SKA, Buenos Aires,
                                1991),<emph> </emph>najdemo kar precej pričevanj, ki govore o tem,
                            da se mladci niso smeli vključevati v politične organizacije, kaj šele,
                            da bi se udeleževali oboroženega boja.</p>
                        <p>Nekateri, ki se jim je to zdelo nevzdržno in so se lotili organiziranja
                            »nekomunističnih partizanov«, so bili nemudoma izključeni iz mladčevske
                            organizacije. Ko je spomladi leta 1942 prof. Tomec ležal v bolnici
                            smrtno bolan, so ga ravno nekateri od teh stražili, ker so se zanj pač
                            bali. Glede tega je najbolj določen dr. Stanislav Mohorič (str.
                            152–160): »Profesor Tomec se je boril proti brezboštvu z argumenti in
                            prepričevanjem. Do smrti prof. Tomca in še po njegovi smrti do konca
                            oktobra po padcu Turjaka je veljalo strogo načelo, da je vsak član eo
                            ipso izključen, če se vključi v oboroženo borbo proti partizanom.« Nekaj
                            podobnega trdi tudi dr. Martin Kranner: »Celo v dobi po okupaciji in po
                            nastopu OF naj bi se mladci ne angažirali aktivno. Če pa se je kdo hotel
                            ali moral vključiti v aktivno delo, je moral odstopiti od mladcev. To se
                            je zgodilo tudi meni. Prof. Tomec me je poklical in mi dejal, da je
                            zvedel, da bi bil potreben pri delu proti okupatorju (kot italijanski
                            državljan sem namreč dobil <emph>lascia passare</emph> za kretanje iz
                            Ljubljane v Italijo), toda da moram odstopiti od mladcev, če se odločim
                            za tisto delo.« </p>
                        <p>Katoliška akcija in morda Tomčevi mladci posebej so bili namenjeni za
                            izbrane ljudi. Večina fantov in deklet, zlasti deklet in žena, pa je
                            bila v Marijini družbi. Po ukinitvi Orlov in Orlic leta 1929 je bil na
                            tem področju nekaj časa prazen prostor. Potem pa so bili ustanovljeni za
                            fante Fantovski odseki in za dekleta Dekliški krožki. Večina mladih
                            ljudi se je vključila sem. Zajeto je bilo praktično vse. Najprej so bili
                            to zelo mladi naraščajniki in naraščajnice, potem mladinci in mladenke,
                            nazadnje fantje in članice. Družbeno in družabno življenje v fari je
                            bilo zelo razvito. Njegove središče je bil prosvetni dom. Tu so peli,
                            igrali in telovadili. Življenje je bilo razgibano, vedno je bilo kaj
                            novega, ni minila nedelja brez kake prireditve. Predvsem in glavno pa je
                            bilo to, da je mlad človek vedno imel kam iti. Ljudje, ki imajo v
                            spominu tiste čase in jih primerjajo s sedanjimi, pravijo, da je kraj
                            danes dolgočasen in pust. Meni pa se zdi posebno važno to, da so ljudje
                            ustvarjali kulturo iz lastnih moči. Niso je najemali in plačevali.
                            Fotografije, ki jih objavljamo v tem poročilu, bodo mogoče prinesle
                            bralcem nekaj duha tistega časa. </p>
                        <p>Če upoštevamo zgornje ugotovitve, potem bomo laže razumeli, zakaj se po
                            silovitem udaru komunistov na Brezovici v noči od 13. na 14. junij
                            Novakov Janko in Zdravko in Vinko Sever niso umaknili. Tega dne so
                            komunisti vdrli v Mravljetovo hišo in ubili očeta Antona in Sinova
                            Franceta in Vinka, sina Antona pa odpeljali na Ključ in ga tam po
                            mučenju čez nekaj dni ubili. Umor je bil izpeljan izredno brutalno in
                            vsa fara je bila na nogah. Pripovedujejo, da je Novakova mama silila
                            Janka, naj gre v Ljubljano, kjer bo bolj varen. A ta je kar naprej
                            ponavljal: Nikomur nisem ničesar naredil, nikamor ne grem. Njegov in
                            njegovih prijateljev položaj je bil v nekem smislu seveda brezrizhoden.
                            Če ostanejo, je v nevarnosti njihovo življenje, če se umaknejo, bodo
                            govorili: Glejte, nekaj imajo nad seboj, imajo razlog, da se bojijo,
                            sicer ne bi bežali. In so se odločili, da ostanejo. Takrat so bili taki
                            časi, da je smrt visela v zraku. Kdor se jih še dobro spominja, bo
                            razumel, kaj mislim, če pravim, da to ni zgolj besedna podoba: smrt je
                            bilo nekaj, kar je bilo mogoče vonjati. Ti občutni nas obhajajo, če
                            beremo poslovilno pismo Vinka Mravljeta, pa tudi če pomislimo na
                            zaključni stavek mladčevske molitve: »In mučeniška kri borcev Katoliške
                            akcije naj bo seme novih uspehov in poroštvo zmage.« </p>
                        <figure>
                            <graphic url="slike_z_07/z_07_11.png"/>
                            <head>Brezovica. Članice dekliškega krožka</head>
                        </figure>
                        <p>V nevarnosti pa niso bili samo Janko Novak, Zdravko Novak in Vinko Sever.
                            Katoliška akcija je bila na Brezovici razmeroma močna, zlasti Mladci.
                            Mogoče pa je, da je bila tam organizirana tudi delavska Katoliška
                            akcija. Govori se, da so komunisti iskali tudi druge, a jih niso našli,
                            ker so se bili skrili bodisi na podstrešje bodisi kje na vrtu. Za
                            nekatere pravijo, da so po cele tedne spali skriti v globokih razorih
                            barjanskih njiv. Nobenega dvoma ni, da so imeli komunisti velik seznam.
                            Vinko Sever je po pobegu pripovedoval, kaj je med zasliševanjem na
                            Ključu zvedel. Tam so namreč govorili odkrito, ker so bili prepričani,
                            da od teh, ki so jih bili pripeljali, nihče več ne bo spregovoril. A
                            Vinku je to uspelo, zato je lahko ponovil imena, ki jih je slišal na
                            Ključu.</p>
                        <figure>
                            <graphic url="slike_z_07/z_07_12.png"/>
                            <head>Fantje in dekleta brezovške prosvete</head>
                        </figure>
                        <p>Za konec povejmo še nekaj o tem, kaj se je zgodilo z ostalo Novakovo
                            družino. Novakovima se je leta 1938 rodil še en sin. Dali so mu ime
                            Matevž. Toda še preden je minila obletnica smrti obeh bratov, je zbolel
                            za angino in so ga morali peljati v bolnico. Čez nekaj tednov so
                            sporočili materi, da je ozdravel in da lahko pride ponj. Toda ko je
                            prišla v bolnico, ga je tam našla mrtvega. V župnijskih knjigah na
                            Novaki stoji datum smrti: 11. 7. 1943. Ta nenavadna okoliščina je bila
                            povod za to, da so ljudje govorili: daleč seže njihova roka, povsod
                            imajo svoje ljudi. Naj bo že kakorkoli, sedaj sta oče Janez in mati
                            Francka ostala sama. Tako je prišel maj 1945. Oče Janez ni bil niti pri
                            vaški straži niti pri domobrancih, zato se mu je zdelo, da nima razloga,
                            da gre z drugimi na Koroško. Ostal je doma. Danes nihče točno ne ve več,
                            kdaj so prišli ponj. Na vsak način še maja. Odpeljali so ga in nihče več
                            ga ni videl. Bil je star 48 let.</p>
                        <p>Tako je nazadnje ostala mati sama. Ljudje pravijo, da je dosti jokala,
                            posebno prva leta. Povečini je bila doma, zunaj so jo videli samo na
                            poti od doma do cerkve. Vsak dan po maši je stopila še h grobu, ki je
                            takoj za župnijsko cerkvijo. Tam jih je bolj živo videla pred seboj, pa
                            tudi tako hudo ni bilo, ker je stala v senci velikega križa, ki stoji na
                            tem pokopališču, če pomislim na to, posebej mogočno. Umrla je leta 1981. </p>
                        <figure>
                            <graphic url="slike_z_07/z_07_13.png"/>
                            <head>Brezovška fantovska vrsta</head>
                        </figure>
                    </div>
                </div>
            </div>
            <div type="div1">
                <head>Iskanja in besede</head>
                <div type="div2" subtype="poem">
                    <head>Rusija stopa na Poljsko</head>
                    <docAuthor>Adam Zagajevski</docAuthor>
                    <div type="div3">
                        <byline>Josifu Brodskemu</byline>
                        <l>Čez travnike in meje, skoz mesta in gozdove</l>
                        <l>gredo konjenice, pehote, gredo konji, </l>
                        <l>topovi, fantje in starejši vojaki, otroci, </l>
                        <l>bežijo suhi hrti, posipava se perje, </l>
                        <l>drsijo sani, kočije, fijakarji, moskviči, </l>
                        <l>plovejo ladje, splavi, plavajoči mostovi, </l>
                        <l>tonejo čolni, parniki, čolnički iz lubja, </l>
                        <l>letijo baloni, rakete, bombniki, </l>
                        <l>izstrelki iz možnarjev žvižgajo modne arije,</l>
                        <l>slišati je ječanje bičanih in moške ukaze, </l>
                        <l>pesmi gredo skoz zrak kot jeklene note, </l>
                        <l>vzdigujejo se šotori, napenjajo vrvi </l>
                        <l>in lanene plapolajo nad njimi zastave. </l>
                        <l>Brez diha tečejo kurirji, komaj živi, </l>
                        <l>hitijo brzojavi, sveče dogorevajo temno vijoličasto,</l>
                        <l>pijani spijo poveljniki v nevidnih vozovih,</l>
                        <l>šepečejo molitve vdani popi</l>
                        <l>in tudi mesec gre v pohod železni, </l>
                        <l>gredo tanki, meči, bodalca,</l>
                        <l>žvižgajo katjuše kot hitri kometi,</l>
                        <l>igrajo piščalke in bobni usnjeni, </l>
                        <l>oglašajo se korobači, vzdihujejo težke palube ladij, </l>
                        <l>invazije, gredo sinovi stepe, </l>
                        <l>muslimani, obsojenci, oboževalci Byrona, </l>
                        <l>godci, potomci Azije, šepa Suvorov, </l>
                        <l>za njim plešejo ponižni dvorjani, </l>
                        <l>teče rumena Volga, pojejo reke Sibirije, </l>
                        <l>velblodi stopajo počasi, zamišljeni,</l>
                        <l>nosijo puščavski pesek in mokre fate morgane,</l>
                        <l>poševnooki korakajo Kirgizi in črne</l>
                        <l>se premikajo zenice uralskih bogov, </l>
                        <l>za njimi šole, učitelji, pesniki, jeziki, </l>
                        <l>leseni dvori se zaganjajo kot ledenik, </l>
                        <l>gredo nemški zdravniki, obkladki, obliži, </l>
                        <l>ranjenci z obrazi kot alabaster, </l>
                        <l>polki gredo, konjenice, pehote, </l>
                        <l>Rusija stopa na Poljsko, trga </l>
                        <l>pajčevine, listje, trakove babjega poletja, </l>
                        <l>kite, meje, ruši temelje,</l>
                        <l>mostove, prijateljstvo, vezi in niti, </l>
                        <l>vrvi, kjer se suši perilo,</l>
                        <l>vrata, tečaje, povoje, žile,</l>
                        <l>prihodnost in upanje; </l>
                        <l>Rusija stopa v vas ob Pilici</l>
                        <l>in v globoke gozdove mazoveške, </l>
                        <l>trga plakate in parlamente, rije poti, </l>
                        <l>brvi, sporazume, stezice, studence. </l>
                        <l>Rusija stopa v osemnajsto stoletje,</l>
                        <l>v jok in vest, v napeto pozornost študenta </l>
                        <l>in v blago raztresenost razgretih zidov, </l>
                        <l>v travnike, polne zeli, in v gozdne, nerazumljive poseke,</l>
                        <l>tepta marjetice, resje, v vlažnem mahu </l>
                        <l>pušča sledove kopit, gosenic in koles, </l>
                        <l>prevrača dimnike, drevesa, palače, </l>
                        <l>ugaša luči, prižiga velike ognje</l>
                        <l>v angleških vrtovih, kali čiste studence, </l>
                        <l>ruši knjižnice, cerkve, rotovže, </l>
                        <l>po nebu razobeša škrlatne zastave, </l>
                        <l>Rusija stopa v moje življenje, </l>
                        <l>Rusija stopa v moje misli, </l>
                        <l>Rusija stopa v moje stihe.</l>
                        <byline>Iz zbirke Platno (Plótno), Pariz, 1990, prevedel dr. Tone
                            Pretnar</byline>
                    </div>
                    <div type="div3" subtype="intro">
                        <p>Nedavno smo dobili vest, da je na Poljskem umrl dr. Tone Pretnar. Ko smo
                            zvedeli za to nenadno smrt, je tudi nas obšla žalostna in sočutna misel:
                            mlad človek je moral oditi, delaven in prijazen človek. Mi pa imamo še
                            poseben razlog, da nam je žal za njim. Ko smo že nekajkrat potrkali na
                            ugledna, pa tudi manj ugledna kulturniška vrata, da bi se dogovorili za
                            prispevek, so z večine našli razloge, da so se vljudno izgovorili. Ko pa
                            smo lani prosili dr. Pretnarja, da nam s plošče prevede poljsko narodno
                            pesem Slovo od dekleta za proslavo v Rogu, nam je že čez nekaj dni
                            poslal ne samo prevod, ampak tudi izvirno besedilo. In potem smo se
                            dogovorili še za druge prevode. Naj nam bo dovoljeno, da se z enim od
                            poslanih prevodov poklonimo njegovemu spominu.</p>
                    </div>
                </div>
                <div type="div2" subtype="poem">
                    <head>Dva božična soneta</head>
                    <docAuthor>Brane Senegačnik</docAuthor>
                    <div type="div3">
                        <head>Božična pastorala</head>
                        <lg>
                            <l>Na mizi jabolko spomina sije. </l>
                            <l>Večerna luč: tih plamen bolečine </l>
                            <l>poljublja sobo, hiše, grič in sine </l>
                            <l>v nebo, ki ga nevidna zvezda pije.</l>
                        </lg>
                        <lg>
                            <l>Obzorje hladno k sebi se privije.</l>
                            <l>Že v modrem mraku davni sij beline </l>
                            <l>se na začudeno oko tišine </l>
                            <l>usiplje. V zarji, ki skoz okno lije</l>
                        </lg>
                        <lg>
                            <l>kot večnost, ki je v tebi krvavela,</l>
                            <l>zaplešejo stvari z obrazom znanim.</l>
                            <l>Z nočjo spomin k spominu se pripaja.</l>
                        </lg>
                        <lg>
                            <l>Tema, ki kakor skriven dar prihaja,</l>
                            <l>z otroškim glasom, čutiš, bo zapela </l>
                            <l>molčečim slom, z nevidnostjo obdanim … </l>
                        </lg>
                    </div>
                    <div type="div3">
                        <head>Fantazija na božično temo</head>
                        <lg>
                            <l>Krilata noč! V zrcalu repatice </l>
                            <l>odseva zvezd modrikasto molčanje. </l>
                            <l>Dreves sneženi glas ječi kot sanje. </l>
                            <l>O srh v brezdnu neba ugasle ptice!</l>
                        </lg>
                        <lg>
                            <l>Ognjeni dih spomina, ki na lice </l>
                            <l>popotnika izriše neizrekljivo!</l>
                            <l>Le zanj v daljavah belih sonca spijo, </l>
                            <l>v nevidni bron srca odlita. Klice</l>
                        </lg>
                        <lg>
                            <l>vseh zvezd so zbrane v njem, ki zdaj se vrača </l>
                            <l>v otožnem lesku nočne perutnice. </l>
                            <l>O resni, neizmerni sad otroštva!</l>
                        </lg>
                        <lg>
                            <l>Na večni poti svojega uboštva </l>
                            <l>zgore besede, ki jih v snu obrača – </l>
                            <l>in v ognju sliši peti čas resnice. </l>
                        </lg>
                        <figure>
                            <graphic url="slike_z_07/z_07_14.png"/>
                            <head>Vklenjena rast <name type="author">Vlastja Simončič</name></head>
                        </figure>
                    </div>
                </div>
                <div type="div2">
                    <head>Labodji tabor </head>
                    <p>Pesnica Marina Cvetajeva</p>
                    <div type="div3">
                        <figure>
                            <graphic url="slike_z_07/z_07_15.png"/>
                            <head>Pesnica Marina Cvetajeva</head>
                        </figure>
                        <p>Tu objavljamo nekaj pesmi iz zbirke Labodji tabor ruske pesnice Marine
                            Cvetajeve. Med velikimi imeni ruske literature 20. stoletja stojita tudi
                            dve ženski: Ana Ahmatova in Marina Cvetajeva. Prav njima je bilo
                            naloženo, da pišeta poezijo, ki bo nosila to, čemur je Solženicin rekel
                            »Volga ruskega trpljenja«. Prvenstvo res, zaradi širine duhovnega
                            izkustva, pripada Ahmatovi, toda Cvetajeva jo prekaša po neposrednem
                            odnosu do sveta, po radoživem predajanju življenju, zlasti pa po finem
                            dotiku, ki ga dosega s svojim mojstrskim verzom. Bila je, kakor pravijo,
                            glasbenica verza.</p>
                        <p>Cvetajeva nas priteguje s svojo tragično usodo. Njen mož Sergej Efron, s
                            katerim se je poročila 1912. leta, se je pridružil beli armadi. Tudi
                            Marina se je odločila proti revoluciji, kar neprikrito izražajo njene
                            pesmi. Po porazu odide z možem v tujino, kjer si ustvari obilo stikov
                            med literarnim svetom. Toda stvari so se zapletle. Mož je začel
                            sodelovati s sovjetsko tajno službo, kar ni ostalo skrito; povezovali so
                            ga celo z nekim političnim umorom. Marina se je znašla v popolni
                            izolaciji. Leta 1939 se vrne v Rusijo, kamor sta bila že prej šla mož in
                            hčerka Alija. En mesec po njenem prihodu aretirajo moža in mesec pozneje
                            še hčerko. Leta 1941 moža ustrelijo, Marino pa s sinom Jurijem
                            evakuirajo v tatarsko Jalabugo. Tu poleg vsega nastopijo še napetosti
                            med njo in sinom. Zdi se ji, da življenja ne more več prenašati in ga
                            nasilno konča. To je bilo 31. avgusta 1941. Leži v skupinskem grobu.</p>
                        <p>Cikel Labodji tabor (Lebedinnyj stan) sestavlja 60 pesmi, ki jih je
                            Cvetajeva večinoma napisala v Moskvi med začetkom leta 1917 in koncem
                            leta 1920 in jih tam tudi brala na literarnih večerih. Skoraj vse pesmi
                            tega cikla so povezane z revolucionarnimi dogodki tedanjih dni, mogoče
                            so posvečene protirevolucionarni Dobrovoljski armadi. Pomenijo
                            žalostinko za »belimi labodi«, vojaki te armade, in obsodbo boljševikov
                            ter vse ruske zgodovine, ki je privedla do revolucije. Po odhodu v
                            inozemstvo je Cvetajeva nameravala v dvajsetih letih izdati cikel kot
                            posebno knjigo; pod naslovom Labodji tabor je l. 1928 naveden v njeni
                            bibliografiji kot »neizdana knjiga«. Do izdaje ni prišlo, posamezne
                            pesmi so bile objavljene drugje. Cikel je izdal šele Gleb Struve v
                            Münchnu l. 1957.</p>
                        <p>Za razumevanje pesmi je morda treba vedeti, da je Jaroslavna žena kneza
                            Igorja in da je Perekop kraj na začetku Krimskega polotoka, kjer je bila
                            novembra 1920 razbita Vranglova armada, kar je pomenilo konec Vranglove
                            protirevolucionarne armade.</p>
                    </div>
                    <div type="div3">
                        <head>61</head>
                        <lg>
                            <l>Starodavni krik </l>
                            <l>jok Jaroslavne – </l>
                            <l>ga slišite? </l>
                            <l>Njen krik – je strasten, </l>
                            <l>njen jok, jok – </l>
                            <l>zategel:</l>
                        </lg>
                        <lg>
                            <l>– Kdo mi je izbil iz rok </l>
                            <l>čašo za zdravico? </l>
                            <l>Ne bom se postarala, pod kamni bom gnila, </l>
                            <l>Igor!</l>
                        </lg>
                        <lg>
                            <l>Z rušo in ilovico zamašite</l>
                            <l>moja škrlatna usta – kar danes. </l>
                            <l>Končan je</l>
                            <l>beli pohod.</l>
                        </lg>
                    </div>
                    <div type="div3">
                        <head>57</head>
                        <lg>
                            <l>Spraševal bom vode širokega Dona, </l>
                            <l>spraševal bom valove turškega morja, </l>
                            <l>rjavo sonce, ki jim je svetilo pri vsakem boju,</l>
                            <l>glasne griče, kjer nasičen dremlje vran.</l>
                        </lg>
                        <lg>
                            <l>Don mi bo rekel: – Nisem še videl tako zagorelih!</l>
                            <l>Reklo mi bo morje: – Vseh mojih solz ni dovolj za jok!</l>
                            <l>Sonce bo skrilo obraz v dlani, in vran bo zakrakal:</l>
                            <l>Trikrat sto let živim – nisem še videl bolj belih kosti!</l>
                            <l>Kot žerjav bom poletel po kozaških vaseh: </l>
                            <l>Jokajo! – Vprašal bom cestni prah: spremlja jih!</l>
                            <l>Stepna trava – kovil jim maha v slovo, povesila je liste.</l>
                            <l>Rdeče, oh, rdeče je drenovje na grbi Perekopa!</l>
                        </lg>
                        <lg>
                            <l>Vse bom spraševal: te, ki so se v tem divjem času</l>
                            <l>zibali v zibki.</l>
                            <l>Lobanjo med kamni – tudi ta ne bo ušla vprašanju:</l>
                            <l>beli pohod, našel si svojega letopisca.</l>
                        </lg>
                    </div>
                    <div type="div3">
                        <head>Don <lb/>17</head>
                        <p>I.</p>
                        <lg>
                            <l>Bela garda, tvoja pot je visoka, </l>
                            <l>črnemu žrelu puške – prsi in sence.</l>
                        </lg>
                        <lg>
                            <l>Božja in bela je tvoja stvar: </l>
                            <l>Belo je tvoje telo – v pesek.</l>
                        </lg>
                        <lg>
                            <l>To ni jata labodov na nebu: </l>
                            <l>sveta belogardejska vojska </l>
                            <l>izginja kot beli privid … </l>
                        </lg>
                        <lg>
                            <l>Mladost – hrabrost – Vendeja – Don </l>
                        </lg>
                    </div>
                    <div type="div3">
                        <head>30</head>
                        <lg>
                            <l>Sedem mečev je prebodlo srce </l>
                            <l>Božji materi nad Sinom. </l>
                            <l>Sedem mečev je prebodlo srce. </l>
                            <l>Moje pa – sedemkrat sedem.</l>
                        </lg>
                        <lg>
                            <l>Ne vem, ali je živ ali ne</l>
                            <l>on, ki mi je dražji od srca, </l>
                            <l>on, ki mi je dražji od Sina … </l>
                        </lg>
                        <lg>
                            <l>S to pesmijo – tolažim se. </l>
                            <l>Če ga srečaš – mi povej.</l>
                        </lg>
                    </div>
                    <div type="div3">
                        <head>18 </head>
                        <p>II.</p>
                        <lg>
                            <l>Kdor ostal je živ – bo umrl, kdor mrtev je – bo vstal.</l>
                            <l>In iz ust potomcev, ko spominjali se bodo starih časov:</l>
                            <l>– Kje ste bili? – zagrmelo bo vprašanje, </l>
                            <l>zagrmel odgovor bo: Na Donu!</l>
                        </lg>
                        <lg>
                            <l>– Kaj ste počeli? Trpeli muke smo, </l>
                            <l>potem smo se utrudili in legli spat. </l>
                            <l>In v slovarju bodo zamišljeni vnuki</l>
                            <l>za besedo: dolžnost napisali besedo: Don.</l>
                        </lg>
                    </div>
                </div>
            </div>
            <div type="div1">
                <head>Kočevski proces</head>
                <div type="div2">
                    <head>Uvodno razmišljanje</head>
                    <docAuthor>Justin Stanovnik</docAuthor>
                    <div type="div3">
                        <p>Od 9. do 11. oktobra 1943 se je v Kočevju odvijala predstava, ki je bila
                            zrežirana tako, da je dajala vtis sodne obravnave, njena prava vloga pa
                            je bila z idejo sodišča in sojenja v popolnem nasprotju. Take procese
                            pozna zgodovina od nekdaj, toda cinizem, s katerim sta jih prirejaja
                            fašistični in komunistični totalitarizem, je novost, s katero nam je
                            postreglo to stoletje. Kar se je takrat dogajalo v Kočevju, je bil prvi
                            stalinistični proces na naših tleh.</p>
                        <p>V osnovi civilnega sodnega dejanja sta dve stvari: prvič je tu zakon kot
                            del celotnega pravnega sistema, drugič pa volja, da se ugotovi
                            objektivna narava nekega dejanja in njegova skladnost ali neskladnost z
                            zakonom.</p>
                        <p>Najprej zakon. Zakon ni slučajnostna domislica močnega posameznika ali
                            skupine, ampak stojita za njim vsaj dve stvari, ki sta zunaj čiste volje
                            in to voljo omejujeta. Najprej je tu preteklost, ki se je s svojo
                            izkušnjo in mislijo oblikovala v civilizacijo. Pravo je proizvod
                            civilizacije in je, dokler ostaja pravo, vezano na civilizacijo. Pravo,
                            ki bi bilo v nasprotju s temeljnimi, pogosto nedefiniranimi in
                            nenapisanimi normami civilizacije, bi bilo ravno ne-pravo. Tu se takoj
                            pojavi vprašanje, ki naše razmišljanje posebej zadeva: kaj je treba reči
                            o tako imenovanem revolucionarnem pravu? Po zgornjih ugotovitvah bi
                            lahko rekli, da je izraz revolucionarno pravo protislovje, saj je
                            revolucija izraz najradikalnejšega zanikanja preteklosti, ki je vendar
                            temeljila na nekem pravu, ki je bilo, če je bilo pravo, v skladu s
                            civilizacijo.</p>
                        <p>Toda malo natančnejši razmislek nam ne dovoljuje sprejeti zgornji sklep v
                            tako enoumni obliki. Znani angleški pravni strokovnjak in politik lord
                            Hailsham pravi, da oblast sicer res prihaja iz puškinih cevi, da je
                            torej začetek oblasti nasilje, potem pa nastopita dva dejavnika, čas in
                            življenje, ki to začetno nasilje normalizirata in zato nasilje
                            civilizacije, v kateri se je rodilo, ne uniči, ampak ji da novo obliko.
                            To je seveda možno samo zato, ker je to nasilje bilo takšno, da iz
                            civilizacije ni v celoti izstopilo. Tako začetno nasilje je bila
                            francoska revolucija. V njem je bila možnost, da je iz njega izšla
                            moderna liberalna demokratična država in njeno pravo. Nasilje oktobrske
                            revolucije je bilo drugačno. To nasilje je vseskozi ostalo nasilje,
                            dokler ga zgodovina ni mogla več prenašati in ga je kot tujek
                            izbljuvala. V tem nasilju ni bilo možnosti, da postane del civilizacije
                            in njenega prava. Glede nasilja moramo torej reči, da ima, kakor ga
                            načelno povsod zavračamo, v prvem primeru vendar neko upravičenost, ker
                            omogoča nov razvoj, medtem ko v drugem primeru ostaja, dokler ga
                            zgodovina trpi, nespremenjeno v svoji esencialni jalovosti. Ko se vse
                            umiri, zgodovini ne preostaja drugega, kot da ga vpiše v svoje knjige
                            pod rubriko množičnega terorizma. Tako je nasilje oktobrske revolucije
                            in vseh revolucij, ki so bile zasnovane in izpeljane v njenih premisah.
                            Tudi naše ali bolje rečeno, revolucije, ki se je odvijala na naših tleh.
                            S tem, kar smo povedali, je okvirno tudi že označena pravna vrednost
                            kočevskega procesa, ki je bil instrument te revolucije.</p>
                        <p>Pravo dobiva torej svojo legitimnost od preteklosti bodisi tako, da
                            povzema njen civilizacijski kredo, bodisi preko kontinuitete političnih
                            in kulturnih institucij. Drugi del legitimnosti pa dobiva, posebno
                            moderno pravo, od uma. S to trditvijo smo se postavili v nasprotje s
                            Hobbesovim pravnim nihilizmom, izraženim v stavku: Auctoritas, non
                            veritas facit legem – Oblast je tista, ki dela zakon, ne resnica. Pravo
                            je torej presvetlitev neke kot nered učinkujoče stvarnosti z umom. To je
                            stara misel, ki ima svoje začetke v davnini, najkasneje pri grških
                            modroslovcih. Platon in stoiki so skušali najti zvezo med zakoni in
                            redom v kozmosu. Zakon ni odvisen od vladajoče moči, njegova veljava je
                            v tem, da izraža razumno misel. Srednji vek je vse to prevzel, poudarek
                            pa prestavil na pojem morale, sredi katere je beseda iustitia –
                            pravičnost, ki se je tako globoko zarisala v evropsko zavest. </p>
                        <p>Pozitivno pravo ima osnovo v naravnem pravu, ki ga sankcionira ius
                            divinum – božje pravo. To je velika zasluga srednjega veka: da je
                            prevzel, izpopolnil in posredoval moderni pojem naravnega prava. Zaradi
                            tega tudi moderna išče utemeljitve v naravnem pravu, a ne več preko
                            božjega prava, ampak preko nujnih sorazmerij, ki so v naravi stvari.
                            Lenin je seveda imel pravo, kakor tudi filozofijo sploh, za orožje v
                            rokah proletariata v boju za komunizem. Pozneje so osnove
                            »revolucionarne zakonitosti« in »socialistične zakonitosti«
                            izpopolnjevali novi teoretiki, v praksi pa je največ prispeval tožilec
                            Andrej Višinski. A za nas je pri vsem tem pomembno samo to, da je pravo
                            kot prvina civilizacije vezana po umu in ni nikakor izraz poljubne
                            volje. To ravno pa je bil kočevski proces: akt prevratniške volje neke
                            skupine.</p>
                        <p>Partijski in partizanski apologeti bi hoteli, da vidimo legitimnost
                            kočevskega procesa v tako imenovanem kočevskem zboru, za katerega je
                            rekel Kidrič, da so na njem »prvič v zgodovini zbrani svobodno izvoljeni
                            poslanci slovenskega ljudstva«, da je »preko zbora spregovorilo samo
                            slovensko ljudstvo«. Temu je mogoče pritrditi samo v senci pušk. V
                            resnici tam ni spregovorilo slovensko ljudstvo, ampak od partije
                            poiskani in na zbor pripuščeni simpatizerji gibanja, ki naj bi partijo
                            pripeljalo na oblast. Poleg »vsenarodnosti« je Josip Vidmar pripisal
                            zboru še »demokratičnost« in ga pri tem ni čisto nič motilo, da se je
                            tam o vsem odločalo »soglasno« in »brez diskusije«, da so potrjevali
                            sklepe OF »brez pridržkov«, da so obsojali belo in plavo gardo
                            »enodušno«. Če pomislimo, je to bila zgovorna uvertura v
                            realsocialistično petdesetletje, ki ga je nekdo, verjetno po naročilu,
                            evfemistično označil za enoumje. Tudi bi se lahko Vidmar, kot poznavalec
                            ruske in sovjetske zgodovine, ob Kardeljevi zahtevi, da morajo vso
                            oblast dobiti narodnoosvobodilni odbori, spomnil na Leninovo zahtevo:
                            Vso oblast sovjetom! A tudi ko bi se bil spomnil, ga ta povezava
                            verjetno takrat že ne bi bila več motila.</p>
                        <p>Če bi rekli, da je bil kočevski proces farsa, bi bila to napačna beseda.
                            Prvič so bili tu pošteni in brezmočni ljudje na milost in nemilost
                            izročeni rafiniranim in brezobzirnim voditeljem gibanja, ki se ni
                            ustavljalo pred ničemer. Drugič pa tu ni šlo samo za ubijanje ljudi,
                            ampak se je tu zgodil še uboj duha. To nam bo jasno, če pomislimo, da
                            spada zakon med največje dosežke človeškega duha. Zakon je kánon – nekaj
                            ravnega – in zaradi svoje ravnosti ne more upoštevati posameznika,
                            njegovih nagibov, njegovega strahu in njegovega upanja, a mu vseeno
                            zagotavlja svobodo, ker mu kaos spreminja v prostor predvidljivosti. In
                            iz tega, tako visokega dosežka civilizacije so se takrat v Kočevju tako
                            kruto norčevali.</p>
                        <p>Morda je tu prostor, da zaradi popolnosti slike posežemo malo v današnji
                            čas. V nedeljo, 17. julija 1988, je Josip Vidmar na bralnem večeru
                            slovenskih pisateljev izjavil, da je sojenje proti Janši in ostalim
                            »ostuden dogodek«. Te besede so prisotni, ogorčeni nad tem, kar se je
                            tiste dni dogajalo, pozdravili z »najbolj bučnim ploskanjem«. Govornik
                            je še izrazil vero v »zmago pravične stvari«. Pri tem je še pristavil,
                            da veruje, da bo zmaga, ki jo na koncu pričakuje, vsaj tako popolna, kot
                            je bila zmaga v revoluciji.</p>
                        <p>S tem nastopom je Vidmar povedal marsikaj. Predvsem je čudno, da se ni
                            spomnil, ko je omenjal zmago v revoluciji, da bo sedanja zmaga morala
                            biti bolj »popolna« kot ona, če ne bo tudi ta rojevala »ostudnih
                            dogodkov«. Poleg tega pa se zdi, da je to bil prvi proces v komunistični
                            eri, za katerega se mu je zdelo primerno, da ga označi za ostudnega. In
                            koliko jih je bilo in kakšnih! Nemih, zamolklo nemih; v strahu in šepetu
                            pripovedovanih, javnih, a tako javnih, da je bila k njim pripuščena samo
                            nahujskana in rabiatna sodrga, ki se je s smehom in provokacijami
                            družila s sodniki in tožilci v napadu na nezaščitene žrtve, tako da je
                            bil vsak argument izsmejan, vsako sklicevanje na dejstva in razum
                            izžvižgano, vsak up na pravo in pravico že vnaprej udušen, ko so se
                            sodne dvorane spremenile v beloplavkasti svet sovraštva, v umeten svet,
                            iz katerega je bilo izgnano vse človeško, kjer je veljala ena sama
                            zapoved: streti, uničiti, likvidirati – a še prej umazati, oblatiti,
                            destruirati moralno in duhovno. In ko so se v teh prostorih dogajale te
                            reči, je zunaj v prečudni dvojnosti mesta življenje teklo kot vedno:
                            ljudje so hodili po opravkih, v službo, na trg, na obisk; tam notri pa
                            so med tem, v tistih umetnih črnih luknjah civilizacije, ubijali ljudi,
                            a tako, da so hkrati ubijali tudi pravico, pisano in nepisano, vse, kar
                            si je človeštvo v znoju in naporu misli izbojevalo v stoletjih, na vse
                            to je udarila težka pest nove, v nobenih pesmih, v nobenih prerokbah, v
                            nobenih težkih morah slutene arogance. In čudno, nikoli se Josipu
                            Vidmarju ni zdelo potrebno, da stopi na sredo trga in protestira proti
                            tem ostudnim dogodkom.</p>
                        <p>A vendar: Resnica ni resnica zato, ker jo razglašajo na forumu. Resnica
                            je resnica tudi takrat, kadar jo pet ljudi z bolečino v srcu nosi po
                            mestu, je tudi takrat resnica, kadar je nobeden noče videti, ko si celo
                            tisti, ki od njih poklic terja, da jo ne samo iščejo, ampak se tudi
                            zanjo, če jo najdejo, postavijo, zakrivajo oči in se obračajo proč in
                            nočejo videti, da se sredi med njimi dogaja nekaj strašnega, ne uboj v
                            temni predmestni ulici, v zavetju teme in noči, ne uboj, ki je storjen v
                            zavesti samozavrženosti zločina, ampak uboj na tribuni, ki je narejena
                            za izrekanje pravice, v imenu ljudstva, tako da so sedaj ljudje, kot
                            posamezniki in kot ljudstvo, vpleteni, da so tako rekoč sodniki, pri
                            čemer se vsi zavedajo, na svojem dnu, da so krivi sodniki.</p>
                        <p>In posledice? Ljudje v zadnji plasti svojega samozavedanja nosijo to s
                            seboj in jih to dela težke, zavest krivde jih dela, pa naj jo še tako
                            odganjajo, brezčutne, nazadnje celo okrutne. Če hočejo zatolči glas
                            soudeleženosti, ne smejo pustiti, da bi v njih rastlo kaj finejšega, ker
                            bi jih to spominjalo. Treba se je varovati spomina. Treba ga je ubiti v
                            sebi, pa tudi otrokom je treba preprečiti dohod do njega. Zato so naši
                            ljudje brez spomina. Kar sprehodite se po ulicah mesta in prosite ljudi,
                            da vam kaj povejo: o svojem rodu, zgodovini ali pa o tem, kaj o kaki
                            stvari res mislijo. Ugasle oči, ki se bodo v vas zazrle, vam bodo
                            povedale, da smo ljudstvo brez spomina in bistvenega vedenja.</p>
                        <p>Postali smo lahko ljudstvo, lahkomiselno ljudstvo. Predvsem nočemo živeti
                            v zgodovini. Na ulice drvimo, kadar zapojejo pločevinasti bobni
                            ne-zgodovine, ljudem pa, ki hočejo spregovoriti o zgodovini, prepovemo
                            še enkrat odpreti usta, ker na naših programih piše, da je čas, ki ga
                            živimo, rezerviran za opereto, ker</p>
                        <p>hočemo videz zgodovine, fausse histoire. In v tej blodni zamenjavi, v tem
                            grotesknem disproporcu zaplešemo svoje smešne bojne plese, v pop ritmu
                            in pred kulisami pozabljene zgodovine.</p>
                        <p>Vrnimo se sedaj h kočevskemu procesu, na začetek in izvor. Poleg vsega,
                            kar smo rekli zgoraj, obremenjujeta kočevski proces dve okolnosti. Na
                            tem procesu so sodili dvajsetim ljudem, ki so jih ujeli na Turjaku in v
                            Grčaricah. Ujetnikov je bilo seveda mnogo več, čez tisoč. Od teh so jih
                            brez sodbe pobili štiristopetdeset. Mogoče nekaj manj ali več. To
                            dejstvo pa postavlja tisto predstavo ne samo v sredino krvave odrske
                            scenerije, ampak tudi nedvoumno razkriva njen pravi pomen: dati
                            legitimnost neki esencialno nelegitimni politiki. Mikuž pravi: »Sodišče
                            se je popolnoma zavedalo, da bo vsebina njegovega dela segla daleč preko
                            meja slovenske domovine.« Robert Conquest bi dejal: a show trial –
                            proces na odrskih deskah.</p>
                        <p>Nič manj pa te predstave ne obsoja neka druga okolnost. Po 8. septembru
                            1943 se je iz Slovenije umikalo na deset tisoče Italijanov: vojakov,
                            visokih oficirjev in uradnikov. To so bili ljudje, ki so določali in
                            streljali talce, požigali vasi in pri tem vsevprek pobijali ljudi, tudi
                            ženske, otroke in starce, kot pravimo, na tisoče ljudi odvažali v
                            taborišča, ki so bila, o tem se malo ve, uničevalna taborišča v
                            tehničnem pomenu besede. Taki ljudje so torej bili med njimi, generali,
                            koloneli, sodniki, pravi vojni zločinci, a partizanska ali komunistična
                            pravica ni prignala pred sodišče niti enega samega. Ubijali so samo
                            Slovence, nekatere tako žaljivo, da so jim pred smrtjo zaigrali
                            proces.</p>
                        <p>Na koncu se je zgodilo še tole: Vseh sedemnajst na smrt obsojenih
                            obtožencev se je obrnilo za pomilostitev na Izvršni odbor OF. Tam so,
                            kot znano, sedeli ljudje finega občutja in dodelane misli: Vidmar,
                            Kocbek … Že takoj drugi dan po procesu, 12. oktobra, so se odločili in
                            izjavili, da je bila sodba »z juridičnega stališča popolnoma v redu« in
                            prošnji niso ugodili.</p>
                    </div>
                </div>
                <div type="div2">
                    <head>Splošen zgodovinski okvir</head>
                    <docAuthor>dr. Janez Peršič</docAuthor>
                    <div type="div3">
                        <p>Kočevski proces je žalostno, vendar nespremenljivo dejstvo v zgodovini
                            slovenskega naroda. Za razumevanje vprašanja o legalnosti oziroma
                            nelegalnosti tega procesa si moramo najprej ogledati bistvene elemente
                            dogajanja, ki je do njega pripeljalo.</p>
                        <p>Osvobodilna fronta slovenskega naroda pod vodstvom komunistov je kmalu po
                            napadu Nemčije na Sovjetsko zvezo (22. junij 1941), skupaj s
                            komunističnimi organizacijami v drugih delih okupirane Jugoslavije,
                            razglasila začetek oboroženega boja proti okupatorjem. Osnovni namen
                            tega boja je bil vojaško pomagati ogroženi Sovjetski zvezi, veliki
                            materi komunizma. Komunistično odporniško gibanje je računalo na podporo
                            »širokih množic prebivalstva«, nezadovoljnega z okupacijo svoje
                            domovine.</p>
                        <p>Poleti 1941 so v Sloveniji nastajale partizanske čete, ki pa se niso
                            resneje angažirale v boju proti sovražnikovi policiji in vojski. Njihove
                            akcije so bile v glavnem omejene na raznovrstne oblike diverzij.
                            Pomembnejša vojaška sila je slovensko partizanstvo postalo šele jeseni
                            1941, spomladi naslednjega leta pa je bil zlasti v Ljubljanski pokrajini
                            že velik del odročnega podeželja v partizanskih rokah.</p>
                        <p>Nastanek in razvoj Osvobodilne fronte je spremljalo nenavadno dejstvo, da
                            se leta nikakor ni zadovoljila z vlogo odporniškega gibanja, ampak je
                            hotela postati nova oblast slovenskega naroda. Osnovni namen je bil
                            jasen: Komunistična partija je v skladu s svojo revolucionarno doktrino
                            nameravala prevzeti oblast na ozemlju Jugoslavije, v okviru možnega že v
                            vojnem času, da bi po vojni toliko lažje ustanovila eno ali več
                            sovjetskih republik. Podobno kot je v osvobodilnem boju proti
                            okupatorjem izkoristila in zlorabila domoljubno naravnanost prebivalstva
                            na ljubo napadeni Sovjetski zvezi (),ne glede na žrtve(,, ~)žrtve morajo
                            biti«), je hotela po vojni vzpostaviti diktaturo proletariata nad
                            osvobojenim prebivalstvom. Vendar je tovrstne namene sprva skrivala pod
                            domoljubnimi parolami in megleno revolucionarnimi izjavami (»naj se
                            staro ne povrne«).</p>
                        <p>»Dialektično nujnost« uvajanja nove oblasti med vojno je v govoru ob
                            tridesetletnici ustanovitve Komunistične partije Jugoslavije Moša Pijade
                            na kratko omenil z besedami: »KPJ je takoj spočetka jasno spoznala, da
                            je za končni uspeh ljudskega boja nujna potreba, razbiti stari aparat
                            državne oblasti ter postaviti na njegovo mesto organe nove, ljudske
                            oblasti. Nobena druga KP v zasedenem delu Evrope ni imela moči, da bi to
                            storila. « Podobno je pisal tudi Edvard Kardelj: Med vojno so bile
                            porušene pozicije reakcionarnih kapitalističnih klik, katerim je bilo
                            onemogočeno postaviti spet ono diktaturo, ki je bila tako značilna za
                            staro Jugoslavijo. Organom državne oblasti ljudstvo ni zaupalo, ker so
                            sodišča, okrajna načelstva, občine, orožniki itd. bili v službi
                            okupatorja, ker so bili poprej izdajalci protiljudske oblasti, opora
                            diktatorskih režimov.« Za komuniste je bila torej legalno postavljena
                            predvojna oblast protiljudska, kar je s stališča njihove revolucionarne
                            usmerjenosti razumljivo. Nikakor pa ne drži, da bi se ta oblast po
                            okupaciji Jugoslavije iz koristoljubnih motivov postavila na stran
                            okupatorjev. Za komuniste je bila izdajalska tudi begunska vlada v
                            Londonu, čeprav so se konec zime 1945 na Churchillovo zahtevo morali
                            sporazumeti z njo; s strani komunistov je pri tem šlo le za
                            taktiziranje.</p>
                        <p>Ob okupaciji in razkosanju Slovenije se nemški, madžarski in italijanski
                            okupatorji niso držali haaških konvencij o nedotakljivosti stare civilne
                            oblasti. Nemci in Madžari so na svojih delih slovenskega ozemlja uvedli
                            novo civilno oblast in v njo vključili nekaj njim lojalnih uradnikov
                            prejšnje oblasti. Italijani so ravnali bolj spretno, hoteč si pridobiti
                            simpatije slovenskega prebivalstva. 3. maja 1941 so okupirane Dolenjsko,
                            Notranjsko in Ljubljano priključili Italji, vendar so te dežele pod
                            imenom Ljubljanska pokrajina uživale dokajšnjo avtonomijo. Predvojni
                            župani in občinske uprave so ostali na svojih mestih in kmalu postali
                            kot izdajalci tarča napadov Osvobodilne fronte. Kljub temu, da je bilo
                            normalno delovanje civilne oblasti okupiranemu prebivalstvu samo v
                            korist! </p>
                        <p>Komunistična ljudska oblast na Slovenskem se je formalno začela 16.
                            septembra 1941, ko se je Vrhovni plenum Osvobodilne fronte na svojem
                            tretjem zasedanju proglasil za Slovenski narodnoosvobodilni odbor,
                            »najvišji slovenski predstavniški organ«. Boris Kidrič je glede te nove
                            funkcije vodstva odporniškega gibanja dal pojasnilo, češ da je do takrat
                            Osvobodilna fronta dobila že prve znake oblasti, ker so ljudje poslušali
                            in izpolnjevali njene ukaze in navodila.</p>
                        <p>V neskladju z demokratičnim načinom izbiranja oblasti je torej vodstvo
                            Osvobodilne fronte samo sebe imenovalo za oblast nad slovenskim narodom,
                            nekako po leninistični dialektiki o vlogi politične avantgarde, ki
                            spoznava in uveljavlja tudi nezavedne interese ljudstva in ga vodi v
                            lepšo prihodnost. Slovenski narodnoosvobodilni odbor je potem še na isti
                            seji sprejel prve štiri odloke, odlok o vključitvi slovenskih
                            partizanskih čet v narodnoosvobodilne enote Jugoslavije, odlok o zaščiti
                            slovenskega naroda, predvsem z ustanovitvijo Varnostnoobveščevalne
                            službe, odlok o narodnem davku in odlok o narodnem posojilu.
                            Varnostnoobveščevalna služba je dejansko delovala že pred omenjenim
                            odlokom in je bila še naprej podrejena vodstvu partije in ne vodstvu
                            Osvobodilne fronte, pa tudi narodni davek se je pobiral, preden je bilo
                            to z odlokom določeno.</p>
                        <p>Slovenski narodnoosvobodilni odbor je potem prek svojih izvršnih organov
                            in komisij vladal in delil pravico Slovencem. Na kočevskem zboru
                            nepopolno in ljudskodemokratično izvoljenih zastopnikov slovenskega
                            naroda (začetek oktobra 1943) si je partizanska oblast skušala nadeti
                            sijaj parlamentarno postavljene oblasti.</p>
                        <p>Posebej zanimiv primer delovanja ljudske oblasti je partizansko sodstvo.
                            V demokratičnih ureditvah je oblast sodnikov del legitimne oblasti, pri
                            partizanski oblasti pa je bil ključni problem prav njena nelegitimnost.
                            Metod Mikuž piše, da je bilo v bistvu »vse sodstvo med NOB partizansko
                            vojaško sodstvo, čeprav lahko govorimo o začasnem civilnem sodstvu že od
                            pozne jeseni 1944... Na seji Izvršilnega odbora Osvobodilne fronte so
                            bili 16. 6. 1942 zarisani prvi obrisi sodstva z ustanovitvijo »vojaških«
                            sodišč z revolucionarnim značajem. Izvršilni odbor Osvobodilne fronte je
                            zaradi vedno pogostejših pojavov bele garde prepustil sodstvo štabom
                            bataljonov. Obtožnico je praviloma sestavil bataljonski obveščevalec,
                            danes bi rekli udbovec, sodil pa je štab bataljona. V posebno težkih
                            primerih je aretirani moral biti odveden v štab grupe odredov. Sredi
                            poletja 1942 je partizanska oblast sklenila, da bodo civilne osebe
                            izvzete izpod vojaškega sodstva in jim bo sodila za to izbrana sodna
                            komisija pri Izvršilnem odboru Osvobodilne fronte.</p>
                        <p>Odnos vodstva Osvobodilne fronte do tako imenovanih narodnih izdajalcev
                            je v zvezi s Kočevskim procesom vreden posebne pozornosti. Že na
                            ustanovnem sestanku Protiimperialistične fronte (27. aprila 1941) je
                            bila predvsem po Kidričevi zaslugi sprejeta ugotovitev, da bodo »ljudje
                            in krogi, ki so odgovorni za poraz in zasužnjenje, postali opora tujim
                            zatiralcem«. Zato je bilo vodstvo partije že od začetka sovražno
                            razpoloženo do Jugoslovanske vojske v domovini. Metod Mikuž piše: »Na
                            propagando londonskega radia je Centralni komite Komunistične partije
                            Slovenije gledal z nezaupanjem in je pravilno sklepal, da je
                            Mihailovičeva naloga ohranjati na terenu kontinuiteto bivše
                            jugoslovanske vojske, ki bo začela operirati 'ob pravem času' po
                            navodilih z zahodno reakcijo povezane begunske jugoslovanske vlade v
                            Londonu«.</p>
                        <p>Komunistom ni bila po volji »izdajalska politika čakanja« tako imenovanih
                            sredinskih krogov, ki bi, če bi se uveljavila, preprečila množično
                            umiranje Slovencev na bojiščih, internaciji in moriščih za talce. V
                            skladu s to politiko bi Slovenci udarili po okupatorjih šele, ko bi se
                            približala zavezniška vojska.</p>
                        <p>Na četrtem zasedanju Vrhovnega plenuma alias Slovenskega
                            narodnoosvobodilnega odbora 1. novembra 1941 je bil izdelan program
                            Osvobodilne fronte, imenovan tudi temeljne točke. Makso Šnuderl piše o
                            tem takole: »Temeljne točke v zvezi s tolmačenjem Izvršilnega odbora
                            Osvobodilne fronte z dne 31. januarja 1942 dajejo pravni temelj
                            slovenski narodni osvobodilni partizanski vojski kot edino dopustni
                            slovenski oboroženi formaciji.« Osvobodilna fronta si je po uzurpaciji
                            oblati nad slovenskim narodom prilastila tudi izključno pravico do
                            ustanavljanja oboroženih sil.</p>
                        <p>Sedaj še poglejmo, kako se je postopalo z vojaškimi in političnimi
                            nasprotniki med Slovenci. Za ujete pripadnike vaških straž je bila
                            predvidena smrt brez rednega kazenskega postopka, čeprav je Edvard
                            Kardelj v znanem pismu predlagal ustrelitev samo oficirjev, duhovnikov,
                            premožnejših kmetov in inteligence. V primeru suma o sodelovanju pri
                            organiziranju vaških straž je sprva veljal predpis, da četne ali
                            zaščitne komande v naglem postopku zadevo preiščejo ter izrečejo in
                            izvršijo sodbo.</p>
                        <p>Tako smo na kratko prikazali idejne in formalne temelje, na katere se je
                            opirala partizanska justica v boju proti vaškim stražam in tudi proti
                            nekomunističnim ilegalnim skupinam in organizacijam. Ugotovili smo, da
                            je bila revolucionarna ideologija, prekrita z »osvoboditveno mistiko«,
                            osnova za preganjanje vsakovrstnih nasprotnikov. Med Slovenci si je
                            nasprotnike zaradi svoje ozkosti in brezkompromisnosti ustvarjala
                            Osvobodilna fronta sama.</p>
                        <p>Na Kočevskem procesu sta bili pred sodiščem dve osnovni skupini oseb,
                            obtoženih narodnega izdajstva. V prvo skupino lahko uvrstimo nekatere
                            organizatorje in vodje vaških straž, tako imenovanih belogardistov.
                            Večinoma so bili zajeti na turjaškem gradu, kamor so se umaknili s
                            svojimi enotami po kapitulaciji Italije. V drugi skupini so bili tako
                            imenovani plavogardisti, vojaški poveljniki odreda kraljeve vojske v
                            domovini, ki se je predal partizanom v vasi Grčarice.</p>
                        <p>Vaške straže so nastajale od pomladi 1942 dalje, predvsem zaradi
                            partizanskega terorja nad kmeti, pojavov tako imenovanega vojvodstva in
                            komunistične propagande na ozemljih pod partizansko oblastjo. Metod
                            Mikuš piše: »Ker so se … začele na osvobojenem ozemlju, predvsem na
                            Dolenjskem, pojavljati nepravilnosti, ki so jih zakrivili nižji
                            aktivisti Osvobodilne fronte in manjše partizanske enote, med drugim
                            likvidacije duhovnikov, ki niso bili organizatorji bele garde, so akcije
                            bele garde navidezno rasle«</p>
                        <p>Partizanski teror na podeželju opisujeta v svojih knjigah tudi Tone
                            Ferenc in Jože Javoršek. V Ljubljani je Varnostnoobveščevalna služba
                            izvajala diverzije in atentate na drugače misleče in tako prispevala
                            svoj delež k protipartizanskemu razpoloženju mnogih Slovencev. Iz
                            navedenih razlogov je vodstvo Slovenske ljudske stranke zaprosilo
                            italijansko okupacijsko oblast za pomoč pri ustanavljanju oboroženih
                            vaških straž in za nekatere druge ukrepe.</p>
                        <p>S partizansko zmago v Grčaricah je propadel poizkus, da bi manjše jedro
                            nekomunističnega odporniškega gibanja oboroženo in pripravljeno
                            pričakalo bližanje zavezniških sil. V Grčaricah ujeti borci, med njimi
                            je bilo precej izobražencev, beguncev s Štajerske, so bili skoraj vsi
                            pobiti brez procesa.</p>
                        <p>Podobna usoda je doletela tudi veliko na Turjaku in drugje zajetih vaških
                            stražarjev. Cinizem Kočevskega procesa je bil mnogokraten: nelegalno
                            sodišče je sodilo po revolucionarnem pravu za zločin, ki ga izbrani
                            obtoženci objektivno niso zagrešili, medtem pa so se nedaleč stran
                            dogajale eksekucije številnih ujetnikov, očitno nevrednih, da bi
                            doživeli ta pravno neveljavni sodni spektakel.</p>
                    </div>
                </div>
                <div type="div2">
                    <head>Sodba ali zločin</head>
                    <docAuthor>Stane Štrbenk</docAuthor>
                    <div type="div3">
                        <p>Po kapitulaciji Italije septembra 1943 je ozemlje tako imenovane
                            Ljubljanske pokrajine, ki je bilo dotlej pod italijansko okupacijo,
                            postalo svobodno. Manjša izjema je bil samo ozek pas ob južni železnici,
                            ki so jo že 23. avgusta zasedli Nemci. Osvobojeno ozemlje so v začetku
                            obvladovale slovenske vojaške sile: protikomunistična slovenska narodna
                            vojska, ki so jo sestavljale predvsem enote Slovenske legije in manjše
                            enote slovenskih četnikov, in partizanske enote pod vodstvom komunistov.
                            Partizanska vojska, okrepljena z mobiliziranci, ni niti pomislila na
                            skupen nastop vseh slovenskih sil proti grozeči nemški okupaciji, ampak
                            je nemudoma z vsemi silami napadla postojanke protikomunističnih enot,
                            ki so bile večinoma v večjih rsaseljih in oborožene z lahkim orožjem. S
                            podporo italijanskega topništva je v štirinajstih dneh uspela razbiti
                            večino protikomunističnih sil in 1e kakšna tretjina teh enot se je
                            obdržala in obranila Ljubljano in ozemlje okrog Kostanjevice na Krki.
                            Konec septembra 1943 je tako skoraj vse osvobojeno ozemlje prišlo pod
                            oblast Komunistične partije Slovenije, podrejene Komunistični
                            internacionali.</p>
                        <p>V skladu s svojim prevratniškim programom in zanikanjem obstoječe
                            državne, družbene in pravne ureditve je partija na osvojenem ozernlju
                            začela organizirati svojo revolucionarno oblast. Pri tem se ji je zlasti
                            mudilo postaviti in utrditi glavni opornik vsake komunistične diktature
                            – revolucionarno kazensko sodstvo.</p>
                        <p>Komunistična partija Slovenije je že s prvimi odloki Osvobodilne fronte,
                            ki jo je vodila, pokazala, da se pripravlja predvsem za boj proti svojim
                            idejnim nasprotnikom. Že septembra 1941 je razglasila svoj monopol nad
                            organizacijo boja proti okupatorju in za narodnega izdajalca proglasila
                            vsakogar, ki se ji ne bi podvrgel. Za tako narejene »narodne izdajalce«
                            je z odlokom SNOO o zaščiti slovenskega naroda določila smrtno kazen.
                            Sojenje je bilo ustno, naglo in tajno. Zaslišanje krivca ni bilo
                            potrebno, pritožbe proti sodbi ni bilo. Vse sojenje se je zato skrčilo
                            na golo ubijanje, ki ga je izvrševala tajna Varnostno obveščevalna
                            služba – VOS. Ta je bila neposredno podrejena vodstvu KPS in sestavljena
                            izključno iz njenih najbolj zanesljivih in strogo preverjenih
                            članov.</p>
                        <p>To je bila tipična oblika revolucionarnega sodstva. Bistvena in že med
                            vojno hvaljena značilnost tega sodstva je bil »politični pristop«,
                            poslovanje in izrekanje sodb po trenutnih političnih potrebah odvisno od
                            politične linije, ki jo je določalo komunistično vodstvo OF, nevezanost
                            tega sodstva na stalno obvezne zakonske norme. Tako je specifičnost
                            revolucionarnega sodstva na zboru partizanskih pravnikov oktobra 1943,
                            torej prav v času kočevskega procesa označil njegov glavni organizator
                            dr. Vito Kraigher, kasnejši prvi javni tožilec.</p>
                        <p>Septembra 1943, ko je bilo zaradi kapitulacije Italije in njenega
                            prestopa na stran zaveznikov mogoče pričakovati hiter konec vojne, se je
                            KPS s svojo OF hotela čim hitreje pripraviti na prevzem oblasti po
                            vojni. Zato je pred mednarodno javnostjo morala prikazati sebe kot
                            edinega nasprotnika okupatorja, svoje revolucionarno nasilje pa kot boj
                            proti okupatorju in njegovim pomagačem. To je bilo mogoče doseči samo
                            tako, da je idejne in vojaške nasprotnike revolucije oklevetala kot
                            okupatorjeve politične in vojne sodelavce, begunsko londonsko vlado pa
                            kot njihovega podpornika.</p>
                        <p>Zaradi takšne politične potrebe je partija organizirala in izvedla
                            kočevski proces proti voditeljem slovenske narodne vojske v času, ko je
                            osvobojenemu delu Slovenije grozila nova, sedaj nemška okupacija.</p>
                        <p>Povod za kočevski proces je bil padec zadnjih protikomunističnih
                            postojank na Turjaku in v Grčaricah in zajetje večjega števila oficirjev
                            in vojakov Slovenske legije in slovenskih četnikov. Več sto zajetih so
                            brez sojenja zverinsko pobili na Turjaku, v Velikih Laščah, pri Mozju, v
                            Jelendolu, pri Glažuti in drugod. Za »vojaške voditelje in
                            organizatorje« protikomunističnih oboroženih formacij pa so zaradi
                            velikega političnega pomena pripravili spektakularen kazenski proces v
                            Kočevju.</p>
                        <p>Priprave na proces so trajale skoraj cel mesec. Vodila jih je VOS pod
                            nadzorstvom dr. Vita Kraigherja, bivšega odvetniškega pripravnika.
                            Obtožnico proti 21 obtožencem je dne 8. 10. 1943 vložil vojaški tožilec
                            Jernej Stante, ki je bil pred vojno odvetnik v Celju.</p>
                        <p>Sodilo je »izredno vojaško sodišče«, ki je bilo ustanovljeno z odlokom
                            glavnega štaba NOV in POS. Predsednik tega sodišča je bil dr. Anton
                            Kržišnik, bivši sodnik upravnega sodišča v Ce1ju. Za člane sodišča so
                            bili imenovani dr. Teodor Tominšek, bivši tajnik vrhovnega sodišča v
                            Ljubljani, Bojan Polak-Stjenka, komandant brigade, Andrej Cetinski-Lev,
                            komandant bataljona, in Ivan Puc-Don, partizan. Zapisnikar je bil dr.
                            Žiga Vodušek- Šimen, za branilce obtožencev so bili postavljeni Boris
                            Kocjančič, dr. Martin Briški in dr. Branko Premrou, vsi trije pravniki.
                            Sodelovala sta še stenografa Stane Krašovec-Albin in Stana Brajnik. </p>
                        <p>Obravnava se je začela 9. oktobra 1943 ob pol desetih zvečer v kino
                            dvorani Sokolskega doma v Kočevju. Trajala je dve noči v navzočnosti več
                            sto terencev in partizanov, ki so med obravnavo kriče izražali svoje
                            odobravanje ali negodovanje. Obravnava je bila končana 11. oktobra 1943
                            ob šestih zjutraj. Sodišče je vse obtožence – razen Gabrijela Jesenovca,
                            čigar zadeva je bila izločena iz obravnave – spoznalo za krive
                            »narodnega izdajstva«: 16 jih je obsodilo na smrtno kazen, 4 pa na kazen
                            prisilnega dela. Sodniki so vse obsodbe sprejeli soglasno, samo obsodba
                            Antona Šinkarja za eno od petih dejanj iz obtožnice je bila sprejeta z
                            večino treh članov, ker sta ji nasprotovala dr. Kržišnik in dr.
                            Tominšek.</p>
                        <p>Vsi obtoženci so bili obsojeni, ker so med italijansko okupacijo
                            »pripadali narodnoizdajalskim organizacijam in vojaškim formacijam
                            bodisi ustanovljenim bodisi toleriranim in podpiranim od okupacijske
                            oblasti v svrho utrditve te oblasti na slovenskem ozemlju ter borbe
                            proti Osvobodilni fronti slovenskega naroda in NOV in POS kot edinim
                            borcem za osvoboditev slovenskega naroda.« Za vsakega obtoženca je še
                            navedeno, v katerih organizacijah je sodeloval in s čim naj bi izvršil
                            narodno izdajstvo.</p>
                        <p>Na smrt so bili obsojeni žand. poročnik Marjan Sterniša, kapetan I. klase
                            Pavel Vošnar, žand. podnarednik Mladen Milovanovič, duhovnik Anton
                            Šinkar, duhovnik Franc Malovrh, uradnik Rudolf Marinčič, trg. pomočnik
                            Ivan Lisac, uradnik Ljubolnir Konečnik, uradnik Marjan Končan, uradnik
                            Drago Tomažič, trg. vajenec Vladimir Kien, delavec Jože Štepec, krojaški
                            pomočnik Franc Murn, delavec Franc Mihelič, abiturient Gabrijel Capuder
                            in šofer Viktor Habič.</p>
                        <p>Na prisilno delo brez omejitve trajanja pa so bili obsojeni: poročnik
                            Stanko Not, duhovnik Jakob Mavec, delavec Marjan Jerman in študent
                            Marjan Bačnik.</p>
                        <p>Obsojenci niso imeli pravice do pritožbe proti sodbi. Ta jim je bila
                            sporočena samo ustno. Pismeni izdatek sodbe jim ni bil dan, saj je bil
                            napravljen šele koncem novembra 1943, ko so bili obsojenci že
                            pobiti.</p>
                        <p>Od. treh zagovornikov, ki so vsi bili enomesečni partizani, naj bi vsak
                            branil po</p>
                        <p>sedem obtožencev. Na obravnavi se je njihovo delo omejilo na zastavljanje
                            redkih vprašanj in na omenjanje nekaterih olajševalnih okoliščin pri
                            posameznih obdolžencih. Bistvenih pravnih in dejanskih vprašanj se niso
                            dotaknili, saj si o »narodnem izdajstvu« obtožencev niso upali niti
                            dvomiti, ampak so ga obtožencem celo sami očitali.</p>
                        <p>Kočevska sodba ne navaja nobenega procesnega predpisa, po katerem je bilo
                            izvedeno sojenje, niti nobenega kazenskega zakona, po katerem je sodišče
                            ugotovilo kaznivo dejanje in izreklo kazen. Presednik tega izrednega
                            sodišča se je leta 1963 celo pohvalil, da je bila šele v sodbi, ki je
                            bila izrečena na kočevskem procesu, prvič podana jasna definicija pojmov
                            narodnega izdajstva in narodno izdajalske organizacije in je bila prvič
                            jasno opredeljena kazenska odgovornost za pripadanje taki organizaciji.
                            Sodišče je torej postopalo in sodilo po »revolucionarnem pravu«, po
                            načelih »revolucionarne zakonitosti«, kot so kasneje pojasnili glavni
                            akterji tega procesa. To pomeni, da je sodišče sodilo po trenutni
                            politični potrebi, po politični liniji, ki jo je določalo komunistično
                            vodstvo revolucije, in po ostrini, ki jo je določala tajna VOS. Zato je
                            obrazložitev sodbe izrazito in izključno politična.</p>
                        <p>Politični značaj revolucionarnega sodstva, ki ga je izvajala OF, je na
                            konferenci predstojnikov partizanskih pravosodnih ustanov dne 12.
                            decembra 1944 v Črnomlju potrdil organizator kočevskega procesa dr. Vito
                            Kraigher z besedami: »Naši vojaški sodniki morajo biti del OF. Morajo
                            prevzeti vso politiko, ne le kot del politične zavesti, temveč kot del
                            sodne prakse. Vsebina borbe proti peti koloni je baš v tem, da izvršuje
                            borbo politično sodstvo, ki se mu mora sodna praksa podrediti.» »Tempo
                            in ostrina, ki jo diktira OZNA, so merodajna za sodišča. «</p>
                        <p>Za kočevski proces je značilno, da med obtoženci ni bilo niti enega
                            pripadnika okupatorskih sil, nobenega italijanskega generala ali
                            oficirja, krivega za neštete vojne zločine nad slovenskim prebivalstvom,
                            čeprav so partizani takrat zajeli skoraj vso italijansko okupatorsko
                            armado z generali in fašisti vred. Sodili in pobili so samo Slovence,
                            italijanske generale in druge vojne zločince so izpustili in jih
                            galantno pospremili proti njihovi domovini. To dokazuje, za kaj je tedaj
                            v resnici šlo.</p>
                        <p>V kočevski sodbi razredna revolucija in njeni cilji seveda niso bili
                            omenjeni, saj je bil ta teatralni proces organiziran prav zato, da se
                            pred domačo in svetovno javnostjo prikrije vse bolj očiten komunistični
                            značaj OF in prevratniški nameni njenega boja. Zato so sodniki storili
                            vse, da bi dejanja obtožencev prikazali kot podporo tujim okupatorjem in
                            prikrili njihov resnični protikomunistični in protirevolucionarni namen
                            in značaj. Zato bi ta sodba bila resnična samo tedaj, če bi bila
                            resnična trditev, da med vojno 1941 – v Sloveniji ni bilo nobene
                            revolucije. Revolucija pa je bila in kočevski proces je bil v
                            sociološkem pogledu le ena njenih najbolj perfidnih in krvavih
                            oblik.</p>
                        <p>V pravnem pogledu nima kočevski proces in na njem izrečena sodba nobene
                            zakonske podlage. Takšen kazenski proces bi lahko opravilo samo na
                            podlagi zakona postavljeno sodišče. Izredno vojaško sodišče v Kočevju ni
                            bilo pravno sodišče, saj ni bilo postavljeno na podlagi zakona in ne
                            imenovano od zakonitega državnega organa.- Imenovalo in postavilo ga je
                            vojaško poveljstvo oboroženih sil, ki so se borile proti zakoniti vladi
                            in proti obstoječemu pravnemu redu in državni ureditvi.</p>
                        <p>Sodba, ki je bila izrečena na kočevskem procesu, torej ni bila pravna
                            sodba, ni bila zakonita sodba. Bila je samo revolucionarni ukrep proti
                            idejnim in političnim nasprotnikom revolucije, samo sredstvo
                            organiziranega terorja proti drugače opredeljenim, učinkovito orožje v
                            brezobzirnem boju za totalno prisvojitev oblasti. Zato kočevska sodba iz
                            oktobra 1943 ni sodba, ampak je v pravni obliki izvršen zločin.</p>
                    </div>
                </div>
                <div type="div2">
                    <head>Iskanje izgubljenega očeta</head>
                    <docAuthor>Vesna R. Marinčič</docAuthor>
                    <div type="div3">
                        <p>Zbrala nas je Jožica Titan. Človek z izjemno energijo. Vztrajna in nikdar
                            slabe volje. Ona je tista, ki nas spodbuja in žene naprej.
                            Dokumentacijo, ki jo je zbrala in ki jo še zmeraj vneto zbira, je že
                            stokrat prefotokopirala, nobene nove informacije, do katere se
                            prikoplje, ne obdrži samo zase. Pisma z njenega naslova romajo po vsej
                            Sloveniji in seveda tudi v tujino. Sicer smo se pa organizirali tudi
                            drugače. Pridružili smo se Društvu za zamolčane grobove, dvainpetdeset
                            nas za zdaj je, in imenujemo se pododbor Grčarice.</p>
                        <p>Po tistem, ko je bilo v Delu objavljeno pismo, v katerem sem Bojana
                            Polaka spraševala, ali kaj ve vsaj o medvojnih pobojih, če že s
                            povojnimi ni bil (pravočasno) seznanjen, so me ljudje nekaj časa
                            spraševali, »ali ti je odgovoril?« Ne, ni mi odgovoril. Po drugem pismu,
                            prav tako objavljenem v časopisu, so me spraševali, »ali si izvedela,
                            kje leži?» Ne, nihče mi ne pove, kam so ga zakopali. Kam so ga porinili
                            in zasuli.</p>
                        <p>Ne vem natanko, kdaj sem se prepustila iskanju svojega očeta. Takrat, ko
                            mi je nekdo pisal, naletel sem na človeka, ki ga je likvidiral, ubil,
                            ustrelil, in vedi, da trpi zaradi tega ter se kesa, me ni niti malo
                            pretreslo. Zadnje besede, ki naj bi jih izrekel, namreč nekaj o njegovih
                            dveh otrocih, torej meni in bratu, so se mi zdele kot tista »čuvajte mi
                            Jugoslavijo«. Rekel naj bi namreč, naj se ne maščujejo nad nama. Sama
                            nad sabo sem bila zgrožena, kako malo me je ta likvidator ali kar je že
                            bil, zanimal. Kar videla sem se, kako vstopam v njegovo delovno sobo –
                            kjer za pisalno mizo v slabi slovenščini piše spomine – kako me z grozo
                            v očeh pogleda, jaz pa nič. Samo da sem vas videla, pa adijo, rečem. Kaj
                            pa naj bi? Ga nahrulila? To so resnično situacije, ki so videti
                            življenjske samo v gledališču, na filmu ali pa v knjigi. No, ta mož je
                            menda pred časom umrl. In če je bil pravi, potem sem ga pravzaprav
                            poznal.a. Prek njegove žene, ki je bila nekakšna afežejevka ali heroina,
                            zaradi česar so me ob neki obletnici kot dežurno poslali za njo v
                            toplice, naj kaj prazničnega napišem o njej. Zdaj se sprašujem, ali je
                            vedela, s kom govori. Mogoče takrat ni vedela, ko pa je tekst izšel, ji
                            je mož najbrž rekel, no, to je pa hči tistega Marinčiča … Ženska je
                            tistega ponedeljka – kljub temu, da je od takrat minilo sto let, vem, da
                            je bil ponedeljek – protestirala pri uredniku. Mene ni poklicala. In ne
                            vem več, ali je dosegla, da so objavili še en tekst o njej. Gotovo
                            je.</p>
                        <p>Tu si ne morem kaj, da ne bi opisala še ene izkušnje, ki bi mi bila, vsaj
                            v takšni obliki, prihranjena, če bi ne imela poklica, kakršnega imam. Ko
                            sem namreč hotela svojega Domna spraviti v vrtec, se je izkazalo, da je
                            to nemogoče. Nihče ga ni hotel vzeti, v nobenem vrtcu ga niso marali, v
                            nobeni Ijubljanski občini ni bilo prostora zanj. Bilo je res nenavadno,
                            kajti niti Mitja Gorjup, ki ga je za glavnega urednika Dela postavil
                            Mitja Ribičič, ni uspel, ko je posredoval zame. Ha, nune, za katere mi
                            je nekdo povedal, da nekje na Pleteršnikovi skrbijo za otroke, so me
                            odslovile že z okna … Skratka, lotevala se me je preganjavica, in bolj
                            ko sem si govorila, to je slučaj, to je slučaj, bolj sem bila
                            prepričana, da ni. Ampak, kaj potem je? Pač, pomislila sem, tvoj oče je
                            posredi, ne moreš pričakovati, da se ti to nikjer ne bo poznalo. Ampak
                            da bi me hoteli kaznovati – prizadeti tam, kjer je človek najbolj
                            občutljiv, tega nisem verjela. Bolje, nisem verjela, da so dovolj
                            inteligentni, da vejo, kje me bodo najbolj prizadeli. Poleg tega pa,
                            zakaj bi me pa sploh morali prizadeti.</p>
                        <p>Res ni bil moj oče posredi. Vsaj ne neposredno. Prste je imel vmes
                            človek, ki je »bil blizu« mojemu očetu. V navalu besa – ne obupa – sem
                            se napovedala kolegu, ki je imel v službi »čez« partijo (otroka ne morem
                            spraviti v vrtec, zato se bom vpisala v partijo, kaj moram narediti za
                            to, sem mu rekla, on pa, prinesi eno fotografijo), nato pa sedla za
                            telefon in začela klicati vse ženske po vrsti: Lidijo Šentjurc, Vido
                            Tomšič in kar jih je še bilo takšnih. Šla sem od vrha navzdol. Oglasila
                            se je šele, ta je dobra, zdaj se sploh ne spomnim več, kako se je
                            pisala, ah ja, Tina Tomlje. Najprej mi je »oddržala« lekcijo, kako se
                            piše« v časopis – vsekakor ne tako, kot to počnem jaz – nato pa
                            obljubila, da bo naredila, kar je v njeni moči. Naslednjega jutra so me
                            klicali iz nekega vrtca, naj pridem, da uredimo, kar je treba.
                            Ravnateljica, še zmeraj vem, da se je pisala Mušič, mi je rekla:
                            povedala vam bom po pravici, nobena si vas ni upala vzeti, ker smo imele
                            takšno navodilo, in tudi zdaj, ko naj bi vas izučilo in ste dobili svojo
                            lekcijo, sem edina, ki si vas upam nakopati na vrat … (Nekdo ji je
                            rekel, da si bo z mano nakopala hudiča na vrat, njej pa se je vseeno
                            zdelo, da gre samo za triletnega otroka in nič drugega.) V partijo se mi
                            torej ni bilo treba vpisovati.</p>
                        <p>Kdo je »izdal« takšno strašno navodilo? Mimogrede, ob tej priložnosti sem
                            si izmislila življenjsko modrost, ki so jo gotovo iznašli že drugi. Samo
                            ženska lahko zares prizadene žensko, kajti samo ona ve, kje je ženska
                            najbolj občutljiva. Da mojega otroka nihče ne sme sprejeti, tako je
                            odločila neka ženska. Ravnateljica enega od ljubljanskih vrtcev. Zakaj?
                            V redakcijo je nekoč prišla mlada ženska, medicinska sestra, ki jo je
                            ravnateljica vrtca, v katerem je službovala in tudi stanovala, z majhnim
                            otrokom (in pohištvom) vred postavila na cesto. Bila je dovolj obupana,
                            da je mislila, če to povem javnosti, bom našla pravico in zadoščenje.
                            Njeno zgodbo sem potem napisala jaz. Ko smo jo objavili, je na
                            uredništvo prispelo pismo. »Očrnjena« ravnateljica je sporočala, da je
                            spomeničarka in da ima »kot taka« zveze na vrhu, se pravi, avtorica
                            članka, ki je naperjen zoper njo, bo že še spoznala, s kom ima opraviti.
                            In sem res spoznala. Ne takrat ne pozneje mi niti na misel ni prišlo, da
                            bi šla in poiskala to spomeničarsko ravnateljico. Kaj pa naj bi ji
                            rekla? Kaj naredila? Ko zdaj brskam za primerno grdo besedo, mi ne pride
                            na misel nobena. Dovolj grda.</p>
                        <p>Najbrž je posredi tudi strah. Namreč pred soočenjem s svojim rabljem.
                            Strah pred tem, da bo tisti, ki je, kaj vem s kakšnim orožjem, meril v
                            tvojega očeta ali pa dal ukaz, naj ga slečejo do nagega, vržejo na
                            kamion, odpeljejo, vržejo dol, postavijo pred jamo in naredijo, da sam
                            pade vanjo, na obraz, vznak, vseeno, kako, a če je le mogoče, mrtev, do
                            tebe NESRAMEN. Ta strah je močnejši od želje po maščevalnosti. Ta strah
                            pred »nesramnostmi« bi bilo treba premagati.</p>
                        <p>Nad ta strah bi bilo treba iti z nesramnostmi. Ne morem si predstavljati,
                            kaj bi rekel Milan Kučan, ki v svojih govorih »blebeče« nekaj o
                            prihodnosti, v imenu katere nehajmo brskati po preteklosti, če bi šla in
                            razkopala grob njegovih staršev (na fotografiji v njegovem osebnem
                            predvolilnem časopisu Predsednik sem ga videla), pobrala njihove kosti
                            in jih odnesla neznano kam. To bi pač bila nesramnost. In morbidno. Kot
                            bi bilo nesramno, če bi šla, pa »magari« zdaj, sedemnajst let pozneje, k
                            tisti ravnateljici in ji rekla, gospa, zataknite si vi tiste vaše
                            spomenice v … To bi jo pač iztirilo. Ampak tega se mi niti napisati ne
                            ljubi do konca, kaj šele, da bi takšno »domislico« komu vrgla v obraz … </p>
                        <figure>
                            <graphic url="slike_z_07/z_07_16.png"/>
                            <head>Sokoli pred vhodom na viško pokopališče. Rudi Marinčič četri z
                                leve</head>
                        </figure>
                        <p>Glede grobov. Oziroma tistih nekaj pedi zemlje, pod katero ležijo. Nihče
                            noče povedati, kam so jih odgnali, da so jih postrelili in zakopali.
                            Bojan Polak z junaškim vzdevkom Stenka ponavlja samo eno: da do leta
                            1956, zdi se mi, da 1956, ni nič vedel. Kako naj, res, potem ve, kam so
                            dali trupla. Tega ne razumem. Lahko bi prišel, on ali pa kdo drug, in mi
                            čisto po tihem povedal, tja pojdite, tam smo jih. Nikomur ne bi
                            povedala, kdo je izdajalec. In nič ne bi razkopavali, zakaj pa, saj
                            svojega očeta nisem poznala, ko je bil živ, kako naj ga prepoznam zdaj,
                            ko je že skoraj pol stoletja mrtev.</p>
                        <p>Smešno, iščemo nekakšne zasute jame in sploh ne vemo, koga iščemo. Okrog
                            tristo imen ali mož leži na Kočevskem, okrog Grčaric in drugod, ampak
                            imen poznamo le nekaj deset. Obstaja razlaga, da so jih, po slovensko
                            pedantni, pisali na listke, listke pa metali v steklene buče, ki so jih
                            potem zamašili s katranom in prav tako zakopali. Če bi našli te buče, bi
                            našli imena. Lahko si predstavljam vojaka, kako si je postavil vegasto
                            in črvivo mizo v bližino jame, sedel na razmajan stol in skrbno, sproti
                            začel zapisovati imena, ki so padala v jamo. Najprej v jamo, potem v
                            bučo. Ali pa narobe. Potem smo tudi izvedeli, da seznam z okrog tristo
                            imeni leži v predalu pisalne mize zgodovinarja z imenom Tone Ferenc. Ki
                            da bo napisal zgodovino, kar pa ne gre hitro. Namreč pisanje zgodovine.
                            In zanimivo, tudi k njemu si nihče od nas nekako ne upa iti. Ter mu
                            reči, gospod, nam posodite seznam, samo v fotokopirnico skočimo in že
                            vam ga vrnemo. Radi bi namreč že enkrat izvedeli, kdo so bili ti ljudje,
                            za katere vemo samo to, da jih je bilo okrog tristo … Bojimo se, da bo
                            nesramen. Ali on sploh ve, da bi mi radi imeli ta »njegov« seznam!? Se
                            sprašujem. </p>
                        <figure>
                            <graphic url="slike_z_07/z_07_17.png"/>
                            <head>Rudi Marinčič v Vitanju 1936</head>
                        </figure>
                        <p>Nisem še končala z grobovi. Našla sem kraj, kamor so zasuli mojega očeta.
                            Čeprav ni gotovo, da je bila prav to tista jama. Nekaj korakov stran sta
                            namreč še dve jami. Ali tri jame. Kdo mi je zaupal skrivnost? Davorin
                            Žitnik, ki ni takšne sreče kot jaz (moj oče je bil obsojen na kočevskem
                            procesu, zato ni o tem, kdaj so ga usmrtili, nobenega dvoma, se pravi,
                            vse je dokumentirano … ), je spoznal Bogomirja Štefaniča, in ta nam je
                            potem »vse« pokazal … Štefanič, ki je iskal sledi za enim ali dvema
                            duhovnikoma, je pri tem našel tudi druge. Zgodba je takšnale. Mesece in
                            mesece je »nadlegoval» nekega Špeliča, ki je bil svoje dni partizan,
                            pozneje pa je postal duhovnik, avtorja avtobiografske knjižice Vrnil sem
                            se k svojemu očetu (ta oče, če ga prav razumem, naj bi bil njegov bog).
                            »Samega procesa nimam v spominu, ker nisem neposredno sodeloval niti pri
                            zavarovanju,« piše. Dobro pa se spominjam, da smo dobili (ena četa)
                            nalogo, da smo štiri dni kopali za vasjo Mozelj, nekaj kilometrov iz
                            Kočevja, štiri globoke oglate jame. Sedaj bi težko določil, kako velike
                            so bile te jame, morda 4 krat 4 metre, morda malo manj ali več. Skopali
                            smo več jam. Komisarji so nam rekli, da pripravljamo skrivališče za
                            razni vojni material, da ga skrijemo, ker se pričakuje nemški vdor.« No,
                            to so te jame.</p>
                        <p>Moja je na jasi in je ni opaziti. Robove, ki jih je naredila človeška
                            roka, opaziš le, če te kdo na to opozori. Davorin in njegova soproga
                            imata svečo. Naj jo res prižgemo? Je varno? Kaj če povzročimo gozdni
                            požar! Stojim tam in se sprašujem, kakšne občutke bi morala zdajle
                            imeti. Nič mi ni, nič me ne boli. Ogledujem si panoramo. Lep razgled.
                            Pod menoj vse plavo od neba, za menoj vse zeleno od gozda. Upam, da jih
                            niso pustili gledati vse to. Da so bili tukaj ponoči. S takšno sliko v
                            očeh bi bilo namreč težko zapustiti življenje.</p>
                        <p>Duhovnik Špelič se je dolgo obotavljal, preden se je odločil in prišel v
                            Kočevje k Štefaniču. Štefanič ga je najprej vodil po krajih, za katere
                            je bil prepričan, da niso pravi. No, duhovnik se ni dal speljati. Ne,
                            tukaj ni bilo, je govoril, spominjam se, da je bila jasa, s katere si
                            videl cerkveni zvonik in vas okrog njega. Tako sta našla, kar sta
                            iskala.</p>
                        <p>Bogomir Štefanič nam pripoveduje o dveh domačinih, za katera ima upanje,
                            da mu bosta prej ko slej povedala, kako je bilo. A se nočeta in nočeta
                            zlomiti, pravi. Tistega od obeh, ki pije, je hotel že nekajkrat še bolj
                            napiti, a glej čudež, pijanček se je vsakič streznil natanko pri tistem
                            kozarcu, ki bi mu utegnil »škoditi«. Nisem tako neumen, vem, kaj hočeš
                            od mene, reče pijano in spet pove, da je bil samo šofer kamiona. Medtem
                            ko je oni drugi kamione, s katerimi so rinili nad Mozelj in drugam, samo
                            popravljal … Prepričana sem, da mednarodna komisija za vojne zločine, ki
                            je pravkar začela raziskovati vukovarsko polje, v katerega so zakopali
                            kaj vem koliko ljudi, ne bo ugotovila, kdo so bili zločinci. Ali
                            dokazala, da se je zgodil zločin. </p>
                        <p>A pustimo zdaj to. Naš znanec Štefanič, mož, ki se sicer ukvarja z
                            živalmi (je veterinar), očitno že lep čas prostovoljno opravlja tudi
                            »službo« vodiča po grobovih, ki to niso. Pripoveduje o neki kmečki
                            ženski, ki ji je pokazal kraj, kamor so zasuli njenih pet (zdi se mi, da
                            je rekel pet) sinov in moža. Celo večnost je klečala tam, pravi, in
                            molčala. Ko je vstala, ni bila nič več videti žalostna. Narobe. Obrnila
                            se je k njemu in mu rekla: »najsrečnejši človek na svetu sem … « To je
                            rekla in se pomirjena odpravila domov.</p>
                        <p>Ne morem reči, da sem bila srečna, ko so mi našli kraj, kjer bi lahko bil
                            moj grob. Kaj šele, da bi bila najsrečnejša. Zdelo se mi je pač,
                            naredila si, kar je bilo treba narediti, hči takšne stvari o svojem
                            očetu mora vedeti. Njegovo ženo, mojo mamo, so nekako preveč utrudili,
                            da bi se trudila in iskala nekaj, česar naj ne bi bilo. Zato je skupaj s
                            svojimi in očetovimi bližnjimi sklenila, da bo družina hodila na njegov
                            grob na viško pokopališče. In tako je tudi bilo. No, ob pripovedi o
                            ženski, ki je bila najsrečnejši človek na svetu, ko je lahko pokleknila
                            in pomolila na kraju, kamor so zakopali njene »zločinske« otroke in
                            moža, mi je postalo nekaj za zmeraj jasno. Ljudje kot je ona ne
                            »izkopujejo kosti«, sprava jih ne zanima, še manj »popravljanje krivic«.
                            Samo to, kje so njihovi mrtvi, hočejo vedeti. In glej, ravno tega jim
                            nočejo »izdati«. Da se ne bi izdali? Češ, vemo, saj smo jih videli, kako
                            so popadali? Saj smo jih streljali?</p>
                        <p>Pri iskanju sem spoznala nekaj ljudi. Največ prek telefona. In prav čudni
                            občutki me obidejo vsakič, ko se javi kdo, ki reče, moj oče ali moj brat
                            ali moj kdor koli je bil z vašim očetom, ko so jih pobili. Z vašim
                            očetom, ko so jih zajeli. Z vašim očetom, ko so jih slačili. Z vašim
                            očetom, ko so jih pretepali. Moj oče je bil takrat prav tako na
                            Grčaricah, mi pravi nekdo, ampak ne vem, ali je padel ali je bil samo
                            ranjen in si je življenje vzel sam. Vem samo, da so ga prekopali in da
                            zdaj sicer leži na pokopališču, toda ravno tam stoji tabla z napisom
                            Odlaganje smeti prepovedano. In naj si sin še tako prizadeva, te table
                            nočejo odstraniti. Pa mi pred kratkim pridejo v roke papirji (pošlje mi
                            jih seveda Jožica Titan), v katerih piše, »izgube oblegancev so bile: 10
                            padlih … Novak, kateremu je odtrgalo nogo in se je potem sam zabodel … «
                            Dokument je dobila na ministrstvu za notranje zadeve in se konča s
                            pripisom, »poročilo je informator podal 9. novembra,« seveda 1943.
                            Medtem ko je bil pismu, ki ga je od nekega zgodovinarja dobila Irena
                            Jakus, sestra Bogomila Jakusa, priložena fotokopija »seznama izkopanih
                            trupel« z dne 12. 8. 1944. Tam piše: 1) neznanec, strel v glavo, modra
                            črtasta srajca, 2) neznanec, strel v dimlje, plavi robec belo pikčast,
                            3) podnarednik Marin Edo, ubit od bombe, 4) kapetan Kranjc Milan, ranjen
                            v prsa od granate, 5) »Štefan«, Štajerc, ubit od granate, 6) Novak iz
                            Št. Petra pri Novem mestu, ubit od granate, 7) dijak Marjan iz
                            Ljubljane, 8) nepoznan, strel v glavo.« Pri dijaku je nekdo zapisal, da
                            je bil to lahko Ferlin Marjan, lahko pa tudi Bogomil Jakus … Kakor koli,
                            zgodovinar je njegovi sestri sporočil, da »nikjer nisem zasledil imena
                            Vašega brata, obstajajo pa še nekatere odprte možnosti, vendar zaenkrat
                            res nimam časa … «</p>
                        <figure>
                            <graphic url="slike_z_07/z_07_18.png"/>
                            <head>Sokolsko društvo. Rudi Marinčič drugi z leve v prvi vrsti. Njegova
                                brata Ivan in Milko prvi in četri v drugi vrsti</head>
                        </figure>
                        <p>Zakaj sem iz kupa gradiva oziroma dokumentov, ki jih imam pred seboj na
                            mizi, prepisala prav tega, resnično ne vem. Najbrž me je prizadela ta
                            redkobesednost in prvo, drugo, tretje in osmo … truplo.</p>
                        <p>Sem sodi tudi papir, ki že kar prhni od skrbnega shranjevanja. Poslali so
                            ga materi Jožice Titan. Na njem piše, da ji nakazujejo 1000 din
                            odškodnine za spomeniško varstvo. Njen sin Marjan Bačnik je bil namreč
                            odličen atlet in zmagovalec na pomembnih državnih tekmovanjih. Od tod
                            najbrž odškodnina za spomeniško varstvo. Ali kaj?!</p>
                        <p>Pri nas doma o očetu nihče ni govoril. Več sem vedela o njegovih bratih.
                            Razen dveh so vsi pravočasno odšli v tujino. Najmlajši, Milko, ki je bil
                            prav tako na Grčaricah, verjetno leži … Ne vem še zagotovo, kje. Od
                            bratranca sem pred kratkim slišala, da smo na Viču, v Marinčičevi hiši,
                            kot jo imenujemo še danes, imeli skrito tiskarno, kjer smo tiskali
                            časopis. Skrita je bila v kleti. Smešno, kako se izražam: »smo imeli«.
                            No, ko sem začela hoditi v šolo, sem si ustvarila tole zgodbo: mojega
                            očeta so ustrelili kot talca, zato nihče ne govori o njem, in ker ni
                            pobegnil, je junak. Ali drugače povedano: talec je oseba, ki jo
                            ustrelijo, ker noče misliti tako, kot mislijo drugi, torej je bil moj
                            oče junak, saj se je dal raje ustreliti, kot da bi spremenil svoje
                            mnenje. Tako preprosto na življenje in smrt gledajo pač samo otroci.</p>
                        <p>Ta Polak, imenovan Stenka, mi je usojen. Toliko njemu podobnih je, toda
                            prav nanj sem postala pozorna pred leti, ko je nastopil na neki okrogli
                            mizi, kjer so prvič javno spregovorili o povojnih zločinih. Da se me po
                            tistem »pozivu», naj pove, kako je bilo pa s poboji med vojno (če je na
                            tiste po vojni pozabil), boji, lahko razumem. Prav tako kot tudi ne
                            verjamem, da je ljudem, ki sem jih zaradi njega dobila na vrat (s pismi,
                            tudi anonimnimi), on »dal povelje«, utišajte jo. Ne, »njegovi« ljudje
                            jemljejo svojega nekdanjega vodjo ali tovariša v zaščito
                            samoiniciativno. Zato, ker s tem sami sebi dokazujejo, da tudi</p>
                        <p>oni pri tem niso nič imeli. Sami sebe prepričujejo, da so ravnali prav,
                            kajti za nič na svetu ne bi hoteli zdaj, ko je že zdavnaj vse mimo,
                            spoznati, da si jih je nekdo, tepčke in naivneže, lepo sposodil. Najhuje
                            je spoznati, kako neumen si. In to potem, ko si v imenu te neumnosti na
                            primer postrelil nekaj ljudi. Najbrž gre tukaj tudi za Boga. Nanj se
                            sicer ne spoznam, ampak po pismih, o katerih govorim, vidim, da so se ga
                            ljudje začeli bati. Da mu hočejo pravočasno dopovedati, da niso vedeli,
                            kaj so delali. Kar pomeni, da niso nič krivi.</p>
                        <p>Ta časopis mi je ponudil priložnost, da razmišljam, in to zdaj s pridom
                            izkoriščam. Postaja mi laže pri srcu, še malo, pa bom lahko rekla kot
                            tista ženska, ko je nehala moliti (ali kar je že delala, ko je klečala
                            tako dolgo, medtem ko jo je Štefanič čakal). Vsekakor drži, da še nikoli
                            nisem toliko govorila o svojem očetu … Če sem sploh kdaj kaj govorila o
                            njem. </p>
                        <p>No, da je strašni Stenka izgubil razsodnost – ščepec razsodnosti –
                            dokazuje njegov obisk v notranjepolitični redakciji časopisa, pri
                            katerem sem v službi. Možakar je zaradi mene in meni podobnih čisto malo
                            vendarle postal nervozen. Prek Društva slovenskih novinarjev se je – sam
                            ali pa je to namesto njega storil nekdo drug – najavil mojemu kolegu in
                            prijatelju Vinku Vasletu, češ da bi se rad pogovoril z njim. Vasle, ki
                            sem ga takorekoč na kolenih prosila, naj Polaka sprejme in ga posluša,
                            ker če njega ne zanima, kaj mu ima povedati, to divje zanima mene, je
                            torej na Društvo sporočil: naj me pokliče, saj ve, kje me najde. Čez čas
                            ga je res poklical in Vasle kot Vasle se je gladko »pustil obiskati« kar
                            na svojem službenem mestu, to je v redakciji, ki je samo nekaj stopnic
                            niže od moje kulture. Bila sem zares huda nanj, ko mi je povedal, da je
                            že bil pri njem oziroma da mu ni prišlo na misel, da bi me poklical …
                            Kaj je prišel možakar na Delo povedat? Da ni res, da je na Polajnarjevi
                            komisiji trdil, kako ni vedel za povojne zločine, da mu ni lahko, ker ga
                            ljudje in njegovi otroci sprašujejo, ali je res lagal in še nekaj v
                            zvezi z mano, kar sem pa pozabila. Če bi prišel to povedat meni, eno
                            nadstropje više, ne bi bila NESRAMNA do njega.</p>
                        <p>Sama sem presenečena, ko ugotavljam, v kakšni tesni zvezi je vse skupaj z
                            mojim poklicem! Pri delu pri Delu v resnici nikdar, kadar sem jo
                            skupila, nisem občutila, da sem hči svojega očeta. Kar naredim
                            (»narobe«), naredim narobe iz srca, ker sem prepričana, da imam prav. Pa
                            četudi nihče ne misli tako kot jaz. Redkokdaj mi je kdo rekel, »pa ravno
                            vi z vašim očetom«. Ampak moj oče in njegova prepričanost v svoj prav je
                            v meni in tu ni kaj. Trenutno so časi taki, da je takšna drža še kar
                            cenjena. Hočem reči, moji uredniki nimajo nič proti temu, če pišem
                            narobe … R je za Rudolf, tako je ime mojemu očetu.</p>
                    </div>
                </div>
            </div>
            <div type="div1">
                <head>Slovenske teme – december '92</head>
                <div type="div2">
                    <head>Razmišljanje o narodni spravi</head>
                    <docAuthor>Dr. Silvin Eiletz</docAuthor>
                    <div type="div3">
                        <p>Tema, ki prihaja v zadnjih časih vse bolj v ospredje, je narodna sprava.
                            Zdi se, da obstaja vsesplošno soglasje in želja, da bi se odpravila
                            globoka nasprotja, ki so zazijala med Slovenci. Sprava je v resnici
                            plemenita stvar, humana in krščanska krepost, pa tudi zelo pogumno
                            dejanje. Proglasitev neodvisnosti Slovenije, uresničenje tisočletnega
                            sna, je bila rojena v ozračju evforije. Takrat se mi je zdelo, da si
                            tudi politična emigracija glasno prizadeva za skorajšnjo spravo.</p>
                        <p>Mene osebno ta vznesenost ni zagrabila in ideja sprave se mi je že takrat
                            zdela nedomišljena in dvomljiva. Obdržal sem do nje kritično distanco in
                            to tudi povedal. Kot politični emigrant sem bil v zadnjih letih večkrat
                            v Sloveniji, kljub uradni »prepovedi« politične emigracije: morilcem ne
                            moreš ponuditi roke. Ne zavedam se, da bi bil med svojimi obiski v
                            Sloveniji kakemu morilcu ponudil roko, in tega tudi v bodoče ne
                            nameravam storiti. Takrat tudi nikoli nisem pomislil na spravo, toda od
                            proglasitve slovenske suverenosti dalje me ta misel preganja in mi ne da
                            miru. Včasih človeka prevzame kaka misel: na nek način je ves čas
                            prisotna, zdaj bolj, zdaj manj zavestno, prihaja in odhaja. Toda počasi
                            začne dobivati bolj določno obliko, preseneča te in v mnogih
                            premišljevanjih in samogovorih se spreminja v besedo in stavek. Tu pa se
                            pokaže okornost jezika, ko poskušaš povedati stavek, ki bo natančno
                            izrazil tvojo misel. Zdi se mi kot napeta igra, razvozlati neki simbol v
                            vsej njegovi paradoksnosti in semantični večplastnosti, ga raztolmačiti
                            na način freudovske analize sanj in ga tako razumeti. Ali ni nekaj
                            gorostasnega reči, da neki simbol razumeš, če ti o njem pripoveduje
                            nekdo drug? In tu nastopi problem: če hočemo simbol razumeti, morajo
                            jezikovni pomeni biti analogni. Če pa so dvoumni ali pa si nasprotujejo,
                            potem ni sporazumevanja ne komunikacije, kajti vsak od obeh besednikov
                            razume pod isto besedo nekaj povsem drugega. Toda kako naj to vem?</p>
                        <p>Neki človek ali neka določena skupina ljudi ponudi drugemu človeku ali
                            drugi skupini spravo. Na to ni mogoče odgovoriti z da ali ne, kajti
                            najprej je tu hermenevtična naloga, ki je v tem, da se analizira
                            jezikovna raba vsakokratnega drugega. Tu je semantika določene besede še
                            historična, kar pomeni, da vsaka stran z isto besedo izrazi svojo
                            lastno, čisto drugače doživeto in razumljeno zgodovino. In sedaj
                            predlagam dialektično medigro, ki komunistom gotovo ne bo tuja in ki ji
                            želim posvetiti malo več prostora. Pri tem mislim na igralca in
                            protiigralca, ki sta priklenjena drug na drugega. Pri Heglu sta to
                            gospodar in hlapec, pri Marxu pa kapitalist in proletarec.</p>
                        <p>Oba pola si stojita v odnosu kategorialne odvisnosti: se izključujeta, se
                            pravi, se medsebojno negirata, hkrati pa se predpostavljata. Dialektični
                            proces se tu izteka v obojestransko »odpravo«: in to je ravno sprava. To
                            sicer ni več Marx, temveč ruski marksist in vodilni filozof Deborin
                            (1931 obsojen od Stalina), ki si je že v dvajsetih letih daljnovidno
                            prizadeval za spravo med antagonistoma v tedanji sovjetski družbi.
                            Takrat je Deborin Stalina hudo podcenjeval. Tema sprave torej ni nova,
                            po 60 letih se le na novo pojavlja. Vsak kategorijski par pa je
                            dialektičen le tedaj, če vsak od obeh najprej prizna, kaj v resnici je:
                            leta 1945 sta bila še dva antagonista, storilec in žrtev, zakaj prvi je
                            drugega ubil. In tu se že kaže, kako resen je problem: priznati
                            zgodovinsko dejanje, ki je hkrati zgodovinska resnica.</p>
                        <p>Toda tu se že oddaljujemo od Marxove dialektike. Ostajamo pa dialektiki,
                            s pripombo, da model Marxove historične dialektike kot model boja
                            proletariata in kapitalistov ni veljal niti za Rusijo 1917 niti pozneje
                            za katerokoli vzhodnoevropsko državo. Namen mojih razglabljanj ni,
                            rekonstruirati slovensko državljansko vojno, njen pomen in dialektični
                            domet tega pomena. Kar tu trenutno lahko trdim, je samo to, da te
                            dialektične strukture ni bilo in da ni bilo nobene dialektične
                            polarizacije. Šlo je le za boljševistični prevzem oblati po šolanih
                            kadrih komunistične partije s podporo širokih ljudskih množic, ki so ta
                            prevzem skraja imele za boj proti tuji zasedbi. Na dru.gi strani pa
                            imamo od jeseni 1943 slovenske domobrance, borce proti samovolji
                            partizanov. Ni bilo nikakršnih proletarcev in ne kapitalistov. Na obeh
                            straneh so bili kmečki ljudje, ljudje srednjega sloja in intelektualci.
                            Iz dobrih in zanesljivih virov informacij vem, da je bil ekspliciten
                            namen komunistične partije, slovenske domobrance taktično prisiliti v
                            sodelovanje z nemškimi zasedbenimi oblastmi, kar jim je le delno uspelo,
                            namreč samo v boju proti partizanom. To zgodovinsko obdobje na novo
                            obdelati in izdelati, bo naloga prihodnjih zgodovinarjev, ki se bodo
                            otresli vnaprej izdelanih ideoloških razlag.</p>
                        <p>Sicer pa je Marx, drugače kot Lenin, Stalin in Tito, videl končni smoter
                            negativitete gonilne sile proletariata ne v uničenju nasprotnika, ampak
                            v njegovi »odpravi« v tem smislu, da proletariat kot razred ukine samega
                            sebe in kapitalista kot razred in ustvari nekaj novega, tretjega,
                            komunistično družbo. Ideja strumno organizirane boljševistične partije
                            poklicnih revolucionarjev je bila Marxu popolnoma tuja. To je ustvaril
                            Lenin. Stalin pa jo je razvil in izpopolnil. Tudi KP Jugoslavije je bila
                            pod Titom prisotna na vseh področjih življenja. Pri takšni, z vso
                            oblastjo opremljeni, vseprisotnosti partije odpove seveda vsaka
                            dialektika.</p>
                        <p>Poleg tega pa so partijski ideologi dialektiko formalizirali, pri čemer
                            so dialektične kategorije postale formalno logične, sholastične
                            kategorije, kar dokazuje že enostavna semantična analiza osnovnih
                            dialektičnih kategorij. Še več: s tem, da so se formalizirale
                            dialektične kategorije, ki predstavljajo svojevrstno gibanje biti, se je
                            uvedla tudi statika ali status quo. In to ima izrazito
                            socialno-političen pomen: s formaliziranjem dialektične logike postane
                            dialektični materializem reakcionarna filozofija in legitimacija
                            neomejene moči in samovolje. Historični subjekt kot nosilni pojem
                            znotraj dialektike in kot osrednja os dialektičnega kategorialnega
                            sistema se s tem znajde znotraj čiste logike mišljenja, spoznavne
                            teorije in metodologije.</p>
                        <p>Tvorec te nove filozofije, ki nima z Marxom nič več opraviti, je postal
                            Stalin – sicer močno inspiriran po F. Engelsu – s tem, ko je obsodil
                            Buharina in Deborina 1. 1931. Od tedaj mu sledijo vsi ruski učenjaki na
                            filozofskem institutu in univerzah, zato se v naslednjih 60 letih v
                            uradnem nauku ni nič omembe vrednega zgodilo. To je filozofska podlaga
                            in upravičenje stalinizma.</p>
                        <p>Seveda stalinizem ni samo totalitarna, v praksi uresničena filozofija
                            oziroma ideologija, stalinizem ni zgolj na oblast naravnan pojav.
                            Stalinizem je tudi edinstven zgodovinski fenomen, kajti specifičnost
                            stalinizma je v njegovem utemeljevanju upravičenosti do totalitarizma.
                            In to je njegova povezanost ne z marksizmom ampak s proletariatom:
                            dejstvo, da je v imenu proletariata in po ukazu proletariata zgradil
                            proti istemu proletariatu »diktaturo proletariata«, je zgodovinski
                            cinizem. To je povsem »amoralna« in človeka prezirajoča ideologija, v
                            kateri vrednote in vrednotenje ni podrejeno nobeni meri, ampak služi
                            samo vsakokratnim interesom vodje. Toda stalinizma ne smemo omejevati
                            samo na sovjetsko zvezo: vsi drugi »socialistični« sistemi so ga
                            sprejeli v njegovem polnem razcvetu, tako kot so bili v njegovem duhu
                            šolani njihovi voditelji. Titov prelom s Stalinom nikakor ni bil prelom
                            s stalinizmom. V tem kontekstu je vredno omeniti majhno jugoslovansko
                            filozofsko, bolje akademsko, skupino »Praxis«, ki je bila zaradi svoje
                            kritične naravnanosti vedno pod pritiskom; morda pa so jo trpeli bolj
                            kot blažilo jugoslovanske variante stalinizma, ki ga je zgradil
                            Tito.</p>
                        <p>Že Lenin, posebno pa Stalin, Tito in drugi so si s strahovlado, umori in
                            represalijami zgradili »citadelo« zase in sebi vdano elito. Uspelo jim
                            je vzgojiti ceh kolaborantov, ki so se arogantno proslavljali kot
                            narodni junaki. Dosegli so nemogoče: moralno dekadenco in korupcijo s
                            pomočjo oportunizma mas in njihovega strahu. Ne le to: tudi po padcu
                            komunizma je ta ceh še vedno tu in živi. Zdi se, da so ti ljudje razvili
                            strategijo preživetja tako, da so v desetletjih prevzgoje, kvarjenja in
                            strahu inficirali in pervertirali etično čutenje narodov in ljudstev.
                            Tiste pa, ki so se pogumno upirali in se niso dali inficirati, so
                            ubijali, preganjali, zlomili, onesposobili, prisilili k molku. Vtis je,
                            da so pozicije tega ceha - proti pričakovanju – dobro zacementirane.
                            Povsod vlada bojazen, splošna nemoč, nihče se jih žie upa niti
                            dotakniti, kaj šele spraviti z oblasti. Tabu komunizma še ni
                            zlomljen.</p>
                        <p>Problem nacionalne sprave postane še bolj zapleten, če si od blizu
                            ogledamo usodo žrtev ne glede na njihovo nasprotno ideološko
                            naravnanost. Komunisti, ki razumejo spravo kot pozabo, z zavestnim
                            cinizmom podcenjujejo resnost te problematike in še naprej prezirajo
                            človeško dostojanstvo. Dejstvo, da hočejo že drugič zmagati in vladati,
                            se mi zdi perverzno in zunaj vsake pietete. Nočejo vedeti, da je grozno
                            mučenje in uboj kakih 12000 slovenskih domobrancev leta 1945 zapustilo
                            pri preživelih pravo nacionalno travmo. V življenju rešenih je bilo to
                            močno in pretresljivo doživetje tako globoko, da niso bili v stanju, da
                            bi na to ustrezno reagirali, kar je pri mnogih od njih imelo trajne
                            psihične patogene posledice. Razen tega je preživele zajela globoka
                            žalost. Večina od njih je izgubila najbližje svojce: može, očete,
                            sinove, brate. Pri mnogih so rane ostale nezaceljene, pri drugih pa je
                            žalost sčasoma ugasnila, ker so se naučili prenašati izgubo, ki so jo
                            utrpeli, ne da bi jo pozabili. Muka žalovanja, to je psihično ločevanje
                            od drage izgubljene osebe, je vedno povezana z bolečim spominjanjem.</p>
                        <p>Večina rešenih je v strahu in brezizglednosti nekaj let hirala v
                            begunskih taboriščih. Sledila je emigracija preko morja, kjer jih je
                            čakal vsakodnevni boj za novo ekonomsko eksistenco; večina od njih je
                            delala več let v tovarnah, naučiti se je bilo treba novega poklica,
                            novega jezika, težave so bile s prilagajanjem v novem svetu in v iskanju
                            nove identitete. Preganjanci v domovini pa so imeli svojo lastno, težko
                            in človeka nevredno usodo, ki je tudi nje za vedno zaznamovala.</p>
                        <p>Ne moremo drugače, kot da zgodovinsko obdobje 1942 -1990 označimo kot čas
                            slovenske narodne tragedije. Tudi zgodovinarji, pa naj bodo še tako
                            enostranski, bodo le s težavo našli kaj pozitivnega v grozljivem
                            komunističnem eksperimentu. Danes je še prezgodaj, da bi lahko izmerili
                            vso usodnost komunistične zapuščine. Vendar se mi že postavljajo
                            nekatera vprašanja: kako je mogoče, da se je tako perfektno zgrajen,
                            skozi 40 let oblikovan in uveljavljen, na ustrahovanju in ovajanju
                            temelječ totalitarni sistem tako nenadoma zrušil vase, in kako je to, da
                            so se nosilci tega sistema, ki so bili v njem izšolani in bili obdani z
                            ogromno močjo in privilegiji, čez noč prelevili v nove demokrate?
                            Odgovor je pri roki: v demokraciji so odkrili nove, moderne,
                            civilizirane vzvode oblasti in dostop do novih privilegijev. Kajti tudi
                            demokracija temelji na oblasti, tudi demokracija ustvarja privilegije in
                            je tudi umazana in koruptna. Zdi se, da so v teh negativnih aspektih
                            demokratične ureditve našli to, kar so že leta in leta imeli.</p>
                        <p>V ospredju te razprave stoji spomin na zgodovinski dogodek: okrutno
                            mučenje in umor neoboroženih slovenskih domobrancev in travmatična
                            rešitev tisočev njihovih svojcev, pa tudi nekaj domobrancev, ki je temu
                            sledila.</p>
                        <p>Od takrat je preteklo več desetletij in čas je spremenil duhovno podobo
                            emigrantov: starejša emigracija je pomrla, prišlo je do zamenjave
                            generacij. V bolečini in obvladovanju svojih problemov, v padanju in
                            vstajanju, so širili svoja obzorja in zoreli. Sovraštva in maščevalnosti
                            na njih ni več. Eno pa so vsi ohranili: spomin. Vsakega junija se s
                            slovesnimi narodnimi in verskimi dejanji spominjajo svojih mrtvih. Mnoge
                            žive priče tistega časa, preživeli iz Kočevskega Roga, Teharij in drugih
                            morišč, poročajo o teh pokolih.</p>
                        <p>Od 1990. leta dovoljena romanja na morišča in grobove v Kočevskem Rogu
                            dajejo spominu nov pomen: pretreseni, v tihi molitvi, ob petju in žalnih
                            govorih objemajo ljudje prvič sveto in posvečeno zemljo, ki prekriva
                            kosti naših iznakaženih, mučenih in pobitih bratov. Nenadoma stopijo
                            predme, oživijo slike mojega spomina. In ta spomin, to že lahko rečem,
                            je težko prenesti. Toda v tem religioznem spominu ni v nikomer od nas,
                            ki smo tam, ne maščevanja ne sovraštva. Je pa tam zapoved in ukaz naših
                            mrtvih, naj jih nikoli ne pozabimo, naj se jih vedno spominjamo. Ko
                            zapustimo te jame, naše življenje ne teče več tako enostavno kot prej. V
                            sebi zasledim resnobo, s katero tako kot drugi sprejemam to preteklost
                            kot središče naše slovenske zgodovine. Brez tega spominjanja ni
                            avtentične slovenske zgodovine. Ali taka sploh kdaj bo? Čas dela za
                            komuniste: s pozabljanjem slovenskega holokavsta.</p>
                        <p>Naša žalna romanja naj ne bi postala novo blažilo za nekdanjo
                            nomenklaturo v novi »demokratski» preobleki, zakaj slutnje o tej
                            prikriti nameri se ne morem znebiti: široka javnost se sploh ne zmeni za
                            ta žalna romanja, večji del slovenskega ljudstva ostaja strahotno
                            neprizadet. Pretresen ugotavljam, da je o vsem tem bilo v medijih samo
                            kratko sporočilo, kakor da gre za prometno nesrečo, in življenje gre
                            naprej, preprosto naprej, življenje stare nomenklature. Sumljivo se mi
                            tudi zdi, da uradno ni več nobene »politične« emigracije. Iz tega
                            sklepam, da nas hoče nekdanja nomenklatura samo izkoristiti, spremeniti
                            v orodje, da bi dokumentirala v tujini svoje nove »demokratične« namene.
                            Sam se imam še vedno za » političnega« emigranta, saj doslej še nisem
                            zasledil nobenih vidnih in otipljivih korakov v smeri nove ocene
                            preteklosti.</p>
                        <p>Tu mi prihaja na misel zgodovinski govor nemškega zveznega predsednika R.
                            von Weizsäckerja 8. maja 1985, ko je rekel: »Življenjsko važno je
                            očuvati spomin, kajti kdor zapira oči pred preteklostjo, je slep za
                            sedanjost. Kdor se noče spominjati nečloveškosti, bo ponovno dovzeten za
                            nove nevarnosti okužb. Sprave brez spomina ne more biti. Če bi hoteli
                            pozabiti, kar se je bilo zgodilo, namesto da bi se tega spominjali, bi s
                            tem uničili začetke sprave.«</p>
                        <p>Pri teh razmišljanjih mi gre predvsem za eno stvar: za spomin. Tu. se
                            podajamo v psihoanalitične kategorije, ki so postale politične
                            kategorije.</p>
                        <p>Odpor proti spominjanju s strani komunistov ima en sam zakaj: odpor proti
                            krivdi, za katero stoji skupinska odgovornost. In ta obrambni mehanizem,
                            ki se izraža v,zanikanju in odrivanju zgodovine, odraža velikanski
                            strah, ki ga je treba čimprej obrzdati. Tajenje zgodovine bo lažje zato,
                            ker se dogaja v skupnosti.</p>
                        <p>Nemški psihoanalitik A. Mitscherlich razlikuje tri oblike reagiranja, s
                            katerimi je mogoče odvračati od sebe strašno breme krivde. Najprej je tu
                            izrazita otrplost čutov, ki nakazuje emocionalno klavzuro. Preteklosti
                            je odvzeta resničnost. To v naslednji stopnji omogoči, da se brez
                            kakršnihkoli znakov užaljenega ponosa identificiraš z zmagovalci, torej
                            demokrati. Takšna zamenjava identitete ti pomaga, da se uspešno braniš
                            pred občutkom prizadetosti, hkrati pa uvaja tretjo stopnjo, ki jo
                            predstavlja manija zapiranja oči pred tem, kar se je zgodilo, in
                            siloviti napori skupnosti po obnovi. Kar pa zadeva Slovence, se temu
                            pridruži še srčna želja po sprejemu in vključitvi v demokratično in
                            civilizirano evropsko skupnost.</p>
                        <p>Semantika sprave nas na koncu pripelje do spomina: v njem sta prisotna
                            dva nasprotnika iz leta 1945. Eden od njiju se je uveljavil s tem, da je
                            drugega ubil. Toda spomin ga je dohitel, ne more mu več uiti, pa naj ga
                            še tako taji. Ubiti zdaj stoji pred njim, gol a dostojanstven, kajti
                            dostojanstva mu ni mogel vzeti. In ravno to dostojanstvo je iz njega
                            naredilo novo, naravnost neverjetno bitje, bitje brez sovraštva in
                            maščevalnosti. Da bi se lahko srečala v spravi, bi moral tisti, ki ga je
                            ubil, to priznati, se pokesati in prositi za odpuščanje.</p>
                    </div>
                </div>
                <div type="div2">
                    <head>Pel – mel</head>
                    <docAuthor>Blaža Cedilnik</docAuthor>
                    <div type="div3">
                        <head>Sprava, samostojna demokratična Slovenija in kakšen spomin</head>
                        <p>Ko se je v Sloveniji začelo »postavljati spomenik vsem padlim za
                            domovino«, »šteti kosti« oziroma »rožljati s kostmi«, skoraj ni bilo
                            družbe (tu mislim na kolege, znance, prijatelje, ki se najdejo skupaj ob
                            klepetu), kjer se ne bi o tem</p>
                        <p>razpravljalo. In seveda napovedovalo, kaj se bo v nadaljevanju zgodilo. </p>
                        <p>Kadar sem se znašla v taki situaciji, sem bila navadno edina, za katero
                            so vedeli, da so tudi kosti njenega očeta neznano kje na ta način dobile
                            svoje zadnje počivališče. Seveda je vse močno zanimalo, kaj mislim o
                            spravi, kako si predstavljam nadaljevanje te zgodbe; kaj naj bi se
                            zgodilo, da bi bilo po mojem pravici zadoščeno, in seveda, če čutim
                            zadoščenje, sladkost maščevanja in podobno. Ni mi bilo težko odgovoriti.
                            Nobeno maščevanje mi ne bo vrnilo očeta, ne let, ki sem jih prebila brez
                            njega; ne bo spremenilo trenutkov, ko sem ga najbolj pogrešala, ne
                            izbrisalo krivic in ne nadoknadilo težav, ki sem jih imela, ker ga nisem
                            imela in ker je bil domobranec. Te stvari so za mano, so del mojega
                            odraščanja; odrasti pa po moje pomeni vzeti nase stvari takšne kot so,
                            kot svojo kožo, je rekel Dane Zajc na slavnosti ob podelitvi Prešernovih
                            nagrad.</p>
                        <p>In kaj je ostalo od mojega očeta. Spomin iz najrosnejših let, ko se
                            večina otrok še ničesar ne spominja, nekaj slik, nekaj njegovih pesmi,
                            ime v krstnem listu. Pa vzrok, da nisem dobila štipendije v šoli, da
                            nisem bila sprejeta na klasično gimnazijo. Pa materino pripovedovanje
                            (pa ne preveč pogosto, ker je bilo zanjo preboleče) in pripovedovanje
                            posameznih ljudi, ki so se ga spominjali. Vsega skupaj komaj kaj, tako
                            malo, da bi človek skoraj ne verjel, da je sploh kdaj živel. Potem pa se
                            je pojavila knjiga »Spomini na težke dni«. In iz nje je stopil ves živ,
                            sicer za hip, vendar me je globoko pretreslo to srečanje. In preko te
                            knjige sem spoznala ljudi, ki so z njim delili usodne trenutke
                            življenja.</p>
                        <p>Zato imam nekaj zahtev, pa bolj zaradi svojih otrok in otrok drugih kot
                            zaradi sebe. In te zahteve, se mi zdi, so pogoj, da zaživimo svobodno in
                            demokratično v pravem pomenu besede, ne v izkrivljenem in zlorabljenem,
                            kot so nas te besede bombardirale vsa leta iz šolskih učbenikov, vseh
                            vrst medijev, slavnostnih govorov ob najrazličnejših priložnostih.</p>
                        <p>Moje zahteve so še vedno: simbolni pogreb mojega očeta in vseh, ki niso
                            imeli pogreba in nimajo ne groba ne imena; pravica, da izvem, kje je bil
                            ubit in ime morilca – več kot verjetno je, da tega točno ne bom nikoli
                            zvedela, vendar naj se ugotovi, kar se pač da; naredijo naj se seznami
                            pobitih za posamezne kraje ter povedo imena njihovih morilcev in
                            organizatorjev poboja; simbolni proces proti morilcem, da se ugotovi
                            krivda in da se moralno obsodijo organizatorji pobojev.</p>
                        <p>Kaj pa misliš o izjemnih pokojninah, o vilah, vikendih in drugem
                            premoženju, ki so ga dobili nekateri za zasluge za narod? To pa so
                            večinoma bili, če že ne organizatorji pobojev, pa vsaj tisti, ki so
                            zadevo podpirali ali vsaj tiho odobravali. Tat ni samo tisti, ki
                            dejansko krade, ampak tudi tisti, ki drži žakelj. Mislim in upam, da
                            nihče ni dobil izjemne pokojnine samo za sodelovanje pri pobojih
                            domobrancev in najrazličnejših »sovražnikov«. Izjemne pokojnine so
                            dobili predvsem zaradi svojega izjemnega prispevka k svobodi, ki ni bila
                            svoboda, k demokraciji, ki ni bila demokracija, k socializmu, ki ni bil
                            socializem, k izgradnji bogate družbe, ki je bila revna kot cerkvena
                            miš, h gospodarskim gigantom, ki prinašajo pošastne izgube in se
                            sesuvajo kot domine in obremenjujejo našo mlado državo z armado
                            brezposelnih. Glede na to, da imajo izjemne pokojnine za nekaj, česar ne
                            samo, da niso storili, ampak so storili nekaj temu popolnoma
                            nasprotnega, nikakor nimajo pravice ne do izjemnih pokojnin ne do
                            podarjenega premoženja.</p>
                        <p>Poleg tega so bili projektanti in graditelji samoupravljanja, kjer se je
                            odgovornost lepo razpršila po kolektivu, po ljudeh, ki so imeli občutek,
                            da počnejo nekaj silno pomembnega, da sodelujejo pri napredku družbe, v
                            resnici pa so prevzemali nase del odgovornosti za zgrešene investicije,
                            neustrezne naložbe, neprimerne programe. (Ali ni škoda tistih lepih
                            časov: zapreš štacuno, se pravi, ustaviš stroj ali zakleneš pisalno mizo
                            in greš lepo na sestanek oziroma zbor; tam malo poslušaš, malo dremlješ,
                            včasih dvigneš roko; ker je sestanek dolg, ima odmor s kavico in
                            klepetom, ki se zavleče, medtem pa ti dinarčki kapljajo v denarnico?)
                            Glede na to, da se socializem s takim ali drugačnim okrasnim pridevkom
                            nikjer na svetu ni izkazal gospodarsko učinkovitega, čeprav so se še
                            nedavno gospodarstveniki z vsega sveta hodili učit k nam, k samemu
                            izviru v vseh ozirih najboljšega in najnaprednejšega družbenega sistema
                            na svetu, pa tudi na nobenem drugem področju ne, nikakor ne smemo
                            njegovih utemeljiteljev, tvorcev in organizatorjev še naprej nagrajevati
                            za njihovo »izjemno uspešnosti«. Tudi univerza bi morala, če bi se
                            hotela brez sramu pogledati v ogledalo, kot je zapisal Menart ob svojem
                            prevodu Villona, prevetriti diplome in doktorate, ki so razvijali in
                            dokazovali uspešnost samoupravnega socializma.</p>
                        <p>Skorajda ne poznam nikogar, ki ne bi od malega sanjal o plebiscitu., kjer
                            se bo odločalo o odcepitvi od Jugoslavije. Vsi smo sanjali o tem, kako
                            bo, ko bomo začeli na svoje, v majhni, uspešni Sloveniji, ki bo
                            temeljila na čistih računih, poštenosti, svobodi, demokraciji. Toda kako
                            naj pričakujemo, da nas bodo tisti, ki so nas pripeljali v to godljo
                            (češ da nas peljejo v obljubljeno deželo), iz nje tudi rešili?</p>
                        <p>Da se ne zamerim kakemu ministru (sedaj je svoboda in demokracija in
                            moraš paziti, kaj govoriš, bi rekel moj ata »socialistični kulak«), bom
                            navedla drug primer. Moj sin si ni hotel nadeti pionirske rute in kape
                            in ni hotel glasno ponavljati pionirske zaobljube (nimam nič pri tem –
                            poleg tega pa se je celodnevna šola hvalila, da se bodo vsega naučili v
                            šoli, vse naredili v šoli, doma se bomo samo malo poigrali, pogovorili,
                            šli na sprehod, v kino), pa je učiteljica naju z možem uradno poklicala
                            v šolo, ne da bi navedla vzrok. Ustrašila sem se tako, da mi je srce
                            hotelo uiti. Mož je bil, kot so možje navadno v takih primerih, na
                            službenem potovanju, torej sem morala sama tja. Sleherno vlakno v meni
                            je trepetalo v neznani bojazni, kaj lahko sedemleten otrok naredi
                            takega, da ti grozijo s policijsko privedbo. Še bolj tesno mi je bilo,
                            ko me je učiteljica odpeljala v ravnateljevo pisarno in poklicala
                            ravnatelja, psihologinjo in še nekatere, ki so v krogu posedli okoli
                            mene. Ko mi je učiteljica z močno povišanim tonom povedala za vzrok in
                            začela vpiti name, kako nisem pripravila otroka na najpomembnejši
                            dogodek v njegovem življenju, sem mislila, da me bo razneslo od
                            olajšanja. Bila sem tiho, da ne bi še bolj škodovala svojemu otroku.
                            Kako se je vse skupaj izteklo, pa je druga, zelo dolga zgodba. Ta
                            učiteljica je danes ena lokalnih voditeljev Demosa.</p>
                        <p>Pa smo spet nazaj pri narodni spravi. Spomenka Hribar je s spravo stopila
                            iz anonimnosti, prišlo je do pompozne prireditve v Kočevskem Rogu, potem
                            pa so začeli vsi, vključno z njo, vpiti: »Tako. Sedaj je konec
                            državljanske vojne. Sprava je dejstvo. Ne preštevajmo kosti! Kar je
                            bilo, je bilo! Ne glejmo nazaj, glejmo naprej!« In smo začeli znova. Z
                            istimi ljudmi; ne ravno s prvo bojno vrsto, ampak z drugo, ki se je vsa
                            leta pripravljala, da zamenja prvo. Med izmenjavo garnitur pa so spretno
                            izrabili krščanske demokrate kot resnično nevarne za nadaljevanje
                            vladavine starega sistema, seveda v drugačni obleki, pa vendar. Ubogi
                            Peterle je kriv za vse, kar je dolga leta gnilo od znotraj. Spominja me
                            na sina, ki podeduje zapito kmetijo: hiša se podira, streha pušča, hlev
                            prazen, polja zanemarjena, hipoteke na kmetiji, dolgovi pri sosedih.
                            Gara kot konj, vendar, če obdeluje polje, se mu hiša seseda; če kupi
                            živino ali odplačuje hipoteko, vpijejo sosedje, kdaj bo njim vrnil;
                            potem se pojavilo še bratje, ki so dobili bogate deleže, ko je še kaj
                            bilo, in ga kritizirajo, češ da je nesposoben; da bo vse skupaj propadlo
                            zaradi njegove nesposobnosti.</p>
                        <p>Pa smo spet pri spravi. Dokler ne bomo počistili za nazaj, ne bomo mogli
                            naprej. Čisti računi, dobri prijatelji. Zakaj so proti temu? Ker bi se
                            pri tem razgalili, saj vse kaže, ne samo izjemne pokojnine, kdo še vedno
                            lahko poje: »Na Slovenskem smo mi gospodar!«</p>
                        <p>Miloš Mikeln je v svojem Kratkem priročniku za vladanje opisal, kako se
                            da razbiti monokracija: sta dve varianti: ali splezaš po njej na vrh in
                            jo od tam razsuješ ali pa zgradiš svoj vrh in jo presežeš. Prva varianta
                            ni nikomur uspela, ker se je vsak pri plezanju po družbeni lestvici na
                            komunistični vrh tako spremenil, izpridil, da ni bil več sposoben tega
                            dejanja, oziroma se ni več spomnil, zakaj je pravzaprav plezal na vrh.
                            Drugo pot pa jih je ubralo več. Kramberger si je zgradil že kar lep
                            hribček, pa ga je »neki pijan lovec, ki mu je šel Krambi na živce,«
                            ustrelil. Precej visok stolp so zgradili krščanski demokrati, pa kaj, ko
                            je stari vrh še vedno tako visok, da jih lahko veselo polivajo z
                            gnojnico. Vendar, čeprav ne mislim nikoli postati njihov član, navijam
                            čisto po športno zanje. Da bi jim uspelo. Uspelo zgraditi Babilonski
                            stolp prej, preden se bo našel kak »bog«, ki jim bo zmešal jezike. Pa
                            bomo spet tam. Ena velika ravnina, sredi nje pa visok stolp komunistične
                            elite. Pod krinko večstrankarske in parlamentarne demokracije pod
                            geslom: Vsi za enega, eden za vse!</p>
                    </div>
                </div>
                <div type="div2">
                    <head>Sledovi starega sistema</head>
                    <docAuthor>Irena Virant</docAuthor>
                    <div type="div3">
                        <p>Nekdanji družbeni ureditvi pravijo nekateri zdaj enoumje. Vprašam: kdo je
                            podtaknil ta izraz? Jaz ga odklanjam! Gre za sistem, ki ga opisujem v
                            naslovu tega članka, torej zopet za realsocialistično olepšavo nekega
                            pojma.</p>
                        <p>Nekdanji sistem. se kljub ustavnemu določilu, da je Slovenija socialna,
                            demokratična in pravna država – po zakonu vztrajnosti – nadaljuje na
                            vseh področjih, najbolj pa v gospodarstvu. Zakaj najbolj tu? In predvsem
                            tu? Vodilne strukture so obdržale v svojih rokah vse, saj kdor »drži za
                            med, prste liže«. Partija je namreč vodilnim strukturam v gospodarstvu
                            dala imuniteto, saj brez soglasja ZK v podjetju zoper kršitelje ni bilo
                            mogoče uvesti kazenskega postopka. Partija takega soglasja seveda skoraj
                            nikoli ni dala. Edino merilo je bila zvestoba Zvezi komunistov. Če je
                            direktor le preveč zavozil podjetje ali ga celo okradel, je za nagrado
                            prišel na boljše mesto. Seveda drugam. Njegove grehe je pokrila
                            reorganizacija, največkrat z združitvijo z dobro stoječim podjetjem.
                            Bilo je tozdiranje in detozdiranje, uničevanje dokumentov, siva
                            ekonomija, bile so nepokrite menice. Izgubo je pokrila družbena skupnost
                            – delavstvo.</p>
                        <p>Praktično nedotakljive strukture delajo in mislijo po starem, saj drugače
                            ne znajo. Partijci (kakšni komunisti neki!) so postali najhujši in
                            najbolj grabežljivi kapitalisti, saj ne mislijo na koristi podjetja in
                            delavcev. Mesece in mesece se posvetujejo med seboj, kako bi prigrabili
                            zase ne samo vsa dobra podjetja ampak tudi najboljša delovna mesta –
                            zase, za svoje sorodnike, prijatelje in znance. Proizvodnja jim ni mar:
                            nasprotno, » zaupne« plače zajedajo substanco podjetja, pospešujejo
                            stečaje, delavci pa morajo na cesto. Prigrabljena denarna sredstva pa
                            preusmerjajo v svoja podjetja, največkrat v inozemstvu. Dogajajo se
                            nenavadne reči: pridni in strokovni delavci so na najrazličnejše načine
                            šikanirani (ocenjevanje uspešnosti!) tudi z disciplinskimi postopki.
                            Slabi delavci in kimavci ostajajo. Mnogo vodilnih nima sposobnosti in
                            ustrezne izobrazbe; mandat jim je že potekel, novih razpisov pa ni.
                            Mladi strokovnjaki nimajo nobenih priložnosti za ustrezno zaposlitev.
                            Zopet odhajajo v tujino.</p>
                        <p>Vse to se dogaja tukaj in pred našimi očmi. Institucije so hladne, čeprav
                            bi lahko pri korenini zatrle to anarhično stanje. S čim? Prav z
                            zloglasnim »Markovičevim zakonom«!</p>
                        <p>V javnosti se namreč uveljavlja mnenje, da se ne da nič storiti. Kako je
                            s to rečjo?</p>
                        <p>Vprašujem se, kje so pravna, ekonomska in druge fakultete? Kje je Svet za
                            varstvo pravic, kje dobro plačani vladni organi: Urad za žensko
                            politiko, razne komisije in odbori? Ali SDK, inšpekcije, preiskovalni in
                            pravosodni organi ne znajo ali nočejo ukrepati? SDK! Kje so obtičale
                            neštete prijave zoper kršitelje v podjetjih? V javnost je bila vržena
                            premetena trditev, da je vsega kriv tako imenovani Markovičev zakon o
                            podjetjih. Pravosodni minister Kozinc je v intervjuju za Delo celo
                            izjavil, da je za stanje kriva prejšnja vlada, ki tega zakona ni
                            odpravila. Pravosodni minister si take nestrokovne izjave ne bi smel
                            privoščiti. Ali zakona ni prebral ali pa ga ni razumel. Res je
                            Markovičev zakon doživel v dveh letih kar štiri spremembe, vendar je
                            tudi to zelo spremenjeno in obsekano besedilo zadostna podlaga za
                            zakonito in pošteno upravljanje podjetij. Zdaj pa se današnji
                            prebarvanci, ki so zakon sprejeli, licemersko izgovarjajo na Markoviča.
                            Še več! Preprečili so celo moratorij na ta zakon, ki ga je predlagala
                            Peterletova vlada.</p>
                        <p>Ne glede na vsa sprenevedanja, pa Markovičev zakon določa: Podjetja
                            morajo poslovati v skladu z dobrimi poslovnimi običaji in poslovno
                            moralo. Organi upravljanja so v družbenih podjetjih delavski sveti.
                            Podjetje upravljajo delavci. Ti predstavljajo lastnika. V podjetjih z
                            mešano lastnino veljajo enaka načela. Kaj pa se je zgodilo? Na zvit
                            način so se začela zlorabljati določila istega zakona o posebnih
                            pooblastilih direktorjev v vodenju poslov, ne pa v razpolaganju z
                            družbeno imovino. Kar naenkrat naj bi direktorji postali delodajalci.
                            Zavedena javnost misli, da pojem »podjetje« pomeni direktorja, ta pa
                            tudi tako ravna, in jih pušča v zmoti. Vendar tudi drugi zakoni (npr. o
                            delovnih razmerjih) ostro ločijo pojma: organizacije in delodajalci. Po
                            dosedanjih predpisih so delodajalci samo lastniki zasebnih podjetij. Vsa
                            divja privatizacija izvira iz teh napačnih temeljev, prav tako ropi in
                            druge malverzacije, kot na primer <emph>by pass</emph> podjetja.</p>
                        <p>Kaj pa sindikati? Bivši monopolni ZSSS – svobodni sindikati – se v javnih
                            medijih pojavljajo kot zagovorniki delavcev, v samih podjetjih pa držijo
                            z direktorji. S težavo se prebijajo drugi sindikati, ki največkrat
                            naletijo na nepremostljive ovire prav zaradi ZSSS. Načelo pluralnosti
                            sindikatov si s težavo utira pot. Kot naša mlada demokracija.</p>
                        <p>Takšna je razlaga pravnih pojmov. Kaj pa moralna načela? Ugotavljamo
                            namreč, da je nekaterim vseeno, drugi pa pravijo, saj vsi tako delajo!
                            Mencinger opravičuje krajo s »spontanim lastninjenjem«. Mnogi se
                            izgovarjajo: če kradejo drugi, kradimo še mi. Sicer pa ne gre za krajo,
                            saj krademo družbi. Zgrešeno! Sedma božja zapoved pravi: Ne kradi!
                            Prepoved je jedrnata in veljavna. Kraja sama je prepovedana, ne glede na
                            to, komu kradeš. Vsi poznamo rek: Tat ni samo tisti, ki krade, ampak
                            tudi tisti, ki mu vrečo drži. Prav tako škodljiva je brezbrižnost
                            nekaterih, češ da se mene to ne tiče. Star latinski pregovor pravi: Če
                            sosedu gori stena, tebi gori!</p>
                        <p>To spoznanje in te izkušnje sem pridobila pri svojem sindikalnem delu. Za
                            svoje trditve imam zanesljivo pravno utemeljitev, za opisano stanje pa
                            ogromno dokazov. Zato moramo preprečiti, da bi zakon o lastninskem
                            preoblikovanju podjetij zopet zlorabile vladajoče strukture v podjetjih.
                            Preoblikovati se namreč morajo podjetja, podjetja pa upravljajo delavci.
                            Predlogi preoblikovanja morajo biti obravnavani skupaj z delavci in
                            sindikati, strokovne službe pa morajo pripraviti strokovno podlago za
                            odločanje, ne pa odločati. Določene pravice imajo tudi delničarji,
                            razveljaviti pa je potrebno divje privatizacije.</p>
                        <p>Kako priti iz močvare? Vsak naj opravi svojo dolžnost, ker nam nič ne bo
                            padlo z neba. Ne sme obveljati miselnost, naj izhod poiščejo drugi. Kdo
                            pa? Zakaj ne mi, skupaj z drugimi? Kjer bomo začeli z mezincem, bodo
                            drugi poprijeli z obema rokama. Kaplja izpodje skalo, ne s silo, pač pa
                            s čestim padanjem.</p>
                    </div>
                </div>
                <div type="div2">
                    <head>Glas pesnika Balantiča</head>
                    <docAuthor>Justin Stanovnik</docAuthor>
                    <div type="div3">
                        <p>Zdi se, da o življenju pesnika Balantiča vemo vse, kar je mogoče vedeti.
                            Malo je verjetno, da se bo iz sveta neznanega pokazalo še kaj, potem ko
                            je čezenj šlo skrbno oko in neutrudna zbirateljska roka profesorja
                            Pibernika. Toda ali vemo že tudi, kdo je Balantič, ali bolje, kaj je
                            Balantič?</p>
                        <p>Če bo hotela slovenska kultura odgovoriti na to vprašanje, bodo njeni
                            delavci, bodoči pisci razprav, disertacij in monografij, morali ob
                            pozornem in vdanem branju čakati, da se jim odkrije odgovor na dve
                            temeljni vprašanji: kaj je Balantič naredil s snovjo, ki ji pravimo
                            slovenski jezik, kaj je naredil s tem, kar je že našel, in katero od
                            možnosti, ki so v tej snovi, je uresničil; potem pa še, in to je glavno,
                            kateri duh ga je vodil, katero zgodbo sveta je izbral in povedal.</p>
                        <p>Prav kmalu se bo pokazalo – in se je pravzaprav že – da Balantič ni samo
                            poeta maior – velik pesnik – ampak tudi slovenski klasik: da ga bomo
                            torej vedno brali in študirali, ker bomo hoteli ostati v soju njegove
                            specifično slovenske in univerzalne kulture.</p>
                        <p>Danes pa se bom tu pred vami skušal dotakniti dveh vprašanj, ki ju
                            narekujeta Balantičevo življenje in Balantičeva poezija.</p>
                        <p>Naj začnem takole. V Balantičevem svetu so besede, ki jih takoj
                            prepoznamo kot krščanske besede. Take besede so Bog, molitev, psalmi
                            predpomladni – a tega sploh ni treba posebej dokazovati. Vendar je to
                            začetni vzrok za naše vprašanje: Ali je Balantič krščanski pesnik?</p>
                        <p>Najprej moramo morda povedati, da so temeljno gradivo Balantičeve poezije
                            besede našega skupnega človeškega sveta. Tako slišimo besede trta,
                            pšenica, cvet kostanja, ognjeni zublji, jesen, pomlad, sonce, večer,
                            jutro, zemlja, svetloba, tema. A te stvari ne ležijo pred nami v svoji
                            fenomenalni istovetnosti, kot zgolj prvine našega življenjskega sveta:
                            tudi ne ostajajo v zaprtem svetu ekonomije metafor, temveč zapuščajo
                            tako rekoč, ne da bi izgubile svojo zemeljskost, ta svet in postajajo
                            poetska prvina za neki novi svet. Postajajo snov, iz katere bo ta novi
                            svet zgrajen, čeprav je res tudi, da so dobile svojo drugačnost prav
                            zato, ker so bile pritegnjene – da ne rečem dvignjene – v ta svet.</p>
                        <p>In kaj je ta svet? Ta svet je drama; zgodba, ki jo Balantič pripoveduje,
                            je namreč drama. In kot pri vsaki drami imamo dva pola. Najprej je tu
                            svet v svoji najsilnejši varianti – v ljubezni. Tu srečujemo razkošja
                            vrance, zenic vriskanje, zublje ust, halje svilenih sanj. A te stvari
                            niso to, za kar se izdajajo. V njihovi sredici je smrt. In smrt je ravno
                            drugi pol Balantičeve drame. Najprej smrt kot zlo in uničenje. Pesnik
                            pravi: že davno oskrunil roke sem s smrtjo. Potem pa smrt vedno bolj
                            postaja nekaj drugega, vedno bolj izgublja podobo nesmisla in konca, nič
                            več ni prebivalka »blaznega gradu«, ampak postaja svoje lastno
                            nasprotje, postane – pomislimo na prvi pol – ljubezen, a čista in
                            poveličana, pot, ki naj popelje pesnika »na sinji prod«. To je
                            Balantičeva duhovna kozmologija. Sredi nje stoji njena ključna beseda in
                            hkrati osrednja beseda Balantičeve poezije: darovanje. Ko vse premislimo
                            in pregledamo, se nam odkrije, da je to darovanje sprejetje smrti, nič
                            drugega kot sprejetje smrti. Tu se srečamo s prastarimi podobami: pesnik
                            pravi o sebi, da drhti kot žrtveni kozlič.</p>
                        <p>Pesnik v celoti sprejema to kozmološko igro, ne zdi se mu samo resnična,
                            ampak tudi upravičena in pomirjujoča. Zakaj na dnu vsega je Bog:</p>
                        <p>Ti, jezero, neskončno hladni vali, </p>
                        <p>šele pri Tebi vse se umiri.</p>
                        <p>Dve podobi peljeta pesnika k Smrti, ki je Ljubezen, ki je Bog: svetloba
                            in ogenj. Ti dve podobi kliče pesnik vedno pogosteje, kot prvini videnja
                            in očiščevanja.</p>
                        <p>A, še enkrat, sredi vsega je darovanje. Vse resnično teče v znamenju
                            darovanja: človeška ljubezen, kristološka daritev v obredu katoliške
                            maše, zadnji scenarij kozmične drame. Pesnik je tu v dvojni vlogi: je
                            vanjo vpleten, hkrati pa videc in pripovedovalec ali, z drugimi
                            besedami, pesnik. Zavest, da nosi v sebi to moč, ga navdaja s čudenjem
                            in srečo:</p>
                        <p>In vendar si za pevca me izvolil!</p>
                        <p>In spet:</p>
                        <p>V pijanost me potaplja ta Tvoj dar!</p>
                        <p>Če prvine, o katerih smo govorili, povežemo in postavimo v pravo
                            zaporedje in razmerje, lahko brez sence nasilja ali sile izpeljemo
                            sklep, da je Balantič ne samo krščanski pesnik, ampak krščanski pesnik
                            par excellence.</p>
                        <p>A takoj moramo dodati nekaj zelo važnega. Balantič je lahko krščanski
                            pesnik, ker ni hotel biti krščanski pesnik. Če bi namreč to hotel – če
                            bi to sploh bilo mogoče – bi se v trenutku zrušila njegova poezija:
                            nehal bi biti pesnik in bi postal govornik ali oznanjevalec ali
                            pridigar. Balantič je bil krščanski pesnik zato, ker je preprosto bil
                            krščanski pesnik, ker kot pesnik ni mogel biti drugega kot to, kar je
                            bil. Tega ni mogoče deliti. Med Balantičem pesnikom in Balantičem
                            kristjanom je vinculum substantiale – vez istosnovnosti – tako da si
                            enega brez drugega ne moremo predstavljati ali misliti.</p>
                        <p>Drugo vprašanje pa je povezano z dejstvom, da je Balantič nosil
                            domobransko uniformo in da je v tej uniformi tudi umrl. Zato ni
                            neumestno vprašanje: Ali je bil Balantič domobranski pesnik?</p>
                        <p>Kot je znano, se iz Balantičeve poezije ne vidi, da je bil vojak. V
                            ohranjenih pesmih ni mogoče najti niti najmanjšega vlakenca, ki bi
                            kazalo na to dejstvo, ki sicer tudi za Balantiča ni moglo biti čisto
                            obrobno. Tudi če je po Gonarskih sonetih še kaj pisal – malo verjetno se
                            nam zdi, da ni – in so se potem te pesmi izgubile, se nam le zdi, da
                            imamo, sodeč po pesmih, ki so tu, pravico misliti, da tudi tam ne bi
                            našli takih znakov. Ali smo tako že našli odgovor na naše vprašanje?</p>
                        <p>Ko bi se za domobrance končala vojna tako, da bi zmagali, ali pa tako, da
                            bi umirali vsak svojo smrt v diaspori, ne bi imeli nobene pravice reči,
                            da je bil Balantič, spričo okoliščin, domobranski pesnik. A za
                            domobrance se državljanska vojska ni tako končala. Zanje se je vojna
                            končala tako, da so jih sovražniki dobili zvezane v roke in jih pobili,
                            praktično vse in naenkrat, v enkratnem kolektivnem dejanju. To dejstvo
                            pa stvar v celoti spremeni. Kako?</p>
                        <p>Vsakemu bralcu je že ob prvem stiku z Balantičem jasno, da je to pesnik
                            ognja in smrti. Ob malo bolj natančnem branju pa kmalu spoznamo tudi,
                            kakšen je Balantičev odnos do smrti, da jo namreč sprejema. Temu
                            sprejetju pravi Balantič darovanje, pri čemer dobiva zanj ta izraz
                            posebno širino in globino v kontekstu religiozne krščanske drame. Torej
                            imamo tu to troje: ogenj, smrt, darovanje. Sedaj pomislimo še na
                            dejstvo, da se je to, o čemer je Balantič pel, presenetljivo uresničilo
                            na njem samem, pri čemer je povsem izključeno, da bi pesnik, ko je pel v
                            podobah ognja in smrti, zavestno mislil na svojo prihodnjo usodo.</p>
                        <p>Zakaj so domobranci doživeli takšno usodo, je zgodovinsko mogoče
                            razlagati na različne načine. V okviru religiozne drame pa tega ni
                            mogoče razložiti in misliti drugače kot v območju pojma daritve. Nihče
                            namreč ne dvomi, da so domobranci kot kristjani sprejemali božjo voljo
                            in se ji dajali na razpolago; da so obstajanje na svetu v načelu imeli
                            za darovanje, tako v življenju kot v smrti. Smrt je zadnje in najgloblje
                            določilo slovenskih domobrancev: to je njihov razpoznavni znak, po tem
                            bodo v zgodovini vedno izstopali, po tem bodo za vekomaj drugačni od
                            svojih sovražnikov. Nazadnje imamo torej tudi tu, kot pri Balantiču, te
                            tri stvari: ogenj – očiščevalno vlogo ognja imajo tu predsmrtne muke –
                            smrt in darovanje. Reči smemo torej, da Balantičeva poezija anticipira
                            usodo domobrancev in da je tako utemeljen naš odgovor, da je Balantič
                            domobranski pesnik.</p>
                        <p>Seveda z dodatkom! Balantič je mogel postati domobranski pesnik samo
                            zato, ker tega ni hotel. Ko bi bil to hotel, se bi bila njegova poezija
                            zrušila v nič. To, da je Balantič nosil domobransko uniformo, je povsem
                            zunanja reč in logike našega sklepa v ničemer ne podpira.</p>
                        <p>Toda, kako zelo je Balantičeva poezija v logiki domobranske usode, zlasti
                            njihove smrti, potrjuje naslednji odlomek, ki ga imamo po pravici že
                            sedaj za najlepšo žalostinko, ki bo kdaj napisana tem ljudem:</p>
                        <lg>
                            <l>V slovo zaklal sem svojo ovco belo, </l>
                            <l>razlil sem kri čez čelo jim veselo, </l>
                            <l>da videli bi mojo bol v temi … </l>
                        </lg>
                        <p>Nova slovenska zaveza se že nekaj časa trudi, da bi slovenske fare leta
                            1945 pobite domobrance popisale in njihova imena zapisale na plošče, ki
                            bi potem visele na krajih, ki so za to primerni. Žal moramo ugotavljati,
                            da brez velikega uspeha. Biznis je, se zdi, že zelo izpil duše
                            slovenskih ljudi. Toda če bi se kje le odločili, potem gotovo ne bodo
                            našli ničesar boljšega, da dodajo tem ploščam, kot so tile Balantičevi
                            stihi, ki jih je, se zdi, napisal, kot da bi vedel, zanje:</p>
                        <p>Vsi prsti trepetajo po piščali, </p>
                        <p>glasovi tihi božajo roko, </p>
                        <p>tako rad segel bi v globoko dno, </p>
                        <p>kjer brez glasu so bratje obležali.</p>
                    </div>
                </div>
            </div>
            <div type="div1">
                <head>Dogodki – mnenja – poročila</head>
                <div type="div2">
                    <head>Ambrus – odkritje farne spominske plošče</head>
                    <docAuthor>Mira Osana</docAuthor>
                    <div type="div3">
                        <p>Misel, ki je vodila Novo slovensko zavezo, da je predlagala, naj se po
                            farah popišejo in napišejo imena domobrancev in drugih, ki so v prvih
                            povojnih dneh obležali v jamah in breznih po vsej Sloveniji, je bila ta,
                            da bo kmalu prepozno za to opravilo. Generacija njihovih vrstnikov
                            počasi odhaja, mlajši rod pa jih ni poznal, le pripovedovati je morda
                            čul o njih. To pa že ni več tako zanesljivo, saj morajo biti imena
                            umorjenih, ravno zaradi njihove žalostne usode, resnično prava. Tu ne
                            sme biti nobene pomote ne pri imenu ne v letnici rojstva.</p>
                        <p>Dolenjska in Notranjska, ki sta najbolj trpeli v slovenski državljanski
                            vojni, sta izgubili največ svojih sinov. Zato sta se tudi prvi lotili
                            tega popisovanja.</p>
                        <p>Ambruška fara je med prvimi dokončala to veliko delo. Sedem vasi, ki jo
                            sestavljajo, je popisalo svoje mrtve, 173 jih je bilo, in jih vklesalo
                            na velike črne plošče. Le dve imeni manjkata. Zakaj? Strah ali sram?</p>
                        <p>Odkritje in blagoslov teh plošč sta bila 18. oktobra 1992.</p>
                        <p>Ves oktober tega leta je bil deževen. Tudi ta nedelja ni bila drugačna,
                            precej mrzla in deževna. Slovesnost se je imela začeti z mašo ob 11. uri
                            dopoldne.</p>
                        <p>Peljali smo se preko Ivančne gorice proti župni cerkvi Sv. Jerneja z
                            imeni pobitih domobrance v Ambrusu. Pot se vije skozi gozdove in
                            gozdove. Pravijo, da se v teh gozdovih zlahka izgubiš. Prav isti občutek
                            smo imeli, ko smo se kak mesec pozneje peljali v Ambrus z druge strani,
                            od Velikih Lašč. Suha krajina pravijo tem krajem. Življenje na tej skopi
                            zemlji je moralo biti težko. Med vojno pa sta še dva pobirala svoj
                            davek: okupator in »osvoboditelj«. Ni čudno, da se je začetno navdušenje
                            za partizane skoraj povsod začelo sprevračati v strah in odpor. Ne moreš
                            začeti osvobodilne borbe z umori svojih lastnih ljudi.</p>
                        <figure>
                            <graphic url="slike_z_07/z_07_19.png"/>
                            <head>Župna cerkev Sv. Jerneja z imeni pobitih domobrancev</head>
                        </figure>
                        <p>V Ambrus smo prišli dovolj zgodaj, da smo si lahko še pred mašo ogledali
                            ploščo na cerkvenem zidu. Cerkev sv. Jerneja v Ambrusu je velika in
                            lepa. Na zunanji steni je štirioglata sončna ura. Okoli nje je v
                            nenavadnem vrstnem redu narisanih vseh 12 simbolov živalskega kroga.
                            Napis nad uro pravi: ne veste ne ure ne dneva, pod njo pa: vsaka rani –
                            zadnja usmrti in sličici zibelke in krste. In prav pod to sončno uro so
                            vzidane plošče. Ne bi mogli najti primernejšega mesta zanje.</p>
                        <p>Velike črne plošče so bile lepo obrobljene z ozkim zelenim vencem. Imena
                            mladih mož in fantov so razporejena po vaseh, ki sestavljajo ambruško
                            faro: Višnje, Ambrus, Bakerc, Brezavi dol, Kal, Kamni vrh, Primča vas.
                            Pretresljivo je bilo brati ponavljajoča se imena na plošči, kot da so
                            bile pobite cele družine, očetje, bratje, bratranci. Ob vsakem imenu
                            stoji letnica rojstva in smrti. Pri 134 imenih je letnica smrti 1945. To
                            so imena vrnjenih in pomorjenih domobrancev. Napis nad njihovimi imeni
                            pa se glasi: Tukaj so zbrana imena mož in fantov tega kraja. Mnogi od
                            teh so padli v boju, še več pa jih je bilo izdanih in pomorjenih. Za
                            njihove grobove se ne ve. Z vsem spoštovanjem in bolečino jih zato
                            sprejema domači kraj.</p>
                        <p>Napis je sicer primeren, le da nihče od teh, ki so napisani na veliki
                            plošči, ni padel v boju. Tujec, ki nič ne ve o nas, ne bo razumel, kdo
                            so bili ti možje ne zakaj so bili pomorjeni. Tisto, kar jih je
                            zgodovinsko določalo, namreč odpor proti komunizmu, ni omenjeno.</p>
                        <p>Poleg velike plošče je še manjša plošča s 37 imeni tistih, ki so padli
                            med vojno. Pod njo pa napis: Ne pozabimo njihovih imen in besed, ki so
                            jih izgovarjali v življenju in ob smrti: Mati, domovina, Bog. Pacem in
                            Domino. Pod ploščami ob eerkvenem zidu so bile položene rože in prižgane
                            sveče. Celoten vtis je bil zelo lep.</p>
                        <p>Potem smo šli v cerkev k maši. Cerkev je bila polna, a verjetno je takšna
                            vsako nedeljo. Zelo lepo je pel cerkveni pevski zbor. Tudi g. župnik v
                            svoji pridigi ni nič omenjal posebnosti te nedelje, šele pred obhajilom
                            je povedal, da bo po maši blagoslov plošče na farni cerkvi in kaj to za
                            faro pomeni. Po maši, ko je g. župnik odšel v zakristijo, se je pred
                            oltarjem razvrstil moški zbor in zapel dve pesmi: Zabučale gore in
                            Doberdob. Potem pa smo šli vsi skupaj z g. župnikom iz cerkve in se
                            razporedili pred ploščo.</p>
                        <p>G. župnik je ploščo blagoslovil, cerkveni zbor je zapel še nekaj pesmi in
                            slovesnost je bila končana. Brez govorov in deklamacij, kar je dajalo
                            vsemu še bolj resen značaj. </p>
                        <p>Opravljena je bila velika stvar: možje in fantje, ki leže bogve kje, so
                            se na simboličen način vrnili v domači kraj. Njihova imena so zapisana,
                            njihov spomin je ohranjen.</p>
                        <p>Naj jim bo lahka zemlja slovenska, kjerkoli že ležijo!</p>
                        <figure>
                            <graphic url="slike_z_07/z_07_20.png"/>
                            <head>Sprejela in počastila jih je domača cerkev</head>
                        </figure>
                    </div>
                </div>
                <div type="div2">
                    <head>Ne prezrite</head>
                    <docAuthor>Izvršni odbor NSZ</docAuthor>
                    <div type="div3">
                        <p>Ljudje smo takšni, da se včasih ogrejemo in zavzamemo za kako nepomembno
                            in vsakdanjo reč, včasih pa puščamo, da gredo mimo nas stvari z veliko
                            moralno ali kulturno ali politično težo, in jim ne dovolimo, da bi nas
                            nagovorile s svojo resnobo.</p>
                        <p>Takšna reč so tudi farne spominske plošče. Mislimo, da ne bi bilo prav,
                            če bi skrivali svoje razočaranje. Upali smo, da se bo mnogo ljudi
                            oglasilo na naše povabilo, da se organizirajo farni in vaški odbori in
                            začnejo zbirati imena in prostor, kamor bi plošče postavili. Ne samo
                            svojci pobitih, cele fare, smo mislili, bodo vzele postavljanje plošč za
                            svoje delo. Upali smo, da bodo, ko smo jih na to spomnili in se je tudi
                            nebo razjasnilo, vsaj deloma, nenadoma začutili neznosnost krivice, ki
                            se je toliko let delala tem ubogim in častivrednim ljudem, in uvideli z
                            nujnostjo, ki ne dopušča nobenega odlašanja, da je to krivico treba
                            popraviti, dokler je še čas. Oglasili so se, res, a malo, mnogo premalo.
                            To je naša prva bolečina in to je prva stvar, ki jo moramo glasno
                            povedati.</p>
                        <p>Potem pa gre tudi za to, kako naj se te stvari opravijo. Mislili smo, da
                            se bo to tako opravilo, da bo dobilo značaj velikega slovenskega
                            dejanja. To pa se pravi, da bodo te plošče takšne, tako oblikovane, tako
                            postavljene, s takimi besedami opremljene, da se bo takoj, že na zunaj,
                            preden se bo mimoidoči vanje poglobil, videlo, da je v njih en duh in
                            eno sporočilo. Z drugimi besedami, da bodo spomin, spoštovanje in
                            žalost, ki spremlja to postavljanje, šli čez deželo v enem ritmu. Tako
                            pa mnogokje hočejo te stvari opraviti po svoje, tako da se tudi tu kaže
                            naša duhovna in kulturna razbitost. Jasno je, da se mora postavljanje
                            plošč prilagajati krajevnim razmeram, a v poglavitnih potezah morajo
                            izražati enoten koncept. Taka enotnost je najboljši znak, da je v deželi
                            kultura. </p>
                        <figure>
                            <graphic url="slike_z_07/z_07_21.png"/>
                            <head>Kam bodo postavili spominsko ploščo</head>
                        </figure>
                        <p>Te osnovne postavke pa so naslednje: 1. da imamo plošče in ne kakega
                            drugega znamenja; 2. da so te plošče pritrjene na zid ali steno, ki je
                            za to posebej narejena ali posebej oblikovana; 3. da so na ploščah
                            izpisana posebej imena padlih ali pomorjenih med vojno in posebej imena
                            pomorjenih po vojni, vselej zbrana po vaseh in opremljena z letnico
                            rojstva in smrti, vsako z obojno letnico; 4. da je na plošči ali poleg
                            plošče zgodovinski napis, ki ima ta namen, da tam irnenovane počasti in
                            pove, kdo so bili. Pozivamo vse, ki so prizadeti in vse, ki imajo pri
                            tem kak vpliv, da osvojijo besedilo, ki smo ga že nekajkrat objavili in
                            ga tu še enkrat objavljamo.</p>
                        <p>A. Za fare, kjer bodo na ploščah samo tisti, ki so bili pobiti in
                            pomorjeni 1945, po koncu vojne:</p>
                        <p>NA TEJ PLOŠČI (teh ploščah) BEREŠ IMENA MOŽ IN FANTOV TE FARE VOJAKOV
                            SLOVENSKE NARODNE VOJSKE BORCEV PROTI KOMUNIZMU NISO PADLI V BOJU BILI
                            SO IZDANI IN POMORJENI NE VE SE KJE LEŽIJO ZATO JIH Z BOLEČINO IN
                            SPOŠTOVANJEM SPREJEMA DOMAČI KRAJ DOKLER BO SLOVENSKI ČLOVEK HODIL TOD
                            MIMO NE BODO POZABLJENA NJIHOVA IMENA IN BESEDE KI SO JIH IZGOVARJALI V
                            ŽIVLJENJU IN SMRTI</p>
                        <p>BOG NAROD DOMOVINA </p>
                        <p>PACEM IN DOMINO</p>
                        <p>V DRUGEM LETU SAMOSTOJNE SLOVENSKE DRŽAVE POSTAVILI FARANI … </p>
                        <p>B. Za fare, kjer bodo na ploščah tudi pomorjeni in ubiti med vojno,
                            predlagamo, da se postavi na začetek zgoraj navedenega besedila
                            naslednje:</p>
                        <p>NA TEJ PLŠČI (teh ploščah) BEREŠ IMENA MOŽ IN ŽENA TE FARE KI SO UMRLI
                            KOT ŽRTVE KOMUNIZMA IN POČIVAJO NA TEM IN DRUGIH POKOPALIŠČIH POLEG TEGA
                            IN POSEBEJ PA SO TU ZAPISANA IMENA MOŽ IN FANTOV TE FARE KI NISO PADLI V
                            BOJU BILI SO IZDANI IN POMORJENI IN SE NE VE KJE LEŽIJO ZATO JIH Z
                            BOLEČINO IN SPOŠTOVANJEM SPREJEMA DOMAČI KRAJ DOKLER BO SLOVENSKI ČLOVEK
                            HODIL TOD MIMO NE BODO POZABLJENA NJIHOVA IMENA IN BESEDE KI SO JIH
                            IZGOVARJALI V ŽIVLJENJU IN SMRTI</p>
                        <p>BOG NAROD DOMOVINA </p>
                        <p>PACEM IN DOMINO</p>
                        <p>V DRUGEM LETU SAMOSTOJNE SLOVENSKE DRŽAVE POSTAVILI FARANI … </p>
                        <p>C. Če je na ploščah poleg tega še kaj prostora, predlagamo, da se vanj
                            vpišejo naslednji Balantičevi verzi:</p>
                        <p>VSI PRSTI TREPETAJO PO PIŠČALI, </p>
                        <p>GLASOVI TIHI BOŽAJO ROKO,</p>
                        <p>TAKO RAD SEGEL BI V GLOBOKO DNO,</p>
                        <p>KJER BREZ GLASU SO BRATJE OBLEŽALI.</p>
                        <p>Še enkrat prosimo vse, ki imajo pri tem kaj besede, da storijo vse, da se
                            zgornje besedilo povsod osvoji. Zlasti pa duhovne gospode po farah, naj
                            zastavijo za to svojo besedo. Brez njihove pomoči se zamisel spominskih
                            plošč ne bo mogla uresničiti; pa naj poskrbijo še, da bo vse okusno in
                            spoštljivo. </p>
                        <p>Nazadnje bi želeli še to, da farni odbori pred končno realizacijo
                            pokličejo koga od Nove slovenske zaveze (Ljubljana, Gospodinjska 4, tel.
                            552-644). Pogosto kaka malenkost neprijetno kazi sicer dobro, pa tudi
                            drago zamisel. Naj vam</p>
                        <p>ne bo žal še tega truda. Upam, da smo bili jasni. Lepo vas pozdravljamo
                            in vam želimo veliko uspeha, hkrati pa vam čestitamo, da ste se lotili
                            dela, ki vam bo, ko ga boste opravili, v trajno zadovoljstvo.</p>
                    </div>
                </div>
                <div type="div2">
                    <head>Iz tajništva</head>
                    <docAuthor>Stane Štrbenk</docAuthor>
                    <div type="div3">
                        <p>Voljenim organom Nove slovenske zaveze poteka dvoletni mandat. Zato bo
                            občni zbor, ki ga bomo sklicali v začetku leta 1993, zelo pomemben in v
                            marsičem odločilen za prihodnost NSZ, zlasti za njegovo nadaljnjo
                            usmeritev. Moral bo oceniti dosedanje dokumente NSZ (Pravila, programske
                            zasnove) in jih po potrebi spremeniti oziroma dopolniti, oceniti
                            dosedanje delo društva ter izvoliti nove organe društva, to je
                            predsednika in podpredsednika, tajnika društva, izvršni odbor, nadzorni
                            odbor ter častno razsodišče.</p>
                        <figure>
                            <graphic url="slike_z_07/z_07_22.png"/>
                            <head>Le kakšno nit nam plete</head>
                        </figure>
                        <p>Člani sedanjih organov društva se zavedamo pomanjkljivosti, ki so
                            izstopale v preteklem obdobju in jih bomo tudi izpostavili na zboru.
                            Pričakujemo pa tudi mnenja, stališča pa tudi pripombe in utemeljeno
                            kritiko s strani članov.</p>
                        <p>Na zboru bomo nujno obravnavali tudi člansko in kadrovsko problematiko.
                            Posebej bomo kritično izpostavili vprašanje članstva, zlasti mladine.
                            Težko je namreč razumeti, da je še vedno tako veliko tistih, ki jim je
                            društvo namenjeno, pa tako nezainteresirano stojijo ob strani. Normalno
                            bi bilo, da bi se vojaški in civilni udeleženci protikomunističnega
                            odpora v državljanski vojni in tudi njihovi potomci, včlanili v NSZ kot
                            organizacijo, ki si v zelo težkih pogojih prizadeva za njihov
                            enakopravni položaj v naši družbi ter popravo prav njim storjenih
                            krivic.</p>
                        <p>Prav tako bomo izpostavili problematiko sodelovanja članov pri izvajanju
                            nalog društva. Naloge so se namreč tako povečale, da jih dosedanji
                            sodelavci sami ne zmorejo več.</p>
                        <p>Zato vabimo vse člane NSZ, da v obdobju do občnega zbora razmišljajo o
                            tej problematiki in pripravijo za zbor konkretne predloge in pobude za
                            uspešnejše včlanjevanje tudi mladine in razmislijo vsak o svoji osebni
                            odgovornosti za aktivno sodelovanje v okviru svojih možnosti in
                            sposobnosti. Na občnem zboru bomo morali posvetiti veliko pozornosti
                            tudi izboru ljudi, ki naj bi vodili društvo naprej, zlasti pa
                            pomlajevanju in vključevanju mladih v organe društva, ki bodo morali že
                            v naslednjih letih prevzeti krmilo društva. Tudi v tem pogledu vabimo
                            člane, da predvidijo in predlagajo med drugim tudi mlajše člane za
                            vodilna telesa društva.</p>
                        <p>Člani Nove slovenske zaveze so že na lanskem občnem zboru izražali željo,
                            da bi v glasilu NSZ objavljali tudi več informacij o delu društva in
                            njegovih organov pa tudi o drugih zadevah, ki bi lahko zanimale člane.
                            Enake želje izražajo tudi v pismih društvu ter dostavljajo tudi že svoje
                            tekstualne prispevke s predlogi za objavo, kakor tudi besedila podobna
                            »pismom bralcev«, ki jih poznamo iz dnevnega časopisja.</p>
                        <p>Ker je naša revija po programskih zasnovah namenjena ne samo članom
                            društva pač pa celotni slovenski javnosti, dosedaj takih prispevkov
                            nismo objavljali.</p>
                        <p>Pri tem smo se zavedali, da je to z ene strani pomanjkljivost našega
                            glasila, z druge strani pa nujnost, saj smo hoteli z njim pritegniti čim
                            širši krog, tudi zahtevnejših bralcev in s tem izboljšati tudi
                            materialno osnovo za kritje visokih stroškov izdajanja glasila.</p>
                        <p>Vendar Izvršni odbor in uredništvo glasila nista mogla mimo utemeljenih
                            zahtev članov. Odločila sta se, da bo NSZ z letom 1993 pričela izdajati
                            tudi posebno prilogo ZAVEZE, ki bo namenjena samo članom. Prejemali jo
                            bodo kot poseben vložek v glasilu ZAVEZA.</p>
                        <p>V prilogi bo z ene strani društvo objavljalo informacije o vsem, kar se
                            bo v NSZ dogajalo, podajalo bo predloge, pobude in stališča, objavljalo
                            vabila, razpise, prireditve ipd., z druge strani pa bodo člani
                            objavljali svoje prispevke, tako predloge, pobude, poročila o delu
                            območnih odborov, literarne prispevke (prozne in pesniške), prispevke s
                            področja osebnih in članskih zadev, pričevanja, dokumente, vprašanja in
                            odgovore. Tako naj bi priloga vsebovala vse tisto, kar bi lahko strnili
                            v stavek: »Mi med seboj«.</p>
                        <p>Uredništvo priloge vabi zato vse člane NSZ, da osvojijo to prilogo kot
                            čisto svojo in se odprejo ter povedo drug drugemu in društvu vse, kar
                            jih teži oziroma želijo povedati. V zvezi s tem uredništvo vabi vse
                            člane, da s svojimi prispevki pomagajo sooblikovati prilogo, da bi se
                            tako med seboj povezovali, zbliževali, spoznavali in tudi krepili zavest
                            pripadnosti NSZ in njenim idealom.</p>
                        <p>Poskusite, pričakujemo vaše prispevke že za 1. številko ZAVEZE v letu
                            1993, ki morajo biti poslani na naslov NSZ s pripisom: Za prilogo
                            Zaveze«. </p>
                    </div>
                </div>
            </div>
        </body>
        <back>
            <div type="div1">
                <head>Na platnicah</head>
                <div type="div2">
                    <head>Voščilo</head>
                    <div type="div3">
                        <figure>
                            <graphic url="slike_z_07/z_07_23.png"/>
                            <head>Mati z otrokom <name type="author">France Ahčin</name></head>
                        </figure>
                        <p>Vsem članom Nove Slovenske zaveze, vsem naročnikom in prijateljem Zaveze
                            in vsem ljudem dobre volje želimo vesel božič in zdravo novo
                            leto.<lb/>Naj se v naši lepi in ljubljeni domovini naselijo delavnost,
                            pamet in spoštljivost.</p>
                        <p>Uredništvo Zaveze</p>
                    </div>
                </div>
            </div>
        </back>
    </text>
</TEI>
