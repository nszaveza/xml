<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Simon Dan </name>
               <name>Blaža Cedilnik </name>
               <name>Ivo Žajdela</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">75</idno>
            <idno type="ISSN">??</idno>
            <date>2010-05-04</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">75</biblScope>
                     <biblScope type="vol">XVIII</biblScope>
                     <biblScope>številka 4, december 2009</biblScope>
                     <date when="2009-12">2009</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-07-18">
            <name>Andrej Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 75</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2">
               <div type="div3" subtype="intro">
                  <p>Po dveh desetletjih krivda sili na plan </p>
                  <p>Vojaški naborniki, ki so sodelovali pri zločinih </p>
                  <p>Pinochetovega režima, bi radi pretrgali mučni molk </p>
                  <p>(Delo, 3. novembra 2009) </p>
                  <p>Partizani po šestdesetih letih še molčijo. <lb/>Kaj jih bo prebudilo?
                     <lb/>Katera vest? Kateri zakon? Čigava sodba? </p>
               </div>
               <div type="div3">
                  <head>Ujetost zgodovinskega spomina – strah pred prihodnostjo</head>
                  <p>Če bi nas kaj napeljalo, da bi začeli razmišljati o tem, kakšno je stanje duha
                     v Sloveniji, bi se verjetno prav kmalu spomnili na besedo <emph>malaise,</emph>
                     ne zato, ker smo mogoče pred kratkim prebrali kak angleški esej, ampak zato,
                     ker ta beseda pomeni to, kar bi želeli povedati: nelagodje, hkrati pa takšno
                     nelagodje, ki ga ne moremo prav določiti – neznano, neugotovljivo, čudno
                     nelagodje, nekakšna obolelost. Če bi ljudje malo natančneje pobrskali po sebi,
                     bi se jih več, kot bi to pričakovalo, vrnilo s tem odkritjem.</p>
                  <p>Ko se potem res nekoliko potrudimo, da bi poiskali, iz česa ta nelagodnost
                     izhaja, se nam začne dozdevati, da ima nekaj opraviti ne samo s sedanjostjo,
                     ampak tudi – ali pa predvsem – s prihodnostjo. Priznati moramo, ko sedanjost
                     malo natančneje pogledamo, da ni tako zanesljiva, da bi mogla jamčiti normalno
                     prihodnost: da je tisto, kar je vprašljivo, pravzaprav prihodnost. A nas zaradi
                     tega odkritja naše občutje sploh ne zapusti. Še vedno ga nosimo v sebi. Zato bi
                     bilo najmanj razumljivo, če ne že priporočljivo, da pričujoči komentar vodimo
                     tako, da bi nam na koncu bilo nekoliko bolj jasno, zakaj se nam zdi
                     projektiranje prihodnosti negotovo. </p>
                  <p>Gre za razumetje prebivanja v času. To se pravi, ali razumemo, iz katere
                     preteklosti izdelujemo sedanjost, ki nam služi kot izhodišče za projekcijo
                     prihodnosti. Ali nismo iz splošno človeške nagnjenosti do poenostavljanja
                     začeli gledati na preteklost bolj preprosto, kot je v resnici bila. Morda smo
                     ljudje tako narejeni, da tudi eksotično družbo, dokler traja, sprejemamo in
                     prenašamo, ko pa njen dejanski in zgodovinski čas mine in obstaja samo še v
                     našem spominu, tedaj pa ji ne dovolimo več njenih skrajnosti. Samodejno se v
                     nas sproži nekakšna aparatura, ki začne oblikovati dejansko preteklost v
                     podobo, v kateri je zmožna prebivati v spominu. Videti je, da človek prenese
                     več hudega v resničnosti kot v spominu. (Mogoče je v tem tudi razlog, da se,
                     kot kaže izkušnja, od zgodovine zato tako malo naučimo, ker se preteklosti
                     spominjamo v redigirani obliki.) Kar torej velja za vse človeške prihodnosti,
                     je to, da si jih zamišljamo in izdelujemo, izhajajoč ne iz dejanske
                     preteklosti, ampak iz njene modificirane variante, ki obstaja v spominu.</p>
                  <p>Čim bolj nečloveške so skrajnosti, ki jih je uresničila kaka preteklost, tem
                     strožji so predpisi, s katerimi jo pričaka spomin, da se pred sprejetjem po
                     njihovih zahtevah adaptira. Naša sedanja mladina nam z ležernim odnosom do
                     preteklosti izpričuje dejanskost in veljavnost te procedure. Ta tendenca – ta
                     zakonitost – nas ne moti, če velja za zgodovino, ki se je uresničevala v
                     davnini, če pa gre za čas, ki bo nekoč sicer tudi zgodovina, prej bo pa še naša
                     prihodnost – prihodnost, ki jo bomo postavljali mi, za prostor, ki ga poznamo
                     in za ljudi, ki jih tudi poznamo – potem pa nenadoma postane neskončno važno,
                     iz kakšnega izhodišča jo bomo postavljali: iz tega, kar je dejansko bilo in
                     kakor je dejansko bilo, ali pa iz tega, kar se je slučajno nabralo na mreži
                     spomina, ali pa so jo tja zavestno in umetelno nanesli tisti, ki so nekoč
                     falzificirali dejansko preteklost in hočejo falzificirati še njen spomin. Če pa
                     jo hočemo postaviti iz tega, kar je bilo, moramo to, kar je bilo, razumeti. Gre
                     torej, kot vedno, tudi tu za razumetje. Kakor smo že tisočkrat rekli: ne smemo
                     biti neumni! </p>
               </div>
               <div type="div3">
                  <head>Inventura zgodovine – razumetje zgodovine</head>
                  <p>Pred nekaj tedni se je neka skupina odločila, da bo pred publiko razgrnila
                     rezultate raziskave, ki se ji je bila posvečala nekaj mesecev. Predmet
                     raziskave je bil totalitarizem ali totalitarizmi v Sloveniji. Ker sta bila
                     fašizem in nacizem deležna izključne pozornosti v celotni drugi polovici 20.
                     stoletja, se je na delovnih mizah omenjene skupine po naravi stvari znašel
                     predvsem komunizem ali boljševizem, ki je bil prisoten – na totalitaren način –
                     tudi skoraj pol stoletja. Referati, ki smo jih poslušali, so dokazovali, da je
                     skupina odlično opravila svoje delo. Predstavljene so nam bile storitve
                     totalitarnega komunizma, pred nami so se obračale strani njegove velike
                     inventurne knjige. Raziskovalni pristop, ki se je ob tem razkrival, bi lahko
                     označili s pojmom opis ali deskripcija. Opazili smo še, da se je referentom
                     posrečilo združevati take prvine kot so jasnost, zgoščenost in izčrpnost.
                     Higieničnost dikcije in lucidna struktura podanih enot je prispevala estetsko
                     doživetje celotne predstave. A bi vendarle morali ponoviti besedo inventura in
                     reči: odlično delo, v mejah inventure. </p>
                  <p>Besedi deskripcija in inventura imata svoj pomen in svojo digniteto, sta
                     funkcionalni in uporabni. V zgodovini pa imata omejeno vlogo, legitimno in
                     neizogibno, a omejeno. Kakor za tvarni svet predmetov velja, da zgolj z
                     opisovanjem nobenega ne izčrpamo, tako to velja tudi za zgodovino, zlasti in
                     posebej za tako kompleksne pojme, kot so ideologije. Zlasti in posebej in v
                     nikoli dovolj poudarjeni obliki to velja za komunizem ali boljševizem. </p>
                  <p>Če hoče kdo katero od historičnih entitet razumeti – če hoče, da mu razkrije
                     svojo avtentično podobo – jo mora postaviti v njen specifični prostor in
                     opazovati, kakšen bo njen ideogram v parametrih tega prostora. Gledani zunaj
                     njihovih specifičnih prostorov, nam zgodovinski pojavi nudijo neke oblike, a ne
                     vemo, kaj pomenijo; v tem smislu, da bi lahko rekli, da jih razumemo. Pomembne
                     so v toliko, da nas vodijo v prostore, ki so njihovi specifični prostori. Z
                     njihovo pomočjo identificiramo prostore, ki jih pojavi, ki jih raziskujemo,
                     priznajo za svoje in v njih, v podobi povedano, obmirujejo, kakor da bi bili
                     doma in nam tako omogočajo, da jih gledamo v tem, kar so (ne v metafizičnem,
                     ampak v zgodovinskem pomenu). </p>
               </div>
               <div type="div3">
                  <head>Boljševizem – Upor v prostoru civilizacije</head>
                  <p>Prostor, ki na edinstven ali specifičen način ustreza boljševizmu, je
                        <emph>civilizacija</emph>. Noben od drugih prostorov ni tako velik, da bi se
                     v njem dimenzije boljševizma mogle izmeriti v njihovi naravni velikosti. Zato,
                     preden nadaljujemo, dve, tri besede o civilizaciji. </p>
                  <p>Civilizacija ni karkoli. Civilizacija je nekaj – aliquid, to` tí – nekaj. Ta
                     nekaj je velika stavba, zgrajena iz konvergentnih spoznanj, ki jih je spočel
                     človek, in konvergentnih razodetij, ki so bila sporočena človeku. Arhitekti te
                     stavbe so bili judovski preroki, grški filozofi in apostoli Jezusa Kristusa.
                     Krščanstvo je bilo ontološko počelo te stavbe in njena signatura. Njegov obstoj
                     je jamčil precedenco biti v igri, ki se je sestajala iz nenehnih postavitev in
                     nenehnih kritik teh postavitev – v igri, ki je s svojo dvožariščno strukturo
                     jamčila človekovo svobodo. Na izhodiščnem uvidu v dejstvo biti, na prednosti
                     postavitve pred kritiko je temeljil človekov status: največje dostojanstvo, ki
                     ga je v tej hiši lahko dosegel človek, je bilo služenje. Služenje je postalo
                     znak človekove resničnosti in znamenje najvišje odličnosti. Človek je bil varuh
                     vsega bivajočega. </p>
                  <p>To je bila krščanska civilizacija in je trajala do 18. stoletja, ko je nastopil
                     nov duh (vse se je seveda pripravljalo že prej), ki je pred koncem stoletja
                     dosegel višek in dobil ime <emph>jakobinizem</emph>. Skoraj celo stoletje se je
                     pripravljalo njegovo rojstvo. Po vsej Franciji so vznikala »društva za
                     mišljenje«. Njegovi številni člani so oznanjali novi evangelij, ki se je ves
                     izrazil v eni sami besedi: <emph>misliti.</emph> Ta beseda pa je imela en sam
                     pomen: dajati svetu postavo. Ljudje, ki so šli v zgodovino kot jakobinci, so
                     radikalno pretrgali s civilizacijo, kakršna je bila. To, kar se je postavljalo
                     sedaj, ni bilo več, kot nekdaj, kritika postavitve, ki bi računala in
                     pričakovala novo postavitev, ampak je bila, ne kritika, ampak <emph>Upor</emph>
                     zoper vsako postavitev razen te, ki so jo postavili sami. To je bil Upor, ki ni
                     bil samo celosten, ampak tudi dokončen. To, kar je pisalo na njihovem praporu,
                     je bilo identično s tistim, kar je bilo rečeno v začetku v Edenu: <emph>Non
                        serviam – Ne bom služil.</emph> Človek se je odpovedal dostojanstvu služenja
                     in se oklical za boga. Vstal je enosrediščni človek. Ta človek je bil gospodar
                     vsega bivajočega.</p>
                  <p>Jakobinizem, s katerim smo se srečali Slovenci približno 200 let po njihovem
                     nastopu, je imel sicer drugo ime, nosil pa ga je še vedno isti izvorni Upor.
                     Jakobinci so bili sedaj boljševiki. In ko so se boljševiki – ki pa običajno
                     niso nastopali s tem imenom, ampak so se pokrivali z različnimi <emph>noms de
                        guerre</emph> – tako usodno, se pravi tako katastrofično vpletli v slovensko
                     zgodovino, smo imeli obilo razlogov, da bi radi odkrili njihovo politično
                     naravo in bojni značaj. Ker pa nismo poznali njihovega duhovnega izvora – naše
                     vedenje ni segalo preko njihovih kominternskih povezav – so nas vedno, tako v
                     času revolucije kot v času njihovega totalitarnega razpolaganja z nami,
                     presenečali z novostmi, na katere nismo mogli računati. Bili so drugačni, ne
                     drugačni v tekočem pomenu te besede, ampak tako drugačni, da smo imeli vtis,
                     kakor da je od njih odpadlo vse človeško. Nekoliko smo vedeli, česa je človek
                     zmožen, v dejanju in v misli, a so nas boljševiki, ki so sedaj stopili v akcijo
                     z vsem, kar so bili, s svojimi storitvami vedno prehiteli in premagali. Še v
                     Zavezinih komentarjih v našem demokratičnem dvajsetletju smo čutili, čeprav smo
                     si domišljali, da vemo o njih domala vse, da jih moramo imeti za človeško in
                     zgodovinsko neznanko. Vedno znova smo ugotavljali, da orožja, ki ga oni
                     uporabljajo, mi ne moremo – da jim v tem pogledu nismo enakovredni nasprotniki.
                     V zadregi smo se zatekali v zunanje deskripcije: da so vserazpoložljivi (ko smo
                     videli, da se pred ničemer ne ustavijo), da so supermanipulativni (ko smo
                     videli, da ni tako nizkotnih stvari v človeku, pa tudi ne tako svetih, da jih
                     ne bi izkoristili za dosego svojih ciljev). Tako smo govorili, a smo se obenem
                     natanko zavedali, da ne vemo, kaj mora človek narediti s seboj, da more nad
                     njim zagospodovati ta miselnost, kakšne meje mora prestopiti ali ignorirati, da
                     stopi zraven in pravi, tudi jaz sem to. </p>
                  <figure>
                     <graphic url="slike_z_75/z_75_01.png"/>
                     <head>Danes je en lep večer, jutri bo en svetel dan <name type="author">Mirko
                           Kambič</name></head>
                  </figure>
               </div>
               <div type="div3">
                  <head>Osamljenost lažnih bogov – izvor nasilja</head>
                  <p>Videli smo, kaj delajo – vedeli smo za inventar njihovih dejanj; slišali smo,
                     kaj govorijo – vedeli smo za inventar njihovih besedi, a nismo ne enega ne
                     drugega razumeli. Šele razmeroma pozno smo spoznali, da je to zato, ker jih
                     nismo videli v tistem prostoru, v katerem jih je edino mogoče razumeti. In to
                     je, kakor smo rekli, prostor <emph>civilizacije</emph>. Njihov radikalni
                        <emph>Upor</emph> se je nujno izšel v vero, da lahko nadomestijo boga – da
                     so bogovi. Seveda niso rabili te besede, vsaj ne množično, a so vse, kar so
                     delali in govorili, delali in govorili, kakor da bi bili bogovi. A tedaj – že
                     mnogo prej preden je prišlo do boja za aktualno oblast – je prišlo do tega, kar
                     je predikat naše teze: spoznali so, da niso bogovi. Da imajo pravico biti
                     bogovi, a da vseeno niso bogovi. To je bilo porazno spoznanje, a vseeno
                     spoznanje, ki jih je naredilo v to, kar so vse do danes bili in so. Vedeli so,
                     da morajo, če hočejo biti bogovi, odpreti vse registre nasilja, da morajo
                     spretno in premeteno vleči najbolj grobe in najbolj rafinirane vzvode nasilja.
                     Dejanja, ob katerih smo se – dokler se niso začela goditi vsak dan – tresli od
                     groze, torej niso bila dejanja deviantnih posameznikov, ampak dejanja bogov, ki
                     so se, ko so se prebudili v spoznanje, da niso pravi bogovi, odločili, da bodo
                     bogovi nasilja. </p>
                  <p>Ko pregledujete – v mislih ali pa dejansko – geografijo slovenskih morišč in
                     mučilišč, ne recite <emph>Koliko zločinov!</emph> Zločinci so bili vedno, a so
                     vedno to bili tudi zgolj ljudje. Tu pa so polagali temelje svojemu kraljestvu
                     ljudje, ki so spoznali, da <emph>misliti</emph> ni orodje služabnika, ampak
                     egida bogov. Upamo, da vidite, da v luči tega gledanja, nasilje ni nasilje,
                     prevara ni prevara, mučenje ne mučenje, laž ne laž, izdaja ne izdaja: vse to so
                     samo vladarski ukrepi bogov, ki se jim je zgodila ta krivica, da vedo, da imajo
                     pravico biti bogovi, a vedo da niso. Edvard Kardelj piše 22. novembra 1942 Jaku
                     Avšiču v Dolomite, da je cilj boljševikov ta, da s terorjem preženejo ljudi, ki
                     niso njihovi, v varovane postojanke okupatorjev in da, dalje, tudi s terorjem
                     dosežejo, da tam ostanejo, tako da jih bodo Angleži in Amerikanci, ko pridejo,
                     tam našli in imeli za nasprotnike in pokončali – Angleži in Amerikanci, ki so
                     jih ti ljudje imeli za zaveznike. Umazana in pokvarjena intriga? Ne, ne,
                     bogovi. Novi suvereni. </p>
                  <p>Zavest, da so bogovi, je boljševikom dajala še eno védenje, ki je sicer
                     vseprisotno, a ga ne bi razumeli, če jih ne bi postavili na opazovanje v
                     prostor civilizacije, kjer se jim je zgodilo to, da so postali bogovi. Ko so
                     postali bogovi, se jim je istočasno odkrilo, da so <emph>sami</emph> – da nad
                     njimi ni ničesar, nikogar, ki bi utegnil poseči v razmere, bodisi v njihov prid
                     ali v njihovo škodo. Zavedali so se vedno bolj, da so sami – da je vse odvisno
                     od njih in od nikogar drugega. Zato morajo svojo igro igrati skrbno in
                     pretehtano, zato si ne smejo privoščiti niti najmanjše napake, niti najmanjšega
                     spregleda, ne smejo se vdati nobeni utvari; pred sabo morajo vedno imeti
                     brezhibno izrisan kavzalni red sveta. Zato se njihovih prognoz, njihovih
                     napovedi in njihovi analiz drži skrajna lucidnost. Spominjam se nekega pisma iz
                     knjige <emph>Jesen 42</emph>, v katerem Kardelj s presenetljivo natančnostjo
                     napoveduje, kaj se bo zgodilo čez eno leto, jeseni 1943. Iz zavesti, da so
                     sami, izhaja tudi njihova izredna delavnost, ki bi jo človek lahko tudi
                     občudoval, ko bi ne vedel, da jo žene pobesnelost v bogove sprovociranih
                     nesrečnih človeških kreatur. A delavnost je vendarle bila. Ne vem več, v
                     katerem dnevniku zapiše Kocbek, da se iz Kardeljeve barake na Rogu sliši
                     pisalni stroj vsako noč do štirih zjutraj. </p>
                  <p>V veri, da so bogovi, ki niso bogovi, je dobivala moč tudi absolutna suverenost
                     oziroma absolutna nedostopnost za vesolje bolečine, ki so jo boljševiški
                     partizani ustvarjali pri izgradnji svojega imperija. Seveda so se nekateri
                     notranje zrušili, a da bi kdo šel na forum in tam izpovedal svojo krivdo in
                     svojo lažno božanskost – tega ni bilo. Ni si mogoče predstavljati, da v
                     posameznikih niso vstajali dvomi, tudi obup in groza, a na zunaj, za ljudi, za
                     zgodovino je falanga ostala sklenjena. Z ničemer niso bolj dokazovali, da so
                     ostali bogovi – kakršnikoli že, a bogovi – da je inicialno pohujšanje tako
                     delovalo, da ga niso mogli pozabiti; da je zvarek, ki so ga neki ljudje
                     proizvedli pred stoletji v retortah velikega Upora imel v sebi tako
                     samoobnavljajočo moč, da je trajal tako dolgo, da traja še danes. (Knjigi, ki
                     sta jo napisala leta 1935 Sidney in Beatrice Webb in ji dala naslov
                        <emph>Sovjetski komunizem – Nova civilizacija</emph>, v prvi izdaji še z
                     vprašanjem, v drugi pa že s piko absolutnega vernika, je nekdo, da bi izrazili
                     svoje občutje ob samoslepilni moči utopične zavesti, pripisal: »fascinantno,
                     grozo vzbujajoče branje«. (FAZ, 25. 1. 1999) Nekakšni bogovi torej, karikature,
                     a vendar bogovi. Ko bi bili ljudje, bi, ko jih je nazadnje zgodovina
                     razkrinkala za parvenije in amaterje, zapustili svoj lažni <emph>palmarium
                        empyreum</emph> – zmagovito nebo – se pomešali med najbolj navadne ljudi in
                     se jim spet in spet opravičevali za vlogo, ki so si jo privzeli in za
                     neizmerljivo količino bolečine, ki so jo povzročili. To bi bilo megazgodovinsko
                     dejanje: sami bi se osvobodili, obenem bi pa omogočili, da bi narod v celoti in
                     polnosti znova stopil v zgodovino. Vsi bi se osvobodili. </p>
                  <figure>
                     <graphic url="slike_z_75/z_75_02.png"/>
                     <head>Žive naj vsi narodi <name type="author">Mirko Kambič</name></head>
                  </figure>
                  <p>Kakor se mogoče še spomnite, smo svoj razmislek o totalitarizmu začeli z besedo
                        <emph>malaise,</emph> s katero smo hoteli pokazati na nelagodnost ali
                     negotovost, ki ne dovoljuje slovenskemu človeku, da bi na pragu prihodnosti
                     prišel k sebi. Ob besedo nelagodnost smo postavili še besedo razumeti in rekli,
                     da nam razumetja ne bodo prinesle inventurne knjige, pa naj bodo še tako
                     izčrpne. Če hočemo preteklost razumeti, moramo vsako njenih prvin peljati v
                     njen specifični prostor, jo tam stehtati in izmeriti in povedati, kaj je. Vsako
                     njeno prvino posebej, nazadnje pa preteklost kot celoto, gledano v etiološkem
                     zgodovinskem vzgonu. Inventura torej ni konec, inventura je šele začetek – je
                     pravzaprav vzpodbuda ali celo ukaz, da stopimo na težko in zahtevno pot k
                     temeljnemu aktu razumetja. Na nekem parcialnem izseku smo pokazali, kaj to
                     praktično pomeni. Izbrali smo nasilje kot instrument totalitarne oblasti. Šele
                     ko smo videli, iz kakšne miselnosti so ljudje z boljeviškimi poverilnicami
                     gradili stavbo totalitarne oblasti, smo v resnici razumeli, zakaj so mogli
                     početi, kar so počeli. Zgolj inventura njihove pragmatike nam tega razumetja ne
                     bi posredovala. </p>
                  <p>Če hočemo o totalitarizmu povedati kaj temeljitega in celotnega, moramo poleg
                     nasilja spregovoriti še o nečem. Ko si narod nakoplje totalitarno oblast, ali
                     pa mu je vsiljena od zunaj, nastopi poseben čas za ljudi dobre volje: za ljudi,
                     ki gojijo osnovno spoštovanje do sočloveka in osnovno spoštovanje do kulture,
                     ki si jo je narod pridobil s prebivanjem v civilizaciji. Posebnost tega časa,
                     in ljudi v njem, je ta, da njihovo obstajanje ni več poljubno, ampak so vezani
                     ali zadolženi. Zavezani so tako, da vsak na svoj način in vsak po svojih
                     možnostih stopi na stran ponižanega človekovega dostojanstva. Vsak lahko kaj
                     stori, če ne drugega, lahko molči. Ko bi z nastopom boljševiškega totalitarizma
                     normalno čuteči ljudje sklenili, da bodo molčali – ko bi vsi ljudje dobre volje
                     imeli v sebi to prisebnost – bi nosilce totalitarne perverzije postalo strah, v
                     tistih tišini, ko bi bila zavestno izdelana, bi jih postalo strah. Vsi
                     katoličani, ki so skozi totalitarna desetletja hodili ob nedeljah k maši, pa
                     niso samo molčali, ampak so tako tudi govorili; in vsi tisti, ki so malo več
                     hodili v šolo, pa niso stopili v Partijo, tudi niso samo molčali, ampak
                     govorili. Kakor smo v enem od teh komentarjev že zapisali, je totalitarni čas
                     tudi čas velikega preizkusa. Vsakdo je preizkušen, v velikem ali v malem.
                     Totalitarizem je človekova preizkusna komora. Mi, Slovenci, malo vemo, kakšni
                     smo prišli ven. Če narod kaj da nase, če čuti, da mora izvedeti, ali lahko nase
                     računa, vedno in povsod, potem nima boljše možnosti, da to izve, kakor je ta,
                     da razišče, kako je prestajal svoj totalitarni čas. Ali kako ga prestaja. V
                     slovenskem primeru se moramo že tako vprašati: kako totalitarni čas prestajamo,
                     ker je še vedno tukaj. </p>
               </div>
               <div type="div3">
                  <head>Totalitarizem – preizkusna komora za vzdržljivost elite</head>
                  <p>Ko je že omenjena skupina preiskovala slovenski totalitarizem, je suvereno šla
                     preko vprašanja, kako so njegovo sliko modificirali njegovi oponenti –
                     slovenska demokratska elita. NSZ je okoli leta 2000 pregledala v kakšnem duhu
                     je izdelana Enciklopedija Slovenije in ugotovila, da je falzificirana do ene
                     četrtine. O svoji najdbi je opozorila SAZU, a se gospodom akademikom ni zdelo
                     vredno, da bi se nad tem vznemirjali in niso odgovorili. Nam pa se misel, da
                     bodo prihodnji Slovenci zajemali svoje védenje o sebi iz tako defektnih virov,
                     zdi neznosna. Tudi smo opazili, da je bil sredi devetdesetih let zamenjan
                     glavni uredniški odbor ES z ljudmi demokratskih nazorov, a je ostala
                     Enciklopedija bistveno nespremenjena in je še naprej sprejemala totalitarno
                     interpretacijo stanja, preteklega in sedanjega, posebno tistega, ki zadeva
                     revolucijo in državljansko vojno. </p>
                  <figure>
                     <graphic url="slike_z_75/z_75_03.png"/>
                     <head>Klicar <name type="author">Mirko Kambič</name></head>
                  </figure>
                  <lg>
                     <l>Za nov let ne vem,</l>
                     <l>prineslo kaj bo;</l>
                     <l>Ga mislim pregledat,</l>
                     <l>ob letu povedat,</l>
                     <l>kak dobro je blo.</l>
                  </lg>
                  <p><emph>Valentin Vodnik</emph></p>
                  <p>In ko je ob petdesetletnici Rožmanove smrti ljubljanski nadškof in metropolit
                     Alojzij Uran imel v nedeljo 15. novembra v ljubljanski stolnici za pokojnim
                     škofom mašo, je nastala priložnost, da s svojo udeležbo spregovorijo vsi tisti,
                     ki so težko prenašali način, kako je vsa povojna leta Slovenija ravnala z njim.
                     Ki je bila žaljena enako kot on. Formalno je bil Rožman ljubljanski škof, v
                     razmerah, kakršne so med vojno nastale, pa je bil več – bil je slovenski škof.
                     Ne bom tega tu utemeljeval, povem naj le, da bi v nedeljo 15. novembra ob 16.
                     uri moralo priti v Ljubljano 5.000 ali 10.000 ljudi. Prišlo jih je natanko
                     1.200. Nudila se je izzivalna priložnost, da nekaj deset tisoč ljudi pove, kaj
                     si mislijo o tem, kako sta usoda in pokvarjeni svet ravnala z ljudmi njihove
                     krvi in njihovega jezika, pa se jih je le 1.200 odločilo, da to storijo. Pa je
                     bilo vendar tako, da so Rožman in njegovi klicali solidarnost ljudi s tako
                     močjo in avtoriteto kot ni mogoče klical še nihče v zgodovini slovenskega
                     krščanstva: ne samo, da so morali v tujino; ne samo, da so jim, na način, kakor
                     se to ni delalo od barbarskih časov, pobili na tisoče sinov in hčera; ne samo,
                     da so v tuji Argentini postavili nadomestno domovino, svobodno Slovenijo – iz
                     nič, dobesedno iz nič, ne da bi jim kdo za to dal priznanje. Nasprotno,
                     govorili so o njih z najgršimi besedami, ki jih je ta narod izdelal – za koga?
                     Namesto desettisoč, jih je možnost, da demonstrirajo proti totalitarni
                     Sloveniji, pripeljala v Ljubljano 1.200. Takih reči institucije, ki se
                     postavljajo po Sloveniji, kakor smo videli, ne opazijo. </p>
                  <p>Nekaj podobnega se je zgodilo lansko leto ob skupščinskih volitvah 21.
                     septembra, ko se je pokazalo, kako so slovenski volilci reagirali na finsko
                     intrigo. Dogodek je še vedno v spominu večine ljudi, zato o njem posebej ne bom
                     govoril. Neki finski novinar je, sklicujoč se na dokumente, ki jih nihče ni
                     videl, obtožil Janeza Janšo, da je prejel podkupnino za posredovanje pri nakupu
                     oklepnih vozil za slovensko vojsko iz neke finske državne tovarne. Vsakomur je
                     bilo jasno, da je obtožba bila skonstruirana, čisto verjetno na pobudo Janševih
                     političnih nasprotnikov v Sloveniji. Naravno je bilo pri tem pričakovati, da se
                     bo ob tem v večini Slovencev prebudil občutek za narodno čast in da bo
                     konstrukt Janši, ki mu je že tako dobro kazalo, samo še koristil. A ni bilo
                     tako. V Sloveniji ni bilo nobene užaljenosti, torej tudi nobenega ponosa.
                     Ljudje bi morali biti ogorčeni, da si jih je nekdo drznil narediti za predmet
                     tako prozorne manipulacije. </p>
                  <p>Če vse premislimo – tudi stvari, o katerih tu nismo govorili – nam ne bo
                     preostalo drugega, kot da priznamo, da naša zavest ni adekvatna. Adekvatna
                     čemu? Zahtevam, ki jih postavljata pred nas konkretna zgodovina in konkretno
                     življenje. Ali smo mogoče čemu izpostavljeni? Čému, na kar nihče niti ne
                     pomisli ne. Kaki radiaciji, ki hromi našo voljo? Ali imamo kako možnost, da ta
                     izvor odkrijemo? Poizkusimo!</p>
                  <p>Odgovor, ki ga more dati Nova Slovenska zaveza, na podlagi analize, za katero
                     jo je usposobila njena zgodovinska izkušnja, je naslednji. Politična in
                     kulturna lega slovenske države in znotraj nje politična in kulturna lega
                     slovenskega naroda ni avtentična, ni takšna, kakršna bi logično sledila iz
                     zgodovine. Z drugimi besedami, Slovenci živimo v globalni laži. Nerad
                     uporabljam besedo laž, ker čutim njen odbojni patos in se zavedam, da na
                     nihilističnih meridianih, na enem od katerih leži tudi Slovenija, ne pomeni
                     nič. A čeprav je beseda diskreditirana, nas stanje, ki ga ta beseda sicer
                     pokriva, vedno znova opozarja s svojo dejanskostjo. </p>
               </div>
               <div type="div3">
                  <head>Boljševiški ptolomajski mit – laž kot režim</head>
                  <p>Laž – brez te besede enostavno ne moremo shajati – je v tem, da
                        <emph>narodnoosvobodilnega boja</emph>, ki velja za utemeljiteljno dejanje
                     slovenskega naroda, <emph>preprosto ni bilo</emph>. Bil je boj, a ta boj ni bil
                     narodnoosvobodilni, ampak revolucija. To je elementarno dejstvo in okoliščina,
                     da so nekateri skraja – nekateri, zelo zelo redki, pa prav do konca – verjeli,
                     da je bil, na tem dejstvu nič ne spremeni. Ta zamenjava, ta quid <emph>pro
                        quo</emph>, to prevaro so boljševiki kodificirali v mit in ga sankcionirali
                     z ideologijo in tajno politično policijo. Ker je ta mit za nereflektirano in
                     zideologizirano pamet prepričljiv, mu je NSZ nadela ime ptolomajski mit, po
                     pojmu ptolomajska astronomija, ki je za nereflektirano pamet tudi zelo
                     prepričljiv, a v celoti napačen in že zdavnaj zavržen. Razlika je v tem, da v
                     ptolomajsko astronomijo nihče več ne verjame, ker so ljudje pod pritiskom
                     znanstvenih dokazov naredili tako imenovani kopernikanski obrat – to je dolgo
                     trajalo in ni šlo gladko – ptolomajska enobejevska astronomija pa še kar traja,
                     ker te reči, kakor smo rekli, gredo počasi, poleg tega pa tu ne gre za fiziko,
                     za nebesna telesa in nebesne prostore, ampak za politiko, ki je opremljena z
                     večjo inertnostjo, kakor zastarela znanost. Prostega pada se ne da korigirati
                     ali odpraviti, mogoče pa je vplivati na to, kaj ljudje mislijo – na kratke,
                     včasih tudi na dolge proge. </p>
                  <figure>
                     <graphic url="slike_z_75/z_75_04.png"/>
                     <head>Spomin na kratek obisk <name type="author">Mirko Kambič</name></head>
                  </figure>
                  <p>Diagnostična slika slovenske zavesti – tega, kar si Slovenci mislimo o sebi –
                     ni adekvatna, ni v skladu s tem, kar smo bili in kar smo. Odkar so se
                     boljševiki začeli sramovati revolucije – nič se niso začeli sramovati,
                     boljševiki človeškega refleksa, ki se imenuje sram, nimajo – odkar so opazili,
                     da jim revolucija dela napoto, govorijo samo še o narodnoosvobodilnem boju. To
                     pa je nekaj, česar nikoli v nobenem oziru ni bilo. Tako v temeljne narodove
                     biti postavljajo nekaj neobstoječega. V tem je izvor slovenskega nihilizma: da
                     se utemeljujemo na nečem, česar nikjer ni. In emanacija te središčne zlaganosti
                     prehaja na vse: na politiko, na kulturo, na gospodarstvo, na vso skupnost in na
                     vsakega posameznika. To se dogaja zato, ker slutimo, kako je, le povedati si ne
                     upamo naglas, le te moči nimamo, da bi izsilili resnico, le dorasti ne moremo.
                     Tako zelo nas je totalitarizem pohabil. Na vsak način ga moramo razumeti, samo
                     inventura ne bo pomagala. </p>
                  <p>Takšna je torej naša identitetna slika in mi smo z njo odgovorili na vprašanje,
                     ki nas je vznemirilo na začetku tega razmišljanja. Od kod, kako smo že rekli,
                     slovenska <emph>malaise?</emph> Nelagodnost, prestrašenost, onemoglost? A
                     preden bom z nekaj primeri ilustriral to stanje, bi rad z drobno sličico
                     pokazal, kako je tudi mogoče biti Slovenec. </p>
                  <p>Kot vemo, so postboljševiki zvrnili krivdo za Hudo jamo na srbske in črnogorske
                     brigade, ki naj bi se z njo maščevale za medvojne poraze. Na začetku avgusta je
                     na neki televizijski oddaji tekla beseda tudi o tem. Tu se je oglasil
                     zgodovinar dr. Mitja Ferenc: »Moram povedati, da tiste izjave, ki so bile
                     izrečene neposredno po odkritju tega hudega zločina, ko se nam je poizkušalo
                     povedati, da so te zločine izvajale enote iz drugih jugoslovanskih republik kot
                     maščevanje za storjene zločine, da v Hudi jami temu ni bilo tako in da so, po
                     vsem sodeč, ta zločin tukaj opravili Slovenci.« Še bolj precizen, pa tudi
                     zgodovinski (ne zgodovinarski) je bil Roman Leljak, ki je ob tem povedal, da so
                     Hudo jamo uprizorili pripadniki 3. bataljona VDV oziroma KNOJ, odgovorni zanjo
                     pa so bili »partizani, NOB in KPS«. Ko smo zaslišali to oznako – tako daleč smo
                     že, da je nismo pričakovali – a ko smo jo zaslišali, smo že vedeli, da je
                     pravilna in politična v elementarnem pomenu te besede. Ni najbolj pomembno to,
                     kdo je zločin storil, ampak kdo je ustvaril prostor, v katerem so se lahko
                     zločini, brez kazni, delali. Pomembno je to, kdo je postavil državo, ki je
                     zločine ukazovala in nagrajevala. Naslednjo trditev ni postavil Slovenec, ampak
                     Milovan Djilas, a vseeno. Gre za pripoved Meštrovićevega sina, da je Djilas
                     leta 1950, ko je bil še na prostosti vpričo jugoslovanskega veleposlanika v New
                     Yorku rekel njegovemu očetu naslednje: »Partizani so odgovorni za več pobitih,
                     kot ustaši, četniki, Nemci in Italijani skupaj.« Te besede nam odprejo nov
                     svet: komunistična rezistenca ni bila legitimna rezistenca, potrebna za
                     osvoboditev Jugoslavije, ampak je imela svoje lastne, sekundarne cilje. To smo
                     sicer vedeli že prej, a je čisto drugače, ko to izveš od kompetentnega človeka. </p>
                  <p>V javnih prostorih, s katerimi razpolaga sodobna družba, je torej možno
                     govoriti stvari, ki so v skladu s stvarnostjo, in vsakič, kadar katero slišiš,
                     se čutiš močnejšega, bolj varnega in bolj svobodnega;zanesljivost celotnega
                     prostora se poveča. Toda naša radijska, televizijska in časopisna industrija
                     proizvaja izdelke, ob katerih človek včasih pomisli, če ni njihov namen
                     zavestno subverziven. To stanje dobi še bolj precizno podobo, če upoštevamo, da
                     40 % državljanov ne more zjutraj v kiosku kupiti svojega časopisa ne za večerna
                     poročila odpreti svoje televizijske postaje. </p>
               </div>
               <div type="div3">
                  <head>Neznosna teža boljševiškega spomina – kriminalizacija katolištva kot
                     alibi</head>
                  <p>Eden od izstopajočih izdelkov zgoraj omenjene industrije in eden od vidnejših
                     prispevkov za vzdrževanje razbolelosti, o kateri smo v tem razmišljanju
                     govorili, je članek prof. in akademika dr. Tineta Hribarja v sobotni prilogi
                     Dela 10. oktobra. Članek je esej, ki ga je Hribar prebral na posvetu, ki ga je
                     priredila Slovenska matica 23. septembra pod naslovom <emph>Revizija
                        zgodovine</emph>. Prebrani esej je imel naslov <emph>Vračanje enakega in
                        revizionizmi 20. stoletja</emph>. Za članek pa je Hribar, mediju primerno,
                     naslov spremenil v <emph>Ubijalska ideja komunizma in Katoliška akcija.</emph>
                     Matični naslov je za ideološko nekaramboliranega človeka lahko pomenil eno samo
                     reč: zgodovino, potem ko se je vrnila iz totalitarnega komunističnega oziroma
                     boljševiškega ujetništva, poslati, v podobi povedano, v strokovno bolnišnično
                     rehabilitacijo, potem pa še v kako boljše, zlasti pa varnejše okrevališče. </p>
                  <figure>
                     <graphic url="slike_z_75/z_75_05.png"/>
                     <head>Obljuba <name type="author">Mirko Kambič</name></head>
                  </figure>
                  <p>Po totalitarizmu, zlasti po totalitarizmu, ki se utemeljuje na zgodovini – in
                     kateri se ne – je zahteva po rehabilitaciji – ali pa reviziji, če že hočete –
                     aksiomatične narave. Zlasti velja to za komunizem ali boljševizem – tudi za
                     fašizem in nacizem, a bo tu procedura krajša in manj zahtevna, ker fašisti in
                     nacisti preprosto niso imeli časa pisati kaj več zgodovine. Pomen besede
                     revizija je bil torej tu zelo jasen: Evropa je šla skozi neko obdobje, v
                     katerem je nastajala ta zgodovina, da mora glede nje nekaj reči sedaj
                     zgodovinska znanost, če hoče ohraniti osnovno dostojnost in strokovno višino,
                     pa tudi politika, če hoče preprečiti, da bi državljani ali narodovi pripadniki
                     živeli in ustvarjali prihodnost z zlagano preteklostjo v spominu. To je več ali
                     manj revizija. Sicer pa ljudje kar naprej pišejo zgodovino, vsak z malo
                     drugačno pametjo v glavi, tako da vsak pušča za sabo malo drugačno podobo
                     preteklosti, a si zato še nihče ne domišlja, da je napisal revizijo. 20. stol.
                     pa se je razvilo v to posebnost, edino v moderni Evropi ali pa edino v Evropi
                     sploh, da so nekateri zgodovinarji pisali, zavestno in dosledno, zgodovino, ki
                     je bila bistveno drugačna od te, ki je potekala. </p>
                  <p>Tako je večina zgodovinarjev ta podvig, imenovan revizija, tudi razumela.
                     Vendar niso ostali povsem enotni: tisti, ki so mikavnost totalitarne
                     interpretacije zgodovine zaradi okusa vseskozi odklanjali, so se brez pomisleka
                     lotili revizije; tisti pa, ki so se le podajali na krajše ali daljše obiske v
                     zgodovinske depandanse, ki jih je vzdrževal Tempelj, pa so čutili, da se morajo
                     za izkazano gostoljubje oddolžiti in so zato svoje revizije primerno – kolikor
                     se je pač kdo čutil zadolženega – modificirali. </p>
                  <p>Na simpoziju to ni ostalo skrito. </p>
                  <p>Tako daleč, kot se je spustil akademik dr. Tine Hribar, pa le nihče ni hotel.
                     Včasih je tako malo pazil na svoj ugled, da smo že dobivali občutek, da se hoče
                     žrtvovati. A smo takoj za tem pomislili, da morda rešuje neki osebni problem:
                     da se mu zdi, da bo samo tako prenesel sramoto boljševiškega poraza, če bo tudi
                     Katoliška cerkev zapustila stoletje približno tako umazana kot boljševiki.
                     Gotovo so njegovi napori šli v to smer. Obenem pa nam ni ušlo, da v taki drži
                     doživlja določeno emocionalno spopolnitev in smo ob tem pomislili, da so
                     slovenski boljševiki vedno – še pred vsemi drugimi – napadali Katoliško cerkev,
                     duhovnike in katoličane in da Hribar v tem pogledu ogreva svoje domovanje z
                     istim netivom kot nekdanji boljševiki, in da se kljub drugačnim trditvam in
                     zaklinjanju o nasprotnem, sploh še ni rešil. Lahko se mu celo dozdeva, da se je
                     rešil, pa se v resnici ni. Tako zapletene so te reči. </p>
                  <p>Čudi nas, da kot praktikant »svetovnega etosa« tako malo pazi, kaj govori.
                     Njegov prikaz Slovenije je naslednji: v njej vlada »ubijalska ideologija«; že
                     od prve svetovne vojne naprej so v njej »elementi fašistoidnega
                     klerokatolicizma«; na čelu vsega pa je »militantna Katoliška akcija«. Ob tem se
                     človek spomni na stavek, ki ga je zapisal v dnevnik mladec Vinko Mravlje nekaj
                     dni preden so ga 12. junija prišli iskat partizani in ubili, pa ne samo njega,
                     ampak še očeta in brata, drugega brata pa odpeljali na Ključ in tam pokončali.
                     Stavek v dnevniku pa se glasi: »Iz Pograjskih hribov diha groza.« In dalje.
                     Nekaj sto metrov stran od Mravljetove hiše na Brezovici sta živela druga dva
                     mladca, Zdravko in Tone Novak, eden še gimnazijec, drugi že študent, in kljub
                     svoji »ubijalski naravi« čakala doma še dva meseca, do 15. avgusta, do Velikega
                     Šmarna, ko so spet prišli partizani in ju odpeljali na Ključ in tam ubili. In
                     kaj so ti fantje, mladci prof. Tomca naredili? Hodili so ob nedeljah v farno
                     cerkev na Brezovico k deseti maši in tam stali v vrsti pred prvimi klopmi. In
                     te militantnosti partizani na Ključu niso mogli prenesti. Ali bi jo bil
                     prenesel akademik dr. Tine Hribar? </p>
                  <p>Tu sedaj ne morem, dragi bralci, da vam ne bi povedal neke zgodbe in se vam za
                     zamudo opravičujem. Bilo je zgodaj poleti 1942. Z brati sem spal na seniku.
                     Takrat smo bili še štirje, čez mesec ali dva pa so dva odpeljali Italijani,
                     enega v Gonars, drugega na Rab. Tistega večera so partizani imeli sestanek na
                     neki gozdni jasi, ne prav daleč stran. Naši so sklenili, da ne grejo. Naša vas
                     ni bila prav velika: štiri razstresene skupine po dve hiši. Samo ena od njih je
                     bila partizanska. In iz tiste pride, komaj se dobro uležemo, eden od domačih
                     fantov in pravi: »Za božjo voljo, pojdite na sestanek, sicer bo narobej.«
                     Bratje so potem šli, jaz pa sem jih imel šele štirinajst in sem ostal. Potem pa
                     so mi povedali, domači, pa tudi drugi, kako je bilo na tisti jasi. Sestanek je
                     vodil filozof dr. Cene Logar, najpomembnejši partijski človek v takratni
                     dolini. Z enim od bratov sta se malo poznala. Kot »boljša« človeka, Cene je bil
                     doktor filozofije, brat pa čevljar in občinski odbornik, kar tudi ni bilo malo,
                     sta hodila k maši v zakristijo. Brat je doma pri mizi večkrat pripovedoval,
                     kako je Cene preživljal maše: z obrazom zakopanim v dlani in sloneč na
                     župnikovi oblačilni mizi. Svoje opise je vedno zaključeval s pripombo, da mora
                     mladi gospod pač biti zelo pobožen. Sestanek na tisti jasi se je zelo hitro
                     končal. Dr. Logar je opozoril prisotne, da bodo začeli po vasi zbirati živež za
                     partizane, potem pa je pogledal brata in nadaljeval, »nosili pa ga bodo
                     shranjevat k vam.« Nato brat: »To pa ne bo šlo.« Logar: »Zakaj ne?« »Zato ker
                     oče ne bo dovolil.« »Zakaj ne bo dovolil?« »Zato ker ve, da boste šli
                     Italijanom povedat, kaj dela, in bodo Italijani prišli in ga ustrelili.«
                     Ljudje, ki so mi to pozneje pripovedovali, so rekli, da je ob tem jasa
                     obnemela. Logar je že segal po revolverju, malo kolebal, potem pa se obvladal,
                     zamahnil z roko in s partizani oddivjal v noč. Razumljivo, da bratu po tistem
                     ni bilo biti več doma. Hribar je še mlad in ne ve prav dobro, kakšni so bili
                     tisti časi. Hočem reči, kaj so tisti časi znali iz človeka narediti. </p>
                  <p>Kako zelo težko dr. Hribar preživlja zgodovinski poraz boljševizma, kažejo
                     njegove izmišljotine o »ubijalski sprevrženosti militantne Katoliške akcije«; o
                     tem, da je bilo domobrancem preprečeno izvesti zaključni masaker »pod vodstvom
                     Katoliške akcije«. Marsikaj smo že slišali, kaj takega pa vendar že dolgo,
                     dolgo ne. Istočasno, ko se izživlja nad temi ubogimi fanti, prepeva po deželi
                     sure o »posvečenosti mrtvih«. Ustavite se, ljudje, malo ob tem. </p>
                  <p>Najbolj pa izdaja akademika dr. Hribarja bes, ki ga prevzame, če kdo vzame v
                     misel »pogodbo po državljanski vojni«. Prizadevanje, ki bi moralo biti deležno
                     najboljših sil, ki jih premoremo, aspiracije, pred katerimi bi se morale
                     umakniti vse druge, dar, za katerega bi morali prirejati prošnje maše in
                     procesije, lepota, ki bi nas morala omamljati iz simfonij in dram: vse to je za
                     Hribarja »absurd«. Kako si je mogoče to razložiti, če sploh, če sploh? Ali nas
                     bo nazadnje le prisilil, da bomo verjeli, da se boji tega, kar bi v tej listini
                     nujno stalo: po analogiji z mednarodnim pravom vsi trije vojni zločini – zločin
                     zoper mir, vojni zločini in zločini zoper človeštvo. Zakaj bi bil sicer konec
                     državljanske vojne »absurd«! Ali bi Hribar hotel, da bi bil konec državljanske
                     vojne boljševiški octroi? </p>
               </div>
               <div type="div3">
                  <head>Skrivnostna mikavnost totalitarnega boljševizma – želja po smrti</head>
                  <p>Do totalitarizma v vseh variantah so se ljudje obnašali kakor omamljeni, kakor
                     da bi bili iz sebe, kot da bi izgubili pamet. Italijani so 1922 leta sprejeli
                     fašizem z aklamacijo, Nemci so 1933 izvolili Hitlerjevo nacionalsocialistično
                     delavsko partijo s skoraj 40 % večine. Za kaj so bili ljudje tako razoroženi
                     pred utopičnimi obljubami, ki so se jim ponujale v zameno za svobodo? Če se
                     odpovemo dejstvu, da so se te ideologije pojavile v času, ko je krščanstvo v
                     veliki meri – zvečine zaradi pohujšanja znanosti – že izgubilo moč svojega
                     iztreznitvenega sporočila, ostanemo praznih rok. Raj mora vendar biti, če ga ni
                     tam, kjer je bil vseskozi, bo pač na zemlji – ga bomo pač naredili. </p>
                  <figure>
                     <graphic url="slike_z_75/z_75_06.png"/>
                     <head>To lepoto gledati in jo varovati <name type="author">Mirko
                        Kambič</name></head>
                  </figure>
                  <p>Kako ta logika deluje od začetka, bomo nekoliko videli iz knjige Nadežde
                     Mandelštam <emph>Upanje proti upanju,</emph> v katero je kakor v dragoceno
                     skrinjo polagala spomine na svojega moža, vrhunskega poeta Osipa Mandelštama.
                     Zgodba gre na kratko tako, da je leta 1934 pesnik napisal porogljivo pesem o
                     Stalinu. (Deset korakov stran že ni slišati naših besedi ... a njegove padajo od
                     njegovih ustnic, težke in dokončne, kot uteži. Kremeljski alpinist.) Zaradi te
                     pesmi so Mandelštama zaprli in potem pregnali v Sibirijo, kjer je leta 1938 v
                     prehodnem taborišču za kriminalce v bližini Vladivostoka umrl. </p>
                  <p>V spomine na moža je Nadežda vpletla tudi svoja opažanja o ruski inteligenci
                     pod Stalinom. Navedli bomo dva odlomka iz nekega eseja o tej knjigi, predvsem
                     zato, da bodo naši bralci videli, kako znano je vse to tudi nam: »Vprašanje, ki
                     si ga gospa Mandelštamova kar naprej postavlja, je naslednje: zakaj je ruska
                     inteligenca v tridesetih letih, v nasprotju z njenim možem, pod Stalinovo
                     diktaturo ne samo kapitulirala, ampak jo je veliki meri podpirala, čeprav je
                     bila v nasprotju z vsemi vrednotami, ki jih je tradicionalno podpirala?« In
                     naslednje: »Gospa Mandelštamova je seveda dobro vedela, da intelektualci niso
                     nič bolje opremljeni za odpor proti pritiskom kot druga človeška bitja. Kar pa
                     je težko razumela – in odpustila – pa je bilo to, da so mnogi od njih, z
                     različno mero iskrenosti, izjavljali, da prav ti pritiski predstavljajo novo in
                     do sedaj še v ničemer primerljivo razsežnost človekove svobode.« Ali je te
                     vrste razčlovečenost povzročil samo strah? Strah ali groza? Strah ali groza, ki
                     je morala stopiti v ljudi, ko so slišali za take smrti, kot jo je moral
                     prestati veliki teatrolog Vsevolod Meyerhold v eni od moskovskih ječ, potem ko
                     je pred Vyšinskim pogumno branil svojo umetnost – smrt, ki je nesporočljiva, ki
                     je preprosto ni mogoče povedati in je tudi jaz ne bom. Kaj je v tem, v tej
                     ideologiji, v teh ljudeh? Nekaj mora biti, da so še tukaj, po vsem, kar so
                     bili. Ne samo v neki deželi, kakor po kaki pomoti, ampak povsod. Po celotnem
                     nekdanjem boljševiškem imperiju srednje in vzhodne Evrope. Letošnja Nobelova
                     nagrajenka za literaturo Herta Müller, žrtev romunske tajne službe, je, kakor
                     poroča FAZ (9. oktober) takole opisala postboljševiško situacijo v tej službi:
                     »Presenetljivo ni to, da večina osebja nekdanje komunistične tajne službe še
                     danes deluje v vrstah sedanje postkomunistične tajne službe, in da so nekdanji
                     uslužbenci Securitate zasedli ključne položajev romunskem gospodarstvu. V
                     državi, kjer imajo stare naveze Securitate na povodcih vse medije in so njihovi
                     najvišji funkcionarji vtihotapili svoje sinove in hčere v prve vrste romunske
                     politike, to nikogar ne čudi.« Za demokratično državo je to seveda porazno. A
                     bolj pomembno in bolj usodno je nekaj drugega – nekaj, kar utegne biti
                     poglavitni vzrok duhovne in moralne destabilizacije prebivalcev totalitarne
                     politeje. Herta Müller pravi nekje tudi tole: »Vsako moje potovanje v Romunijo
                     je potovanje v življenje, v katerem nikoli nisem vedela, kaj je slučajno in kaj
                     je inscenirano.« Tu smo mogoče pri jedru: nikoli ne veš, kaj je res in kaj ni
                     res, kaj je samo po sebi in kaj je zrežirano. Človek prenese vse mogoče muke in
                     šikaniranja, te osnovne negotovosti pa ne prenese: od tega človek izgubi
                     normalnost. Ali naj že sedaj povem? To se s povprečnim Slovencem godi danes.
                     Vedno bolj postaja tako, kakor je bilo v realnem boljševizmu. Drug za drugim se
                     prebujamo v porazno in uničujoče spoznanje – tudi ljudje, ki v sebi nimajo
                     preddispozicij za histerijo: nikomur več ne moremo verjeti, nikomur več ne
                     moremo verjeti! Spet smo se vrnili k uvodni besedi tega razmišljanja, le da
                     sedaj nekoliko bolj razumemo, <emph>od kod vsesplošna malaise,</emph> ki se
                     plazi naokoli – nelagodnost, utrujenost. A sedaj bi lahko šli še naprej in si
                     rekli: če hočemo okrevati, nam ne bo pomagalo drugo, kot da naredimo novo
                     družbeno pogodbo, v kateri bo z nezgrešljivimi črkami stalo: <emph>govorite
                        resnico, samo resnico in nič razen resnice.</emph> Če hočemo ozdraveti,
                     moramo uvesti v državo kult resnice – tudi v banalnih zadevah. Na nekem
                     simbolnem, zavezujočem kraju moramo to narediti, vsem na očeh, z besedami, ki
                     ne bodo nikogar obšle, izrečene od človeka, ki mu že sedaj verjamemo. Ali je
                     tak človek v tej deželi? Po naravi stvari bi to lahko bil predsednik države –
                     ko se ne bi bil tako zelo degradiral z drugorazrednostjo Hude jame. </p>
                  <p>Če ne predsednik države, potem pa mogoče parlament. Kakšna je trenutno
                     parlamentarna večina, lahko nekoliko vidimo iz prispevkov njenih članov med
                     debato o predlogu resolucije v podporo <emph>Resoluciji evropskega parlamenta o
                        evropski zavesti in totalitarizmu od 2. aprila letos</emph>, ki je tekla v
                     začetku septembra v odboru državnega zbora za notranjo politiko, javno upravo
                     in pravosodje in potem še v državnem zboru. Za državnozborsko komunistično
                     levico, je s to <emph>Resolucijo</emph> prišel čas, ki bi si ga morala
                     pravzaprav želeti. Če je mislila resno s svojo prenovitveno retoriko, potem se
                     je sedaj končno pojavila ugodna priložnost, da na eleganten način, brez večje
                     nevarnosti za nujno potrebni osnovni ugled, s sprejetjem nekega tujega
                     dokumenta, potrdi resnost svojega dosedanjega demokratičnega zaklinjanja in se
                     takorekoč na posreden način uveljavi kot avtentična prvina demokratične
                     politeje. To bi bil nekakšen <emph>by pass</emph> za osnovno osvojitev
                     politične kredibilnosti. Posrednost postopka bi ji torej rešila čast, obenem pa
                     bi napravila dejanje, za katerega se bo morala prej ali slej odločiti – mogoče
                     v mnogo bolj neugodnih okoliščinah. Enkrat bo to morala storiti, večno tako ne
                     bo mogla viseti. (Lahko bi se kaj naučila iz breizhodnega položaja njenih
                     evropskih poslancev, ki so za Resolucijo enostavno morali glasovati, sicer bi
                     si zelo, zelo otežili položaj v evropskem parlamentu. Tudi razmere v lokalnem
                     političnem lovišču se lahko zelo hitro spremenijo.) </p>
                  <figure>
                     <graphic url="slike_z_75/z_75_07.png"/>
                     <head>Marija – Fra Angelico (Washington) <name type="author">Mirko
                           Kambič</name>)</head>
                  </figure>
                  <p>Toda že prvi nastopi so pokazali, da se je levica odločila drugače. Posledica
                     je bila ta, da smo morali gledati najbolj klavrne prizore, ki jih more nuditi
                     kaka parlamentarna praksa. Bili so seveda v nelahkem, protislovnem položaju:
                     morali so zanikati zgodovino, ki so jo postavili, potem pa pol stoletja
                     jamčili. Namesto, da bi se svobodno spustili v razkošje, ki ga politiku
                     evropskega stila more nuditi pogovor o slavi evropske zavesti in o
                     totalitarizmu, ki je ime za barbarsko koncentracijo sil, ki so to zavest hotele
                     uničiti, so morali uprizarjati dialektični balet s stavki, ki so imeli eno samo
                     možnost: da so bili hkrati trditve in zanikanja. Ko ne bi za njimi stala
                     dolgoletna praksa komuniciranja s »širokimi ljudskimi množicami«, tega ne bi
                     zmogli, tega ne bi vzdržali. Reševali so se tako, da so se izogibali bistvenim
                     vprašanjem, ki so silila v ospredje, in pilotirali debato v nepomembno
                     periferijo. Predvsem so svojim nasprotnikom očitali, da s svojo Resolucijo
                     »razdvajajo«. Koga? »Intelektualce, zgodovinarje, politike, ljudi v Sloveniji«.
                     Namesto da bi se osredotočili na akutne probleme sedanjosti, obujajo medsebojne
                     obtožbe, »ki prav gotovo ne bodo nobenemu koristili«. Zdelo se jim je tudi zelo
                     krivično, da se komunizem razglaša za najbolj zločinskega od vseh
                     totalitarizmov, kar terja od borcev, da se morajo takorekoč »zagovarjati«.
                     Sploh pa ni nikjer povedano, da so bile razmere v Sloveniji »bistveno
                     drugačne«. Ta teza se jim je zdela posebej koristna: da pri nas komunizem ni
                     bil pravi komunizem. Eden od bolj prisebnih debaterjev se je spomnil, da se je
                     »moja stranka že 25. in 26. novembra 1995 v Slovenj Gradcu odrekla vseh
                     nasilnih dejanj komunistov in da tudi sam osebno obsoja vse, kar so delali«.
                     Vmes so se, kakor v nekem ritmu, vrstili epski izlivi v slavo enobeja. Tako se
                     je debata izgubljala v bolj nepregledne in zaraščene tolmune političnega
                     prerekanja, a so vendar pazili, da ne bi bil sprejet kak predlog, ki bi bil
                     zares pomemben, na primer, da Resolucija ne bi bila objavljena v Uradnem listu
                     Republike Slovenije! </p>
                  <p>Nekateri so nevede skrbeli tudi za zabavo. Tako je nekdo postavil zahtevo, da
                     bi »med totalitarizme morali všteti tudi liberalni kapitalizem«. Nekdo drug pa
                     se je javno zavezal, da ne bo »nikoli dovolil spreobračanja zgodovine«. Neka
                     gospa se je zatekla v statistiko: da »to ni evropska resolucija, ampak
                     resolucija evropskega parlamenta, saj v njem sedijo predstavniki samo
                     sedemindvajsetih držav«. </p>
                  <p>Veliko jih je posegalo nazaj v državljansko vojno. Eden od njih se je razgrel v
                     stavek: »Samo nečesa ne boste doživeli, da bi kdajkoli priznal, da so
                     domobranstvo, belogardizem, izdajstvo bili šele posledica nečesa prej«. Nekdo
                     drug pa bi s totalitarizmom rad obremenil tudi zapadne zaveznike: »V tej
                     resoluciji ni skoraj milijona mrtvih vojnih ujetnikov, ki so jih demokratski
                     sistemi v ujetništvu pustili umreti od lakote.« </p>
                  <p>Iz kratkih posnetkov njihovih nastopov smo videli, kako hudo ceno so morali
                     postkomunistični poslanci v slovenskem parlamentu plačati, da so lahko
                     vztrajali na boljševiških pozicijah. Potem ko jim je zgodovina vzela papirje in
                     jih odslovila, lahko vzdržijo v parlamentu – kjer je, kakor pove ime, treba
                     govoriti – samo za nedopustno in sramotno ceno destrukcije jezika. To ni nobeno
                     ceneno obtoževanje, ampak nekaj, kar smo videli. Na lastne oči. Slovenski
                     parlament je bolan. Zadela ga je embolija brezumja. Pohabljen jezik se nujno
                     izrazi v brezumju. </p>
               </div>
               <div type="div3">
                  <head>Totalitarno poškodovanost zdraviti z resnico</head>
                  <p>A kar nastaja v parlamentu, ne more ostati skrito. Brezumje se seli v to, čemur
                     pravimo država, in v to, čemur pravimo narod, in v to, čemur pravimo družba. Mi
                     smo za stanje, ki se ustvarja, že našli besedo prav na začetku: <emph>malaise –
                        obolelost. </emph>Kako daleč je že? Ne vemo, kako daleč je že, vemo pa, da
                     se je naselila na nekaterih najfinejših tkivih kulture. Ali ste že opazili, na
                     primer, kako je padla kultura pokopavanja? Spomnite se, kako se pogrebci, ko
                     čakajo na začetek, zbirajo po skupinah, in veselo razpravljajo o tisočerih
                     najbolj banalnih rečeh nato pa, med običajnim govorom, za nekaj minut
                     umolknejo, in spet, ko se sprevod razvije, začnejo o dividendah, o avtomobilih,
                     o parcelah itd., itd. Letos se je ta stvar dvignila tako visoko, da si je eden
                     od novinarjev za svoj komentar na praznik Vernih duš privoščil naslov
                        <emph>Veseli spis o smrti,</emph> jaz pa sem na enem od primestnih
                     pokopališč zaslišal za sabo hrupne glasove in zagledal, ko sem se obrnil,
                     skupino mladih ljudi, ki se je smejala tako glasno, da je segalo do zadnjih
                     grobov. Tega še nisem doživel. To je bilo novo. Kaj pa poročila z letošnjega
                     Borštnikovega srečanja v Mariboru? Ali naj vas spomnim, kaj so od tam
                     sporočali? Da je po otvoritvenem večeru bilo »vse več praznih sedežev«; da je
                     ob podelitvi nagrad »dvorana bila skoraj popolnoma prazna«; da je »odlično
                     Orestejo prišlo gledat vsega petdeset ljudi«; da tudi na »festivalih klasične
                     glasbe kronično primanjkuje občinstva«? To ste tudi vi prebrali in si mogoče
                     mislili, da to vse skupaj nič ne pomeni, ali kaj? Kaj pa nasilje po družinah?
                     Zakaj pa tako divje narašča? Od 1.500 policijskih posegov leta 2000 na 9.000
                     leta 2009. Naj se nihče ne vara, da 600 morišč po Sloveniji nima s tem ničesar
                     opraviti; da samoumevnost Kočevskega Roga in Barbarinega rova nima nič opraviti
                     s samoumevnostjo tega, da možje tepejo žene! </p>
                  <p>
                     <emph>Malaise.</emph> Rekli smo: skrbita nas država in narod. Vse se dogaja na
                     matrici laži. Zato je vse kontaminirano z lažjo. Poleg tega pa: vedno več je
                     stvari, ki jih ne moremo povedati. Zaradi polstoletne totalitarne zlorabe
                     odteka jeziku kri. Nadalje, ali ste že kdaj pomislili na razliko med tem, kako
                     so leta 1945 boljševiki postavljali državo in tem, kako so jo leta 1990
                     demokrati? Boljševiki so leta 1945 imeli na razpolago fizično in moralno zdrave
                     graditelje – državljane vzgojene po normah evropske kulture, demokrati pa leta
                     1990, za mnogo težje opravilo, totalitarno poškodovano maso. Naloga, pred
                     katero jih je postavila zgodovina, pa se je glasila: <emph>piramide spremeniti
                        v Partenon</emph>, kakor se je izrazil neki ruski pisatelj. </p>
                  <p>Še nadalje. Zakaj ima Slovenija v senci sedanje recesije pri revitalizaciji
                     gospodarstva večje težave kot pa zahodne ekonomije? Zato, ker je naša
                     menedžerska snov zrastla v socialističnih rezervatih, zahodna pa na realnih
                     poligonih liberalnega gospodarstva. Poleg tega pa še: Na nas pritiska strašen
                     zločin; na tiste, ki ga čutijo z veliko težo, na tiste, ki ga ne čutijo, pa še
                     z večjo. Na vsakem še tako neznatnem vzgibu v tej državi, gospodarskem,
                     političnem, kulturnem, so vidni sledovi velikega zločina. Naš državni in
                     narodni mehanizem ni v stanju, ki bi ga servisirala sproščenost in svobodnost
                     tvornih sil. Elite kontinuitetnih sil ne marajo države. Zanje država ni polis:
                     prostor ustvarjalne politične skrbi. </p>
                  <p>Ps: Ali se še spomnite? </p>
                  <p>Nikolai Tolstoy: </p>
                  <p>(O Hudi jami): »This crime is to my knowledge the worst mass crime committed in
                     Europe since 1945.« </p>
                  <p>(Ta zločin je po mojem mnenju najhujši množični zločin, storjen v Evropi po
                     letu 1945.) </p>
                  <p>Dr. Mitja Ferenc: »Po vsem sodeč so ta zločin napravili Slovenci.«</p>
                  <p>Sklep: Drage bralce prosimo, da iz zgornjih dveh dejstev izdelajo in na tem
                     mestu zapišejo sklepni stavek. Hvala. </p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Zgodnji partizanski teror v Poljanski dolini</head>
               <docAuthor>Janko Maček</docAuthor>
               <div type="div3">
                  <p>V letošnjem novembru smo na naši televiziji kar dva nedeljska večera lahko
                     spremljali razgovor z uglednim angleškim zgodovinarjem in pisateljem. Najprej
                     je bil na vrsti profesor Orlando Figes; pred kratkim je izšel slovenski prevod
                     njegove knjige Šepetalci, kjer je iz stotin izjav žrtev sestavil mozaik
                     trpljenja milijonov Rusov v času Stalinove tiranije. Eno ali dve nedelji
                     kasneje pa so nam predstavili grofa Nikolaia Tolstoya, ki je pri nas že znan
                     kot raziskovalec angleške prevare ob vračanju slovenskih domobrancev v maju
                     1945. Oba sta v svoji razpravi poudarila, kako važna so pri njunih raziskavah
                     poleg arhivskih virov tudi neposredna ustna pričevanja žrtev.</p>
                  <p>Koliko poljanske Sore je že preteklo mimo Loga, kjer še vedno stoji kovačeva
                     domačija, od koder so partizani 14. oktobra 1941 odpeljali v smrt Matevža
                     Krmelja, pa se še nihče ni odločil, da bi zapisal njegovo zgodbo. Bilo je pač
                     določeno, da jo neizprosni čas izbriše iz ljudskega spomina. Celo kovačevi
                     otroci, ki so jim dogodki okrog očetove smrti vtisnili močan pečat, so jo morda
                     nekoliko pozabili. Ali ni prav, da jo z njihovo pomočjo iztrgamo iz pozabe?!
                  </p>
               </div>
               <div type="div3">
                  <head>Poljanska dolina v prvih mesecih okupacije</head>
                  <p>Ko smo se odločili, da za 75. številko ZAVEZE za rubriko KAKO SE JE ZAČELO
                     pripravimo zgodbo o Matevžu Krmelju, kovaču z Loga pri Poljanah, smo se
                     spomnili na sestavek Poljanska vojna kronika izpod peresa dr. Tineta Velikonje,
                     kjer nastopa Polde Krmelj iz zaselka Smoldno nad Poljanami. Seveda pomislimo na
                     morebitno sorodstveno zvezo med Krmelji iz Smoldna in onimi z Loga. Ko sežemo
                     po 6. zvezku Enciklopedije Slovenije, ki naj bi nam razkril relacije poljanskih
                     Krmeljev, pa stopi pred nas še tretji Krmelj: Maks Krmelj, Matija ali Krivar.
                     Vidimo, da je bil rojen leta 1910, torej je bil v začetku okupacije star dobrih
                     trideset let. Pred drugo svetovno vojno je bil priložnostni delavec, čebelar,
                     kmet in morda še kaj. Kot piše ES je bil že poleti 1941 med organizatorji upora
                     proti okupatorju, od oktobra 1941 sekretar škofjeloške partije, udeleženec
                     decembrske vstaje, kasneje na Zboru odposlancev slovenskega naroda v Kočevju
                     izvoljen v SNOO in Avnoj itn. Po vojni je skoraj 20 let vodil Glavno zadružno
                     zvezo Slovenije in še bi lahko naštevali. Nas seveda predvsem zanima, ali je
                     bila kaka povezava med njim in kovačem Matevžem z Loga. Od domačinov zvemo, da
                     nista bila sorodnika, glede na vse naštete in nenaštete funkcije si pa težko
                     predstavljamo, da bi se kovačeva »likvidacija« zgodila brez njegove
                     vednosti.</p>
                  <p>Seveda naš namen ni ugotavljati, ali je Krivar vedel za enega prvih političnih
                     umorov v dolini, ampak vsaj malo predstaviti tokove, ki so vznemirili dolino
                     pred začetkom poljanske vstaje, in njihove spodbujevalce. Naj bralca v zvezi s
                     tem spomnimo na dogodek, ki se je zgodil pri Sv. Lenartu nad Škofjo Loko in smo
                     ga opisali v 55. številki Zaveze. Februarja 1941 je prišel za župnega
                     upravitelja k Sv. Lenartu Jože Švelc, ki je pred tem nekaj let deloval kot
                     izseljenski duhovnik v Metzu v Franciji. Leta 1940 so ga Francozi osumili, da
                     špijonira za Nemce, in ga internirali v taborišču, kjer so bili zaprti tudi
                     španski borci iz Slovenije. Zaradi bližine Maginotove linije so taborišče kmalu
                     razpustili in Švelc se je skupaj s španskimi borci vrnil v domovino. Iz
                     nepojasnjenega vzroka ga Nemci niso pregnali in kasneje je celo dobil
                     dovoljenje za bivanje in delo pri Sv. Lenartu. V juliju 1941 so ga prvič
                     obiskali partizani. Lepega poletnega večera so potrkali na vrata župnišča in
                     prosili, da bi jim pokazal najkrajšo pot v Poljansko dolino. Stopil je k njim
                     in jim vse razložil. Ob tem se je spomnil francoskega taborišča in nenadoma se
                     mu je zazdelo, da so mu njihovi obrazi in besede že znani. Morda je bil med
                     njimi celo Stane Žagar, član centralnega komiteja slovenske partije, ki je že
                     zgodaj prišel na Gorenjsko. (Zaveza 55, str. 18 in 20) Torej je Partija od
                     vsega začetka trdno držala vse niti v svojih rokah.</p>
                  <p>Pa povejmo še nekaj o Poldetu Krmelju, ki tudi ni bil sorodnik Matevža Krmelja,
                     in njegovem dnevniku. Rojen je bil leta 1912 na Podborštarjevi kmetiji v
                     Smoldnem pri Poljanah. Oče je padel v prvi svetovni vojni in ostala je mati s
                     tremi otroki: starejši Janez se je priženil drugam, tudi sestra se je poročila
                     in tako so ostali na kmetiji le mati, sin Polde in daljni sorodnik Jože, ki je
                     pomagal pri delu. Polde je bil odprte glave in bi rad šel študirat, pa ni bilo
                     možnosti in je zagospodaril doma. Opravil je neki zadružni tečaj, sodeloval pri
                     prosveti v Poljanah in nekateri so v njem že videli bodočega poljanskega
                     župana. Že leta 1941 se je udeležil nekega sestanka, ki ga je vodil Maks
                     Krmelj, in spoznal domače komuniste. Menda je že tedaj pokazal, da se v
                     marsičem z njimi ne strinja. Zaradi njegovega ugleda pri ljudeh, so mu dolgo
                     prizanašali, 14. julija 1943 pa so ga vendarle odpeljali v gozd in ubili.</p>
                  <figure>
                     <graphic url="slike_z_75/z_75_08.png"/>
                     <head>Predvojna župnijska cerkev v Poljanah – Partizani so jo leta 1944
                        poškodovali, v petdesetih letih pa je bila odstranjena, češ da zastira
                        pogled na hribe</head>
                  </figure>
                  <p>Kronika, ki jo je Polde Krmelj pisal od začetka okupacije do svoje smrti, je
                     nekoliko suhoparna, vendar dragocena za vpogled v razmere tistega časa.
                     Poglejmo samo nekaj odlomkov. »Z začetkom vojne s Sovjetsko Rusijo 22.6.1941 se
                     preobrnejo komunisti – doslej na splošno nemčurji – v največje sovražnike
                     Nemcev. Ustanavljajo se osvobodilne fronte in partizanske edinice. Začenjajo in
                     ponavljajo se partizanski udari na Nemce in nemčurje, kar pa vse povzroča le
                     zlo prebivalstvu. 14. oktobra zvečer izgine kovač Krmelj Matevž iz Loga. O njem
                     ni več sledu. Iz oddaljenejših krajev prihajajo podobne vesti. Nemci izvajajo
                     represalije nad prebivalstvom ...</p>
                  <p>Okrog 10. decembra preiskava pri Narigarju v Bukovem vrhu. Domači sin ustreli s
                     puško na nemškega vojaka. 12. dec. požgo zato Narigarjeve tri bajte. Ljudje so
                     pobegnili. Ob istem času pade v Rovtu pri Sv. Lenartu 45 Nemcev napadenih iz
                     zasede. Vojaške straže se vsled teh dogodkov v dolini ojačujejo. 17. dec. pa
                     naenkrat povedo, da so za dva dni odšli sploh vsi nemški orožniki in vojaki iz
                     Poljan, menda stražit gauleiterja, ki je prišel v Loko.</p>
                  <p>18. dec., partizanski vlom v poljansko župnišče (žandarmerija). Odnešene baje
                     vse vredne in pomembne stvari. Obenem vlom v zadrugo - vzeta pšenica, pobrana
                     od kmetov za Nemce in par sto kg sladkorja. Večina lesenih mostov po dolini
                     požganih. Nemške straže se vsled tega pojačane vrnejo, kar vzbuja strah. 22.
                     dec. pripeljejo avtomobili topove in novo vojaštvo. Ljudje se boje.</p>
                  <p>Naenkrat poči: Nemci bodo pobirali moške, pojdite med partizane! Ta klic gre od
                     ust do ust. Posreči se komunističnim agitatorjem, da mobilizirajo po poljanski
                     in javorski občini skoro vse mlajše moške. Dnevi pred božičem so minuli v
                     težkem pričakovanju, da se bo zgodilo nekaj strašnega.</p>
                  <p>Na sveti dan okrog pol devetih se zasliši pokanje pušk in strojnic za Hotovljo.
                     Začelo se je, kar se je po teh pripravah moralo začeti. Razvila se je prava
                     bitka. To je trajalo neprenehoma cel dan – na praznik miru. V večernem mraku se
                     oglase tudi topovi. Z nočjo vse utihne. Izgleda, da se partizani umikajo v
                     hribe .... Po praznikih preiskave po hribih južno od Poljan in številne
                     aretacije. Pri Jakobu v Valterskem vrhu ustrele gospodarja in hlapca, vsa
                     poslopja pa požgo. Najbrž so imeli tam zatočišče partizani. Pri Brodarju v
                     Vinharjah, kjer so ščitili partizane, so gospodarja in sina zaprli, ostali so
                     se razbežali, na domačiji pa so ljudje – hijene – vse oropali. Na Visokem, ki
                     je zaplenjeno, so Nemci pobrali vse dragocenosti in vse boljše stvari ...</p>
                  <p>Po praznikih se ljudje vračajo domov iz partizanske vojske razočarani. Jeze se
                     na one, ki so jih v to zapeljali in jih spravili v tako nevarnost. Nekateri se
                     seveda ne morejo nekateri morda tudi nočejo vrniti. Cerkev so o božiču zaprli
                     in do nadaljnega molitve odpadejo. Utihnili so zvonovi in tudi ura je obstala.
                     Vse je mrtvo in žalostno.« (Zaveza 17, str. 20 in 21)</p>
                  <p>V nadaljevanju Polde Krmelj piše o težkih posledicah vstaje, nekaj malega tudi
                     o Dražgošah. Ker naj bi bil tole samo uvod v zgodbo Krmeljevih z Loga, bomo tu
                     navedli le še Poldetov zapis o najdbi groba očeta Matevža: »24.3.(1942) Za
                     Kovskim vrhom so dobili na pol zakopanega kovača Matevža Krmelja iz Loga, ki so
                     ga partizani ugrabili 14.10. minulega leta in nato ubili.« Več o tem bo seveda
                     povedala naša zgodba.</p>
               </div>
               <div type="div3">
                  <head>Družina Matevža Krmelja z Loga</head>
                  <p>Matevž Krmelj je bil rojen leta 1899 v Hotovlji pri Poljanah. Njegov oče je
                     prišel tja s Planine v takratni občini Št. Jošt nad Vrhniko. Matevž se je pri
                     očetu izučil kovaške obrti. Ko je bil skoraj še otrok, je umrla mama in oče se
                     je ponovno poročil. To pa je zrahljajo odnose med očetom in sinom, ki se potem
                     v Hotovlji ni več dobro počutil. Za življenjsko sopotnico si je Matevž izbral
                     Ano Košir z Loga v Poljanski dolini. Mlada zakonca sta nekaj let preživela v
                     Žužemberku, kjer je Matevž delal kot kovač in hkrati izpopolnjeval svoje
                     znanje. Na očetovo prigovarjanje se je mlada družina vrnila v Poljansko dolino,
                     vendar je Matevž pri očetu iz že omenjenih razlogov le malo časa zdržal. Kupil
                     je opuščen mlin na Logu in v njem uredil delavnico in skromno stanovanje za
                     družino. V ožji in širši okolici je kmalu postal znan kot odličen izdelovalec
                     sekir in drugega gozdarskega orodja.</p>
                  <figure>
                     <graphic url="slike_z_75/z_75_09.png"/>
                     <head>Stoji Ana Košir, poročena Krmelj, in njena prijateljica</head>
                  </figure>
                  <p>Vse delavnike je od zgodnjega jutra do večera garal v svoji kovačiji. Pri delu
                     sta mu pomagala pomočnik Martin in vajenec, ob posebnih delih pa je poklical
                     tudi ženo, ki je morala tedaj prekiniti vsakdanja opravila v kuhinji ali pri
                     otrocih. Bila je navajena poprijeti in ni bila zato prav nič slabe volje, saj
                     je vedela, da je od njihove obrti odvisno blagostanje družine. Leto ali dve
                     pred začetkom druge svetovne vojne, je Matevž dokončal gradnjo nove hiše, ki je
                     bila tedaj ena najmodernejših v dolini. Preuredil je tudi delavnico in
                     izkoristil vodno energijo, ki je bila na razpolago od nekdanjega mlina. Kupil
                     si je celo motor in marsikdo ni mogel skriti zavisti, ko ga je videl, kako se
                     je v nedeljo peljal z ženo k maši v Poljane. Na splošno so bili sosedje in
                     drugi iz bližnje okolice do njega kritični, saj so ga imeli za priseljenca,
                     predvsem pa jih je motil njegov hitri napredek, čeprav so vedeli, da ga je
                     dosegel s svojo sposobnostjo in garaško pridnostjo. Tudi pri prodaji svojih
                     izdelkov je bil Matevž napreden. Vedel je, da kljub dobri kvaliteti ne more
                     čakati, da bodo kupci prišli k njemu, ampak mora on k njim. Krmeljevi so svoje
                     sekire in drugo orodje prodajali v trgovinah in po sejmih, po bližnjih zaselkih
                     in vaseh pa so ga raznašali kar domači otroci. Ko so prišli iz šole, jih je
                     večkrat doma že čakal košek z nelahkim tovorom; treba ga je bilo zadeti na rame
                     in se odpraviti do kmetij na Gabrški Gori in drugod po prostranih pobočjih
                     Poljanske doline.</p>
                  <p>Omenili smo, da so sosedje in sovaščani Matevžu zavidali njegov uspeh pri delu.
                     Tudi to, da je bil zgovoren in neposreden v besedi ter je včasih temu ali onemu
                     povedal kako bolečo resnico, jim ni bilo všeč. V razgovoru se je namreč hitro
                     razvnel in potem ni izbiral besed. Morda bi lahko rekli, da je trdo kovaško
                     delo nekoliko vplivalo na njegov značaj. Železa ali jekla, ki ga je vzel v
                     roke, da bi iz njega nekaj naredil, ni mogel le otipavati, ampak je bilo treba
                     po njem tudi krepko udariti. Ko je ob nedeljah in praznikih za kako urico rad
                     šel v vaško gostilno, je bila mati vedno v skrbeh, da bo komu kaj preveč rekel.
                     O tem govorimo zato, ker je kasneje verjetno pripomoglo, da so ga nosilci
                     novega družbenega reda med prvimi obsodili na smrt.</p>
                  <p>Seveda pa je bil Matevž tudi družinski oče, čeprav je res, da je za nego in
                     vzgojo otrok v glavnem skrbela mati. Deset jih je prijokalo na svet, vendar so
                     štiri že zgodaj pobrale otroške bolezni, šest pa jih je odraslo. Naj jih
                     naštejemo: Marija, rojena 1924, Ivanka 1927, Vida 1931, Matevž 1932, Valentin
                     1934 in Marjana 1935. Danes so živi le še štirje, saj sta Ivanka in Marjana
                     leta 1998 umrli. Kaj lahko povemo o njihovem otroštvu? V materialnem pogledu so
                     bili dobro preskrbljeni. Gotovo so pogrešali, da bi jih oče, ki so ga navadno
                     občudovali od daleč, kako spretno udarja s težkim kladivom po žarečem železu,
                     večkrat vzel v naročje in da bi bila mati, ki se ji je vedno nekam mudilo,
                     večkrat z njimi, da bi se kdaj tudi igrala z njimi. V šolo so hodili v Poljane.
                     Bili so dovolj bistri, da jim ni delala težav. Ko se spominjajo, kako so
                     prodajali sekire in motike po Gabrški Gori, niso prav nič zagrenjeni, saj so
                     bili vajeni ubogati starše in tudi razumeli so, da jima s tem pomagajo pri
                     težkem delu. Zdi se, da so pri njih vtisi, ki so jih doživeli ob očetovi smrti
                     in kasnejšem preganjanju, tako močni, da so skoraj zabrisali občutke
                     brezskrbnih mladih let. Dogodki okrog očetove smrti in trpljenje, ki je družino
                     spremljalo potem, so vsakega posebej, vsakega na svoj način zaznamovali do
                     konca življenja. Vendar o tem v naslednjih poglavjih.</p>
                  <figure>
                     <graphic url="slike_z_75/z_75_10.png"/>
                     <head>Z desne Ana in Matevž Krmelj kmalu po poroki</head>
                  </figure>
               </div>
               <div type="div3">
                  <head>Revolucija poseže v Krmeljevo družino</head>
                  <p>Po aprilu 1941 se delovni utrip v Krmeljevi hiši ni bistveno spremenil. Oče
                     Matevž je bil zadovoljen, da so se za njegove izdelke zanimali tudi nemški
                     vojaki, ki so odhajali domov na dopust. Ko je proti koncu poletja 1941 opazil,
                     da so nekateri sovaščani, ki so bili prve mesece okupacije navdušeni za Nemce,
                     naenkrat spremenili mišljenje in tudi njega postrani gledali, ko je trgoval z
                     Nemci, si je mislil, da pač ne razumejo, da mora on delati in prodajati. Njemu
                     vsaka prodaja pride prav, Nemčija pa zaradi tistih nekaj njegovih sekir ne bo
                     niti zmagala niti propadla. Še na misel mu ni prišlo, da bi mu zaradi tega
                     pretila kaka nevarnost.</p>
                  <figure>
                     <graphic url="slike_z_75/z_75_11.png"/>
                     <head>Z desne sedita Ana in Matevž Krmelj na poroki Aninega brata</head>
                  </figure>
                  <p>14. oktobra 1941 zvečer je nepričakovano pobutalo po vratih Krmeljeve hiše.
                     Oče, mati in otroci razen Marije, ki je bila na obisku pri prijateljici, so
                     bili doma. Vstopilo je nekaj zakrinkanih in oboroženih moških. Domači so kljub
                     maskam kmalu ugotovili, da nočne obiskovalce vodi mož očetove sestrične,
                     kasneje znan kot partizan Rok, in tudi nekatere druge so prepoznali. Mater in
                     otroke so zastražili v kuhinji, očeta pa takoj zvezali in odšli z njim v hišo,
                     kjer je imel pisalno mizo. Pobrali so ves denar, nato očetu zavezali še usta in
                     ga odvedli v noč. Pred odhodom so z zunanje strani pozaklenili več vrat, ključe
                     pa na vrtu za hišo zagrebli v zemljo; ko je mati naslednjo pomlad prekopavala
                     vrt, jih je našla. Mati in otroci so celo noč preždeli v kuhinji in šele
                     zjutraj je mati priklicala soseda, da je prinesel lestev, po kateri so se potem
                     skozi okno rešili iz »zapora«.</p>
                  <figure>
                     <graphic url="slike_z_75/z_75_12.png"/>
                     <head>Krmeljevi pred svojim domom na Logu</head>
                  </figure>
                  <p>Ko je mati poizvedovala za očetom, je sovaščan, ki je bil v začetku okupacije
                     navdušen za Nemce, govoril, da je oče partizanom ušel in se umaknil na Koroško.
                     Nekdo je vedel, da oče kuje v Šentjoštu. Ta izgovor je bil kar primeren, saj je
                     bil Šentjošt na italijanski strani in je bilo razmeroma malo možnosti, da bo
                     šel kdo tja pogledat. Kasneje, ko se je že vedelo, da je oče mrtev, so
                     govorili, da so ga tisto noč odpeljali v Delnice, ki so bile res znane kot
                     partizanski center in so jim nekateri rekli mala Moskva. Med zasliševanjem naj
                     bi jim Matevž pobegnil, toda pri Kovskem vrhu so ga ujeli in ustrelili. Po neki
                     verziji so ga zakopali živega, mu potem z motiko ali krampom razbili glavo,
                     nato pa pokrili z rušo. Kako je bilo v resnici? Zelo verjetno je, da so ga od
                     doma gnali do Visokega, tam skrenili v grapo, ga pri Kovskem vrhu umorili in
                     zelo površno zagrebli. 26. marca 1942 je materin sorodnik, ki je pri Kožuhu na
                     Kovskem vrhu služil za hlapca, prišel povedat, da so tam blizu našli truplo;
                     naj pridejo pogledat, če je očetovo. Mati in desetletni sin Matevž sta odšla
                     tja. Čeprav je bilo truplo že precej razpadeno, je mati po steklenem očesu
                     prepoznala očeta. Prepeljali so ga v Poljane in pokopali na farnem pokopališču.
                     Skoraj neverjetno se sliši, da je bilo pogrebcev zelo malo, ker je OF
                     prepovedala udeležbo. Od domačih je bila na pogrebu samo mati. Tak vpliv je
                     imela OF oziroma partija v tistem času v dolini, kljub temu da je decembrska
                     vstaja pustila za seboj hude posledice.</p>
                  <p>Za Krmeljevo družino pa z očetovim pogrebom še ni bilo konec trpljenja,
                     pravzaprav je bil to šele začetek. Kljub temu, da so ji le redki sovaščani bili
                     pripravljeni pomagati, je mati poskrbela, da se kovaštvo ni ustavilo. Pomočnik
                     Martin je delal naprej, ona pa je hodila v Škofjo Loko po nakazila za material,
                     s katerimi so si pomagali tudi drugi obrtniki v dolini. Zaradi njenih kar
                     pogostih poti v Loko, so partizani posumili, da nosi Nemcem poročila. Padla je
                     odločitev, da je treba tudi njo »likvidirati«. Ko so jo leta 1943 prvič prišli
                     iskat, se jim je skrila v hiši pod posteljo. Imela je srečo, da je bila tam
                     tudi velika kartonska škatla, za katero se je stisnila in je niso zapazili.
                     Zapretili so, da se jim drugič ne bo izmuznila, in odšli. Ne vemo natanko, kdaj
                     so do golega ostrigli Ivanko, ki je bila po značaju precej podobna očetu. Tudi
                     njim ni prizanesla, čeprav se jih je bala. Bili so besni, ko jih je vprašala,
                     koliko je dolžna za striženje. Takoj naslednje jutro je Ivanka odšla na Koroško
                     in ostala kot služkinja pri neki družini. Ko so leta 1944 Krmeljevi odšli v
                     Škofjo Loko, se je tudi Ivanka vrnila k domačim.</p>
                  <figure>
                     <graphic url="slike_z_75/z_75_13.png"/>
                     <head>Leto 1940 – Nova hiša in delavnica</head>
                  </figure>
                  <p>Septembra 1944 so mamo iskali drugič. Bilo je seveda zvečer in 12-letna Vida je
                     šla odpirat, mati pa je medtem skozi stranska vrata zbežala iz hiše in se
                     skrila pod vodna korita, ki so bila tam še od starega mlina. Iskali so jo po
                     hiši in okrog nje. Ker so iz neznanega vzroka vmes tudi streljali, so otroci
                     mislili, da so streli namenjeni materi, mati pa je v tistem hladnem in vlažnem
                     skrivališču trepetala za otroke. Med preiskavo so partizani seveda polnili
                     svoje nahrbtnike s hrano in drugim, kar jim je prišlo pod roke. Zjutraj po tem
                     dogodku je mati odšla v Škofjo Loko. Ko se pozno popoldne še ni vrnila, so
                     otroci nameravali oditi k tetam na drugem koncu vasi, toda prestregel jih je
                     sosed in pregovoril, da so ostali doma. Noč je bila mirna in naslednja prav
                     tako. Ko mame tudi tretji dan še ni bilo, otroci niso več vzdržali in so šli
                     prenočit k tetam. Zjutraj so našli glavna vrata domače hiše na stežaj odprta,
                     na pragu nekaj praznih steklenic, v hiši pa vse razmetano in izropano. Ta dan
                     je mama le prišla z njo pa domobranci, ki sta jih vodila Vencelj Dolenc in
                     Stanko Kovač. Na voz so naložili nekaj nujnih potrebščin, kolikor so jih v
                     izropani hiši še našli, potem pa vsi skupaj odšli v mesto. Krmeljevi so nekaj
                     časa stanovali pri Balantaču na Spodnjem trgu, nato pa pri Andrejkovih v
                     Karlovcu. S čim so se preživljali v času bivanja v Škofji Loki? Mati je
                     klekljala in tudi otroci so ji že pomagali. Vida je bila v tem času nekaj
                     mesecev pri teti v Podgori. Tako je bila materi odvzeta skrb za ena lačna usta.
                     Kasneje je mati Vido pošiljala služit za pesterno. Ko se danes tega spominja,
                     pravi, da so bili njeni »delodajalci« večinoma dobri z njo, vendar ji to ni
                     zmanjšalo domotožja, ki jo je mučilo. Želela je biti pri mami, sestrah in
                     bratih.</p>
                  <figure>
                     <graphic url="slike_z_75/z_75_14.png"/>
                     <head>Leto 1950 – Z leve Ivanka, Marija in Vida</head>
                  </figure>
               </div>
               <div type="div3">
                  <head>Konec vojne Krmeljevim ni prinesel rešitve</head>
                  <p>Ko so se v začetku maja 1945 škofjeloški domobranci in tisti, ki so se
                     nameravali umakniti z njimi, pripravljali za odhod na Koroško, so tudi
                     Krmeljevi že naložili svojo prtljago na voz, potem pa v zmedi ni bilo
                     obljubljenega voznika in so ostali v stanovanju v Škofji Loki. Le Ivanka, ki je
                     po onem striženju imela poseben strah pred partizani, je z nekimi prijatelji
                     odšla na pot; bili so med zadnjimi begunci pri Ljubelju in doživeli hud
                     partizanski napad. Ivanka je bila tedaj v veliki nevarnosti, vendar se ji je
                     uspelo rešiti in vrniti v Škofjo Loko.</p>
                  <p>Ko se je evforija zmagovalcev nekoliko umirila, je mati šla na Log, da bi
                     videla, kako je z domačijo, in poizvedela glede vrnitve. Domača hiša je bila
                     popolnoma izropana, vrata in okna razbita, orodje iz kovačije pobrano. Možakar,
                     ki je bil aprila 1941 na Logu med najbolj navdušenimi za Nemce, je bil sedaj
                     glavni predstavnik nove oblasti. Na materino vprašanje, ali se lahko vrnejo, so
                     ji domačini odgovorili: »Vaša domačija je sedaj last naroda in nimate tukaj kaj
                     iskati.« Mati je sklonila glavo in se vrnila v Škofjo Loko. Bila je trdno
                     odločena, da ne bo odnehala, ampak dosegla, da se vrnejo domov v izropano in
                     razbito domačo hišo. Kar nekaj časa je trajalo, da je septembra 1945 končno
                     prišla do nekdanjega znanca, ki je bil sedaj na visokem položaju v Škofji Loki.
                     Ni je veliko spraševal, ampak napisal potrdilo, da se lahko vrnejo domov.
                     Domačini jim sedaj niso več preprečevali povratka, bili pa so do njih zelo
                     neprijazni. Le nekaj izjem je bilo, ki so jim bile pripravljene nuditi pomoč
                     pri najnujnejšem popravilu opustošene hiše. V začetku leta 1946 je Krmeljeve
                     zadela nova nesreča. Prišla je posebna komisija in opravila zaplembo domačije,
                     češ da je bil oče obsojen zaradi sodelovanja z okupatorjem. Materi in otrokom
                     so sicer še dovolili stanovati v hiši, vendar so jim dali vedeti, da ni nič
                     njihovega. Kovačijo je kmalu prevzel kovač iz Hobovš v Poljanski dolini, ki pa
                     se v njej nikoli ni dobro počutil. Mati mu je očitno pokazala, da ga ima za
                     vrinjenca. Sina Matevža, ki ga je veselje do kovaštva vleklo v delavnico, je
                     vedno znova okregala, če ga je našla v vsiljenim kovačem. Zdi se, da Hobovšanu
                     to in pa morda tudi delo samo ni ustrezalo, zato je po šestih mesecih odšel in
                     kovačija je spet samevala.</p>
                  <p>Otroci so se v grapi ob Sori počutili doma. Od sošolcev in sovaščanov so morali
                     požreti marsikatero zbadljivko in žaljivko. Mati je po najboljših močeh
                     skrbela, da niso preveč občutili pomanjkanja. Klekljala je in hodila v dnino na
                     Gabrško Goro. Vpričo otrok nikoli ni pokazala skrbi in zagrenjenosti, ampak je
                     vse spretno prikrivala. Znana je zgodba marsikatere matere, ki je leta 1945
                     ostala sama s kopico odraščajočih otrok. Vedela je, da moža ne bo več, vedela
                     pa tudi, da mora biti močna, da bo vsaj za silo obdržala dom in otrokom
                     zagotovila kolikor toliko normalno otroštvo. Kolikokrat je bila na robu obupa,
                     je na skrivaj jokala, pred otroki pa vse prikrila, da jih ne bi zagrenila.
                     Čeprav otroci niso vsega razumeli, so čutili materino skrb in jo spoštovali,
                     hkrati pa bili tudi močno navezani drug na drugega ...</p>
                  <figure>
                     <graphic url="slike_z_75/z_75_15.png"/>
                     <head>Sin Matevž pri delu, ki ga je opravljal oče</head>
                  </figure>
                  <p>Jeseni 1945 so se vsi Krmeljevi otroci vrnili z materjo domov, le Marija, ki je
                     bila že v 21-tem letu je morala ostati v Škofji Loki, ker je bila določena za
                     strežnico v pravkar ustanovljeni menzi. Marija ni bila več otrok; njen fant, ki
                     je bil nekaj časa v partizanih, nazadnje pa domobranec v Škofji Loki, je z
                     drugimi šel na Koroško in ga ni bilo več. V času službe v menzi je Marija
                     doživela nenavaden dogodek, ki se ji je za vedno vtisnil v spomin. Med
                     vplivnimi gosti, ki so zahajali v menzo, je bil tudi oficir Rok. Spomnimo se,
                     da je prav on vodil skupino partizanov, ki so 14. oktobra 1941 prišli po očeta.
                     Kot vemo, Marija tedaj ni bila doma, vendar je Roka bežno poznala, saj je bil
                     poročen z očetovo sestrično, on pa seveda nje ni poznal. Lepa natakarica je
                     vzbudila njegovo pozornost in začel ji je dvoriti. Ob neki priliki jo je
                     vprašal, od kje je doma. Povedala mu je, da je z Loga v Poljanski dolini, on pa
                     ni več vprašal ali počakal, da bi še kaj rekla, ampak takoj začel govoriti o
                     kovaču, kako so ga prišli iskat, ga potem v gozdu trdo zasliševali in
                     pokončali. Marijo je to silno pretreslo, saj je vedela, da govori o njenem
                     očetu. Le malo je manjkalo, da ni omedlela. Opazil je njeno vznemirjenost in
                     potem se nista več srečala, tudi zato, ker je Marija kmalu odšla v novo službo
                     v Kranj.</p>
                  <p>Ivanka je z materjo hodila v dnino na okoliške kmetije. Nekoč je na kmetiji
                     naletela na znanega partizana iz domačega kraja, pravzaprav so njeno pozornost
                     pritegnili njegovi lepi škornji in kaj hitro je ugotovila, da so bili nekoč
                     očetovi. Ni se mogla zadržati, ampak mu je zabrusila: »Ali te ni sram, da nosiš
                     škornje mojega očeta!« Zaradi tega »nesramnega napada« je ljudska oblast Ivanko
                     obsodila na prisilno delo, ki ga je potem več mesecev opravljala na neki
                     kmetiji na Gabrški Gori.</p>
                  <p>Omenili smo že, da je mati Vido pošiljala služit za pesterno. Zaradi hudega
                     domotožja je nekajkrat pustila službo in ušla domov. Še najdlje je vzdržala pri
                     Aleševih v Škofji Loki. Leta 1948 so Aleševe zaprli, ker so odkrili, da se je
                     pri njih po letu 1946 oglasil nekdanji domobranec Vencelj Dolenc. Kasneje je
                     Vida dobila službo v Predilnici v Škofji Loki. Pa je zaradi svojega porekla in
                     pokončnosti imela tudi tu težave, čeprav je bila med boljšimi delavkami.</p>
                  <p>Matevž je imel komaj devet let, ko so odpeljali očeta, vendar si je tisto noč
                     dobro zapomnil. Ko je sorodnik prišel povedat za njegov grob, je Matevž
                     pospremil mater na Kovski vrh. Bil je zraven, ko so jo iskali doma, bil je z
                     njo »pod zaščito« v Škofji Loki in z njo se je jeseni 1945 vrnil v razbito
                     domačo hišo. Videl je njeno prizadevanje, da bi obnovila in ohranila dom za
                     otroke. Že zgodaj je začutil željo, da bi po očetovem zgledu tudi sam postal
                     dober kovač. Zaradi šibke telesne postave je šele s sedemnajstim letom lahko
                     postal vajenec in učna doba se mu je zavlekla do 20. leta. Že tedaj je
                     razmišljal, kako bi dobil nazaj domačo kovačijo. Leta 1962 je res začel v njej
                     kovati kot najemnik in sedem let kasneje je kovačijo in hišo odkupil od države.
                     Sam pravi, da so nekateri oblastniki spremenili odnos do njega, ko so spoznali
                     njegovo sposobnost ter pridnost, in mu ponudili razmeroma ugodne pogoje. Seveda
                     ga je bolelo, da daje z garanjem in žulji zasluženi denar za tisto, kar je bilo
                     nekoč njihovo in jim je bilo po krivici odvzeto, vendar je čutil zadoščenje, da
                     lahko spet živi in dela na svojem. »Zemlja domača ni prazna beseda«, je nekaj
                     desetletij prej zapisal Ivan Tavčar in Matevž Krmelj je sedaj v sebi občutil
                     resničnost teh besed. Tudi mati, ki je do smrti ostala pri sinu, saj je bil to
                     njen dom, kjer so ji vzeli 42-letnega moža in očeta šestih otrok, kjer so njej
                     dvakrat stregli po življenju, kjer je toliko pretrpela in pregarala za otroke,
                     je imela vsaj za silo miren večer življenja.</p>
               </div>
               <div type="div3">
                  <head>Zaključek</head>
                  <p>Lahko bi opisali še marsikateri dogodek, ki je prizadel Krmeljeve otroke, ko so
                     bili že odrasli fantje in dekleta. Na vse načine so jih odrivali in jim
                     dopovedovali, da ne spadajo v »normalno« družbo. Ena izmed sester, ki je hodila
                     v službo v Škofjo Loko, je tam srečala vojaškega godbenika. V mestu je namreč
                     tedaj bilo veliko vojaštva in imeli so tudi svojo godbo. Postaven dalmatinski
                     fant ji je bil všeč in rada je bila v njegovi družbi. Ni je dosti spraševal po
                     njeni preteklosti in starših. Ko pa so se po daljšem času pokazale posledice
                     njunega druženja, so se oglasili njegovi predpostavljeni in mestna oblast in
                     povedali, da je vojak dolžan skrbeti za ugled armade in se zato ne more
                     poročiti s »ta belo«. Nič ni mogla proti temu, uprla pa se je njihovi zahtevi,
                     da bi se odrekla otroku. Rodila ga je in zgarana mati na Logu je odslej skrbela
                     za enega Krmelja več. Druga sestra se je kljub vsemu poročila z nekdanjim
                     partizanom. Izgledalo je, da je ljubezen zares premagala vse ovire in rodili so
                     se jima trije otroci. Potem pa ji je začel očitati njene korenine in preteklost
                     in prišlo je tako daleč, da sta se ločila. Valentin je bil ob očetovi smrti
                     star sedem let. Bil je prizadet od vsega, kar je družina pretrpela tedaj in
                     kasneje. Ni se mogel učiti obrti, saj ga je pomanjkanje sililo, da se je
                     zaposlil takoj po osnovni šoli; delal je v kamnolomu, na cesti in kasneje
                     najtežje delo v Termiki. V novi družbi se nikoli ni počutil sprejetega. Matevž
                     si je sicer s svojimi kovaškimi talenti in pridnostjo pridobil ugled, vendar je
                     moral dati z žulji pridobljeni denar za odkup domačije, ki jim je bila po
                     krivici odvzeta. </p>
                  <p>Očeta Matevža so odpeljali od doma 14. oktobra 1941. Vemo, da so vosovci v
                     Ljubljani ustrelili Fanouša Emmerja slaba dva meseca kasneje, to je 4. decembra
                     1941. V komunikeju OF o njegovi smrti, ki ga je 9. decembra objavil Slovenski
                     poročevalec, je bila prvič uradno omenjena »bela garda«. Po kakšni logiki so
                     torej Matevža Krmelja, ki se ni ukvarjal z drugim kot s svojim kovaštvom in s
                     skrbjo za številno družino, obtožili za belogardista in izdajalca? Edino po
                     tej, da se ni v vsem strinjal z njimi, da si je s sposobnostjo in pridnostjo
                     pridobil nekaj premoženja. S kakšno pravico so še deset in več let kasneje
                     smatrali njegove otroke za »ta bele« in drugorazredne? Kje je bil tu toliko
                     opevani osvobodilni boj? Kaj je mogoče pričakovati od gibanja, ki v tako
                     usodnem času, kot je bila okupacija, začne svojo pot z uboji domačih ljudi?
                  </p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Bili smo ‘bele podgane’ in ‘črni psi’ </head>
               <docAuthor>Vanja Kržan</docAuthor>
               <div type="div3">
                  <p>Kristina Lukšič por. Rupnik se je po dolgem času končno odločila, da spregovori
                     o stvareh, ki jo bremenijo, preden bi jih utegnila odnesti s sabo v grob. Čuti,
                     kot da bi jo k temu gnala neka notranja nuja. Pa ne le zaradi strahu in
                     trpljenja, ki ga je prestajala med vojno: spregovoriti mora, ker je bila več
                     kot šest desetletij prisiljena molčati in poslušati laži! </p>
                  <p>Otrokom so Kristinini starši strogo zabičali, da 'o tem' ne smejo nobenemu
                     črhniti besedice. In otroci so sveto obljubljali, da ne bodo. Tako sveto, da
                     gospa Kristina danes težko dojema, da končno lahko spregovori. »Ali res lahko?
                     Ali ne bo nič narobe?« me je v dvomih spraševala, ko sva se dogovorili, da
                     zapišem njeno zgodbo. </p>
                  <p>»Beseda 'partizani' mi ne gre z jezika,« je s težavo spregovorila. »Zaradi njih
                     smo prestali toliko groze v naših krajih pod Gorjanci,« je pričela svojo
                     pripoved gospa Kristina. Doma je iz Podgrada pod Gorjanci, naprej od Novega
                     mesta proti Metliki. Vas je dobila svoje ime po Mehovskem gradu na vzpetinici
                     nad vasjo. Uporni tlačani so se pred stoletji uprli grajskemu gospodu in grad
                     porušili. </p>
                  <p>Ko se je pričela druga svetovna vojna, so partizanska grozodejstva veliko mož
                     in fantov podgrajske fare prisilila, da se niso uprli Italijanom in Nemcem,
                     ampak so morali sprejeti vsiljeni boj proti partizanom: drug za drugim so se
                     pridružili Legiji in kasneje domobrancem ali pa so pobegnili v Novo mesto. </p>
                  <p>Kristina (1932) je bila prvorojenka v družini Jožeta Lukšiča in matere Ane roj.
                     Draginc. Njena mlajša brata sta Mirko (1934) in Jože (1935), po vojni se je
                     rodila sestra Anica (1946). Slabo rodovitne njive pod Gorjanci so jim nudile
                     skromno preživetje, vendar pred vojno niso bili lačni. V hlevu so bile navadno
                     štiri glave govedi ter dva, trije pujski. Imeli so še nekaj gozda, dva
                     vinograda v Vinorebri ter grunt v vasi Konec. Oče se je ljubiteljsko ukvarjal s
                     kolarstvom in je izdeloval ljudem kadi, sode, brente, vozove in krste, toda
                     vedno vsem zastonj. Kristina pravi, da je bil po srcu zelo dober in je rad vsem
                     pomagal, denarja za plačilo pa takrat skoraj nihče ni imel in oče ga ni od
                     nobenega jemal. Mama se je na tihem jezila nad njegovo radodarnostjo, saj so
                     denar potrebovali za čevlje in obleko. Že aprila so otroci hodili bosi po mrzli
                     in blatni zemlji, pozimi pa prezebali slabo oblečeni. Mama je bila dobra in
                     zelo verna ženska. Rada je molila z otroki in jih jemala s seboj v cerkev. Oba
                     z očetom sta jih učila poštenja. »Biti pošten je bil zakon,« pravi Kristina. In
                     še nečesa jih je naučila mati: petja. Mama in njene sestre so vse zelo lepo
                     pele. Pelo se je ob delu in v prostem času: ko so ličkali koruzo, predli volno,
                     luščili in prebirali fižol, meli proso in ob najbolj slovesnem kmečkem
                     opravilu, ob žetvi. Mama je naučila Kristino toliko starih ljudskih pesmi, da
                     se snemalec Mirko z Glasbeno-narodopisnega inštituta Slovenije ni mogel
                     načuditi, ko je pred leti posnel preko sto pesmi, ki mu jih je zapela gospa
                     Kristina.</p>
                  <p>S pričetkom vojne pa je bilo za ljudi pod Gorjanci idiličnega, čeprav trdega
                     življenja konec. Tudi za otroke. Ko so jeseni 1941 in pozimi 1942 pričeli
                     hoditi po podgrajskih vaseh partizani, se jim je življenje čisto spremenilo.
                     Takrat desetletna deklica Kristina se spominja svojega starega očeta, ki je
                     nepokreten ležal sedem let v postelji, ko jim je rekel: »Zelo se mi smilite,
                     ker boste dočakali komunizem.« </p>
                  <p>Kaj je komunizem, Kristina takrat ni vedela, in tudi če je kdo od odraslih o
                     njem kaj vedel, si niti v sanjah ni predstanljal, kaj jim bo prinesel. V njeno
                     otroško čutenje in mišljenje so silovito vdirali prizori, besede in dogodki, ki
                     so v njej povzročali »eno samo grozo«, kot sama pravi. (Medvojne dogodke v fari
                     Podgrad je opisal že Janko Maček v 44. št. Zaveze pod naslovom Fara pod
                     Mehovskim hribom.) Tokrat pa se bo spominjala »ene same groze« še gospa
                     Kristina roj. Lukšič, ki je leta 1942 imela deset let.</p>
                  <p>»Brezskrbno živjenje otrok na vasi je bilo za vedno končano. Partizani so nam
                     kar naprej prinašali v pranje svoje ušive cunje. Imeli smo namreč vodnjak pred
                     hišo. Ker je poleti voda v vodnjaku usahnila, smo jo otroci morali v škafih na
                     glavah znositi iz izvira v hribu. Kako smo se namučili že s tem, da smo jo z
                     vedri povlekli iz tolmuna! Bila sem še otrok, bosa sem se spotikala ob korenine
                     in kamenje in zlivala vodo po sebi, preden sem jo v škafu na glavi prinesla
                     pred hišo, kjer se je pralo v kotlih. Ko je zagorelo pod kotli in je voda
                     zavrela, smo morali obračati težke suknjiče in hlače, ki so bili z vodo
                     napojeni še težji. Pozimi pa smo ledeneli od mraza, ko smo cunje splakovali v
                     mrzli vodi, bili premočeni do kože in tako slabo oblečeni, da se še danes
                     čudim, kako smo vse to zmogli. In kako so zmogle mame, ki so nam morale ob vsem
                     drugem delu velikokrat priskočiti na pomoč. Vsi smo bili polni uši. Ponoči
                     nisem spala, tako me je pekla glava, kadar mi jo je mama natrla s petrolejem.« </p>
                  <p>»Ali si lahko predstavljate mamo in očeta, ki sta šla zjutraj v hlev, pa
                     zagledala, da je prazen?« se spominja dalje Kristina Lukšič. »In to ne enkrat.
                     Tudi mi otroci smo vedeli, da so partizani pokradeno živino zdaj enega zdaj
                     drugega kmeta klali v dolinici pri vasi, jo tam pekli in jedli. Ob takih
                     požrtijah so pili naše vino, a niso vsega spili iz soda, ampak so ostanek zlili
                     po tleh, zato da ga za nas ni nič ostalo. Tudi sode, ki smo jih hranili v
                     Vinorebri, so vse izpraznili. Nam so na krajih, kjer so klali, pustili le
                     ostanke loja, ki smo ga skrbno zbirali; fantje so izdolbli repe, mame so iz
                     lanu napravile stenj in tako smo imeli v dolgih zimskih večerih luč. Tako revni
                     smo bili, da niti vžigalic nismo imeli, ker trgovine v vasi ni bilo več.
                     Partizani so namreč zasedli in izropali Turkovo trgovino, družina se je morala
                     izseliti k sorodnikom v Zajčji Vrh. Odslej je bil v nekdanji trgovini
                     'partizanski rajon', kot se je temu reklo. </p>
                  <p>Do prihoda partizanov smo še imeli šolo. Ko pa so prihajale različne brigade,
                     ena za drugo, so zmetali klopi na kup, nastlali po tleh slamo, da so ponoči na
                     njej spali, pred tem pa zvečer plesali. Šole nismo imeli več. Verouk nas je naš
                     dobri župnik Franc Kirar še nekaj časa poučeval, čeprav so partizani zasedli
                     del župnišča. Kasneje je moral pred njimi zbežati v Šmihel pri Novem mestu.
                     Naša vas je postajala vedno bolj opustošena in izropana. Partizani so hodili in
                     vohunili po vasi, kje bi se dalo še kaj vzeti. </p>
                  <p>Sami so si 'oskrbeli' le velike požrtije. Za vsakdanjo prehrano so šli po vaseh
                     od hiše do hiše in zdaj pri enem, zdaj pri drugem naročili zajtrk Zahtevali so
                     točno določeno hrano in povedali število partizanov, ki jim je gospodinja
                     morala skuhati. Spominjam se, kako so nekoč mami naročili, da mora zjutraj
                     skuhati ajdove žgance, jih bogato zabeliti z ocvirki in poleg kislo zelje. Mama
                     je obupana šla po vasi, da je nekje staknila moko. Ob uri so prišli in mogočno
                     sedli za mizo. Mi otroci smo se spravili na peč.Vsi sestradani smo poželjivo
                     gledali ali jim bo morda ostal kakšen žganc ali vsaj na dnu sklede za žlico
                     kislega zelja. Nihče ni videl, da nam lakota gleda iz oči! Ko so odšli, smo do
                     čistega polizali obe skledi. Spomnim se, ko so spet drugič od mame zahtevali,
                     da jim skuha zajtrk. Takrat se je bridko pred njimi zjokala – bali smo se jih
                     vsi – da nima prav ničesar več. Saj lahko vse pregledajo in se sami prepričajo.
                     Ni se jim dalo. Obrnili so se in na našo veliko srečo odšli.« </p>
                  <figure>
                     <graphic url="slike_z_75/z_75_16.png"/>
                     <head>Dvajsetletna Kristina Lukšič po prestani bolezni</head>
                  </figure>
                  <p>»Kmalu smo tudi mi otroci spoznali, da najhujše šele prihaja. 8. julija 1942.
                     se je zgodilo nekaj, kar je pretreslo vso faro. Po Vinji vasi so partizani
                     ropali in iskali orožje, ki ga ni bilo. Štirinajstletnega pastirčka Jožka
                     Cimermančiča (1928), po domače Jerenčevega. so odpeljali s seboj v gozd in ga
                     zasliševali, kje ima skrit mitraljez. Za mitraljez sploh ni vedel, a so ga
                     mučili tako, da so ga obesili na vejo in pod njim kurili ogenj ali pa je moral
                     po žerjavici skakati.« (Vemo že, da je bil ta način mučenja v navadi v Beli
                     krajini.) »Njegova mama Neža Jerenčeva je bila gluha in zato osamljena,
                     verjetno ni bila poročena in zato toliko bolj navezana na svojega sina. Ni se
                     pogovarjala z ljudmi in oni bolj malo z njo. Ko so ji odpeljali otroka, so jo
                     lahko le molče pomilovali. Njenega Jožka pa ni in ni bilo domov. Minevali so
                     dnevi. Nekega večera zagledajo mamo Nežo, kako se trudna vrača proti domu. Kaj
                     le nosi v naročju, zavito v rjuho, upognjena kot pod težkim bremenom? Ko so ji
                     videli v obraz, so se prestrašili: trpke poteze in bolečina v očeh so povedali
                     vse. V rjuhi je nosila ožgano truplo svojega otroka ... Sama ga je pokopala, brez
                     pogrebcev, tudi župnika takrat ni bilo več v vasi.</p>
                  <p>To poletje so odgnali v gozd župana iz Stopič Franca Brulca in njegovega
                     sedemnajstletnega sina Jožefa. Nista se več vrnila. Vse ljudi je postalo zelo
                     strah in takrat se je veliko mož in fantov pridružilo Legiji, nekateri pa so še
                     čakali. Naši družini se je najhujše zgodilo jeseni 1942. K naši družini štejem
                     vse ožje sorodnike. Stara mama mi je bila kot mama, bratranci in sestrične kot
                     rodni bratje in sestre. Pri Lukšičevi stari mami, po domače Adamacovi mamki iz
                     Vinje vasi, sem preživela kar nekaj let svojega srečnega otroštva. </p>
                  <p>Spominjam se, da je bila lepa jesenska nedelja, konec septembra. Z mamo sva šli
                     popoldne v cerkev k nauku, potem pa je šla mama kot vsako nedeljo popoldne k
                     stari mami v Vinjo vas, jaz pa domov. Ker mame dolgo ni bilo, večerilo se je
                     že, sem odšla ponjo k stari mami. Tam je bilo vse na nogah, vsi do kraja
                     prestrašeni in zbegani. Pričela sem spraševati in počasi doumevala, kaj se
                     dogaja. Zgodaj popoldne sta moja bratranca odgnala vsak svojo čredico na pašo
                     proti Vahti. Naj se živina popase, dokler najde še kaj zelenega na gozdnih
                     jasah ali ob kraških vrtačah. Dan je bil že kratek, zato se je na pašo mudilo
                     in hudovali so se na Adamacovega Ivana, pisal se je Lukšič, ker se je predolgo
                     mudil s fantovsko druščino v gostilni v Podgradu. Končno je le prišel domov.
                     'Kje pa hodiš tako dolgo, ko je treba gnati na pašo, saj veš, da je dan že
                     kratek!' – 'Kaj moram jaz gnati?' – 'Brat Jožko ne more, čevlji so ga do krvi
                     ožulili.' Hočeš nočeš je šestnajstletni Ivan odgnal živino in se niti preobleči
                     ni utegnil, ker se je tako mudilo na pašo. Mamika pa ni pozabila na malico,
                     nekaj sadja in nekaj močnatega, ki se je običajno speklo ob nedeljah, mu je
                     zavezala v culico. Tisto nedeljo je naredila 'kravajce'. </p>
                  <p>Ivan ni odgnal sam. Drugi pastir, ki mu je to nedeljsko popoldne delal družbo s
                     svojo čredo živine, je bil tudi moj bratranec, Kadetov Janez, pisal se je
                     Kovačič. Vedel je, kje je še kaj trave, če je že niso popasli partizanski
                     konji, seveda vsi pokradeni. </p>
                  <p>Večerilo se je že, toda niti Ivana niti Janeza z živino še ni bilo domov. Na
                     domače je legla mora. Spominjam se joka in tarnanja ... Nihče si ni upal omeniti
                     Jerenčevega Jožka, čeprav so strahovi pričeli slikati ožgano Jožkovo truplo v
                     naročju njegove mame Jerenčeve Neže ... Pa saj Ivan in Janez nista odgnala kam
                     daleč, so se tolažili. Proti Vahti nekam. Saj se lahko hitro vrneta, če bi
                     zaslutila kakšno nevarnost. Partizanov pa tisti dan ni nihče videl kje v
                     bližini. Tako so domači modrovali in si vlivali upanje. </p>
                  <p>Hvala Bogu! Končno zaslišimo kravje zvonce! Bila je jasna mesečna noč. Kar
                     stečejo vsi iz hiše in jaz za njimi. Toda Ivana in Janeza ni bilo! Čreda se je
                     sama vrnila, toda samo Janezova! Morda pa Ivan in Janez prideta skupaj in
                     priženeta še Ivanovo živino? Ni ju bilo, najsi smo še tako napenjali ušesa.
                     Videla sem, kako se je odraslih lotil še večji strah. Zdaj so vedeli, da so
                     Ivanovo živino ukradli partizani, toda zakaj se nista vrnila Ivan in Janez? Ne
                     morem povedati, kako smo bili vsi potrti in prestrašeni. </p>
                  <p>Z mamo sva odšli domov. Nikoli ne bom mogla razumeti, kaj so tisto noč
                     prestajali naši domači. Zdanilo se je, nov dan je prinašal novo upanje, toda
                     Ivana in Janeza ni bilo. Morda ju tudi niso več pričakovali. Toda najti ju
                     morajo! Moja stara mama, Adamacova mamika in Janezova starejša sestra Francka
                     Kadetova sta odšli v smeri, kamor sta pastirja odgnala živino. Ali ju ni bilo
                     strah? 'Ni me strah!' je odločno odgovorila moja stara mama. 'Greva iskat
                     fanta, pa če nas vse pobijejo!' In sta šli in se vrnili, ne da bi našli
                     najmanjšo sled za njima. 'Za pet ran božjih, kje so ti naši otroci!' je vse v
                     vasi jokalo. Groza tistih dni je legla tudi na nas otroke. Še danes, zdaj ko
                     govorim, me spreleti srh.</p>
                  <p>In naslednji dan sta stara mama in Francka spet odšli. Pa sta se ljudem
                     zasmilili in dogovorili so se, da se porazdelijo v skupinice in vsaka zase išče
                     v različnih smereh. Dan za dnem. 'Tako dolgo ju bomo iskali, dokler ju ne
                     najdemo!' so govorili. Čez nekaj časa se jim je zazdelo, da so prišli na sled.
                     Nekateri so govorili, da so partizani poklali, pekli in žrli živino na Uščah,
                     saj so tam našli ožgane kosti živine. Toda ne trupel Ivana in Janeza. Zdaj so
                     že vsi vedeli, da so oba pastirja partizani umorili. Iskali so le še njuni
                     trupli. </p>
                  <p>Minil je skoraj že en mesec, odkar sta izginila Ivan in Janez. Mesec bridkosti
                     in molitve. Nekoč sem ujela pogovor, da so stara mama in ženske naletele na kup
                     vej in dračja, a ga niso premetale. Dan ali dva za tem so spet šle, kmalu
                     prijokale domov in stara mama je povedala: 'Že smo se hotele vrniti, pa smo šle
                     še enkrat po kolovozu blizu kamnoloma nedaleč od prelaza na Vahti do tistega
                     kupa vej in dračja. Pa pojdimo še enkrat tja, mi je nekaj reklo.' Pričele so ga
                     premetavati. Nenadoma se pod vejami prikaže dvoje ožganih, blatnih trupel.
                     Težko so prepoznale oba pastirja. Manjše truplo, Ivanovo, je bilo golo, na
                     Janezovem je stara mama prepoznala njegovo obleko. Seveda, Ivan je odgnal na
                     pašo kar v 'zakmašni obleki', zato so ga partizani slekli, Janezova pa je bila
                     očitno zanje preveč borna. </p>
                  <figure>
                     <graphic url="slike_z_75/z_75_17.png"/>
                     <head>Ata Jože in mama Lukšič v vinogradu v vojni</head>
                  </figure>
                  <p>Po trupli so prišli legionarji in oktobra smo ju pokopali na pokopališču v
                     Podgradu. Vem, da je bilo to oktobra, ker sem bila bosa in me je zelo zeblo v
                     noge. Mislila sem, da mi bo posodila čevlje sosedova Pepca, leto starejše od
                     mene, pa je šla tudi ona na pogreb. Vsa vas je bila na pogrebu in vse je
                     jokalo. Legionarji so pripeljali iz Šmihela našega župnika Kirarja. Vsi se
                     spominjajo, kako lep govor je imel na pogrebu.« </p>
                  <p>»Ali zdaj veste, zakaj me še danes zmrazi ob besedi 'partizani'?« me je ob
                     koncu te pretresljive pripovedi vprašala gospa Kristina Lukšičeva. Morda jo
                     nekoliko razumem, predstavljati si pa ne morem, kakšne travme je vse medvojno
                     dogajanje pustilo desetletni deklici in še toliko drugim vrstnikom. </p>
                  <p>Eden njenih mlajših bratov medvojnih dogodkov ni tako močno doživljal kot
                     njegova sestra. Zelo dobro pa je vedel, kot takrat vsi otroci, da mora o njih
                     molčati kot grob. Dokler bo živel! </p>
                  <p>Spominja se dogodka, ko je bil pri vojakih v Zagrebu. Nekega dne je bil
                     zaposlen s čiščenjem orožja. V neposredni bližini sta stala dva oficirja,
                     nekdanja partizana iz Bele krajine. Nehote prisluhne pogovoru. Zasliši enega od
                     njiju, Majnik se je pisal, kako nekaj pripoveduje tovarišu in se šali. Odreveni
                     od strahu in še bolj vneto čisto orožje, da ne bi oficirja zaslutila, da jima
                     prisluškuje. Zasliši imeni obeh ubitih pastirjev, ki jima je tudi Majnik –
                     nekdanji domačin – pomagal, da ju ni več med živimi. Brat si je zapomnil tele
                     njegove besede: 'Pastirja sta mislila, da ju bomo pustili živa. Eden od njih je
                     javkal: 'Vse poletje sem tukaj krave pasel, zdaj bom pa prav tukaj storil smrt.
                     In še pokrižal se je.' Le svoji mami si je Kristinin brat kasneje upal povedati
                     za pogovor med oficirjema, ki ga za nič na svetu on ne bi smel slišati in
                     nikomur o njem povedati. </p>
                  <p>Po tistem, ko so pokopali oba pastirja, so ljudje ugibali, kako so se mogli
                     partizani tako kruto znesti nad dvema nedolžnima fantoma. Mar iz maščevanja,
                     ker jim v tistem času, konec septembra 1942, ni uspela akcija na Dolž, ali pa
                     so se nanjo šele pripravljali in bi jih utegnila pastirčka izdati? Morda pa kar
                     tako, brez vzroka?</p>
                  <p>»Po tem dogodku se je zbalo še več mož in fantov,« nadaljuje s svojimi spomini
                     gospa Kristina. »Vsi so se spraševali in strahoma čakali: 'Kdaj bodo prišli po
                     nas?' Naš ata je rekel: 'V tako vojsko, ki pobija naše otroke, pa ne bomo šli!'
                     Zdaj jih je odšlo v Legijo in zatem k domobrancem še več kot poleti in jeseni
                     1942 po teh strašnih dogodkih. Naš ata je odšel v Novo mesto pod zaščito in
                     kopal strelske jarke, ker je bil prestar za domobransko vojsko. Nikoli nas ni
                     smel obiskati. Revščina je bila vsak dan večja. Otroci smo bili bosi, slabo
                     oblečeni in vedno lačni, medtem ko so partizani odhajali siti iz podgrajskih
                     domov. </p>
                  <p>Kaj vse smo še sprestajali potem, ko ni bilo več ata! Kadar sem šla na njivo,
                     so me ustavljali partizani in me nadlegovali: 'Kje imaš ata?' 'Kje se skriva'?
                     – 'Ne vem,' sem vedno rekla. Vsakega srečanja sem se zelo prestrašila in groza
                     me je bilo, da bi ata našli in ga ustrelili. </p>
                  <p>Spominjam se dogodka, ko smo sami z mamo na njivi kopali krompir. Mi otroci smo
                     ga v koših na hrbtih nosili v shrambo, ki je bila nekaj časa hoje oddaljena od
                     njive. Koši so bili že sami po sebi za nas otroke veliki in težki, s krompirjem
                     še bolj. 'Pa hitro stresite in pridite nazaj!' nam je mama vsakič naročila.
                     Bala se je za nas, vsi smo vedeli, da od vsepovsod oprezujejo za nami
                     partizani. Tisto popoldne smo že četrtič nesli krompir, ko začnejo s hriba
                     streljati na nas. Z menoj sta bila še brata, desetletni Mirko in devetletni
                     Jože. Krogle so kar praskale po kamenju. Mirko je rekel: 'Kar zacvilila mi je
                     mimo ušes, pa me ni zadela!' Jokali smo od strahu in nismo vedeli, kam bi se
                     hitro poskrili s težkimi koši. Begali in omahovali smo preko skal in grmičevja,
                     partizani pa so se krohotali. Mama je slišala streljanje, a si ni mogla
                     misliti, da bi streljali na nas. Odnesli smo krompir v shrambo in tekli nazaj k
                     mami na njivo. Videla je, kako prestrašini smo bili, ona pa nič manj. 'Saj sem
                     se tako bala, ali boste prišli nazaj.' Nič več si nismo upali ostati na njivi.
                     Šele čez nekej dni smo spet prišli. Ko smo odprli shrambo, je bila prazna.
                     Krompirja nikjer. </p>
                  <p>Bili smo veseli, da smo ostali živi. Ko smo ne dolgo zatem šli v vinograd v
                     Vinoreber, so partizani pričeli streljati za nami. Mama nas je pograbila za
                     roke, tekli smo do gozda in se skrili pod skale. Streljali so še nekaj časa, a
                     tudi potem, ko so nehali, si nismo upali iz skrivališča. Ostali smo skriti do
                     noči, domov si nismo upali. Vso pot do Ušč smo bežali in tam prespali pri
                     sorodnikih. Tudi naslednji dan nismo upali v Vinoreber, ker bi tudi tam lahko
                     streljali na nas. Zato smo se raje vrnili domov.« </p>
                  <p>V podgrajskih vaseh skorajda ni bilo več mož in fantov. Kar jih ni odšlo k
                     partizanom, so bili pri domobrancih ali pod zaščito. </p>
                  <p>Pri domobrancih so bili kar trije sinovi Miklavževe mame iz Vinje vasi. Gospa
                     Kristina se ni mogla spomniti, kako so se pisali. Zato sem pogledala v knjigo
                     Farne spominske plošče 2 (Družina 2000), da bi na seznanu poiskala priimek teh
                     treh fantov. Preletela sem imena na plošči za Vinjo vas, gledala in strmela:
                     trikrat po trije mladi fantje z enakimi priimki pobiti 1945! Trikrat po troje
                     mladih življenj: Kožar Franc, Kožar Janez, Kožar Jože; Plantan Jože, Plantan
                     Alojz, Plantan Janez; Staniša Alojz, Staniša Franc, Staniša Jože (1944),
                     Staniša Janez. </p>
                  <p>Gospa Kristina se danes spominja Miklavževe mame, da je med vojno velikokrat
                     sedela pri oknu, kot da bi čakala, kdaj se bo vrnil vsaj kateri od njenih treh
                     sinov. Kristinina mama je deklici lepega dne zaupala – seveda, morala je
                     molčati kot grob – da so ponoči terenci iz Vinje vasi prišli po mamo, jo
                     odgnali v Mehovski hrib in jo med potjo s škornji brcali v zadnjico. Na hribu
                     so jo pahnili v prepadno jamo, ki so se je bali vsi otroci. Le kamenje so si
                     upali metati vanjo, nato pa prisluškovali, kako se je čez nekaj časa kamen
                     zamolklo oglasil z dna jame. Po tistem pa tega niso več počenjali, tako strah
                     jih je bilo skrivnosti, ki jo je skrivalo brezno. </p>
                  <p>Kaj pa so partizani počenjali z ostalimi ženami, hčerkami in sestrami
                     domobrancev? Vsa vojna leta so bili v podgrajski fari brez župnika in zato brez
                     maše. Gospa Kristina se spominja: »Ob nedeljskih popoldnevih je mežnar Lojze
                     zbral otroke, večinoma smo bile deklice, da smo v cerkvi peli in molili, Lojze
                     pa je zmolil rožni venec. Spominjam se sončne nedelje ob koncu zime, sneg je že
                     kopnel, ko sem se vrnila v mraku domov. Toda mame ni bilo doma. Ata je bil
                     takrat že v Novem mestu. Klicala sem jo in begala po hiši, toda mame nikjer.
                     Dom brez mame je bil zame nekaj neobičajnega, nedoumljivega. Ker sem bila ves
                     čas tako polna strahu in bojazni, sem pričela jokati, vedno glasneje klicati
                     mamo, a mame nikjer. Iz postelje se oglasi stari ata: 'Mame ne bo več! Ne boš
                     je več videla!' – 'Zakaj ne,' tečem k staremu atu v kamro. Ostal je tiho. Kako
                     naj bom brez mame! Kdo mi bo skuhal, kdo bo z mano? Staremu atu nisem mogla
                     verjeti, da mame ne bom več videla. V paničnem strahu sem stekla na dvorišče k
                     štirni in gledala vanjo. Morda pa je padla noter? In klicala sem jo še naprej
                     na ves glas, tako me je bilo groza ... Priklicala sem sosedo, Judeževo teto:
                     'Kristinka, kaj gledaš v štirno?' Skoraj pritekla je do mene, ker se je bala,
                     da ne bi padla vanjo. - 'Kje je mama? Ali veš, kje je mama? Mame ni!' sem
                     hlipala še naprej. Mirno in tolažeče mi je rekla: 'Saj bo mama prišla.' Prijela
                     me je za roko in odpeljala k njim domov. Toda sploh se nisem pomirila. Hotela
                     sem na vsak način domov, da vidim, če je mama že prišla. Zletela sem domov in
                     še preden pridem do hišnih vrat, se pojavi na pragu mama. Mama! </p>
                  <p>Tiha in žalostna je bila. Nič mi ni odgovorila, kje je bila, dobro je vedela,
                     da bi me pograbil še večji strah. Kasneje sem od drugih zvedela, da so
                     partizani tisto popoldne pobrali po vasi vse žene in matere, katerih možje in
                     sinovi so bili pri domobrancih. In mlada dekleta, če so bili njihovi očetje ali
                     bratje domobranci. Zaprli so jih v šolo, pretepali in zasmehovali. Ob tem so
                     prepevali eno od partizanskih pesmi, ji spremenili besedilo tako, da so v njej
                     v borbenem zanosu uničevali gnezda 'belih podgan' in 'črnih psov'. Kasneje sem
                     to pesem slišala tudi sama, a sem jo hvala Bogu danes pozabila. Ko sem vse to
                     zvedela od drugih, sem vprašala mamo: 'Ali so vas res pretepali? Ali so tebe
                     tudi?' Skopo mi je odgovarjala, kajti zagrozili so vsem ženskam, da morajo
                     molčati, drugače že same vedo, kaj se bo zgodilo z njimi! 'Veš, saj mene niso
                     tako hudo pretepli. Najbolj so pretepali mlada dekleta.' Poznala sem eno tistih
                     deklet iz naše vasi. Danes o tem molči.« </p>
                  <p>Tako so otroci, fantje in dekleta pod Gorjanci 'dozorevali' ob partizanskih
                     grozotah. Toda ali bo s strahom prežeta Kristinka kos vsem strahotam, ki jo še
                     čakajo? Saj je vendar še otrok! Kako dolgo še bo doživljala travme, eno za
                     drugo? Ali jih bo prebolela brez posledic? Zakaj bo v letih po vojni brezmočna
                     obležala, skoraj hroma in nema? Ali samo zaradi lakote in izčrpanosti od dela?
                  </p>
               </div>
               <div type="div3">
                  <head>Sama pred partizanskimi puškami</head>
                  <p>»Lepega dne je prišla k meni sosedova Micika Antonova, piše se Staniša,« se še
                     dalje spominja partizanskih grozot Kristina Lukšič. »Tudi njen oče je bil pri
                     domobrancih v Novem mestu. Bila je dve leti mlajša od mene in aprila 1944 je
                     imela deset let, jaz pa dvanajst. Reče mi: 'Tako rada bi videla ata. Pojdiva v
                     Novo mesto. Jaz bom obiskala svojega ata, ti pa svojega.' 'Če greš ti, grem
                     tudi jaz,' sem ji brez premisleka odgovorila. Že prej mi je mama povedala, kje
                     se naš ata v Novem mestu nahaja. Ne vem kako to, da sta nama mami dovolili. Nič
                     se ni govorilo, da se ne sme v Novo mesto. </p>
                  <p>Bilo je aprila in jaz sem odšla kar bosa, saj čevljev imela nisem. Prebredli
                     sva potok v Pogancih, potem pa mukoma hodili po kamenju, ker je bila cesta
                     prekopana. Tako sva se veselili srečanja z atom, da nisva na nič drugega
                     mislili in se o ničemer drugem pogovarjali. </p>
                  <p>Jaz sem svojega ata po dolgem času srečno našla. Njemu je bilo ob najinem
                     srečanju še bolj hudo kot meni; zasmilila sem se mu in bil je začuden in vesel,
                     da sem ga prišla peš obiskat. 'Kako si me našla? Kako si prišla?' Potem pa me
                     takoj v strahu vpraša: 'Ali so mamo zelo tepli?' Od začudenja sem prestrašeno
                     pogledala, ker o tem takrat še nisem nič vedela. Zato me ata ni več spraševal.
                     Povedal mi je, da on ni domobranec, ker je imel več kot petdeset let in da
                     koplje za Nemce strelske jarke. Zelo ga je skrbelo, kako bova z Miciko prišli
                     domov. In kaj mi je dal za popotnico? Vse, kar je imel: nekaj ščepcev soli,
                     zavitih v cunjico, in majhen košček mila. Vedel je, da doma nimamo ne enega ne
                     drugega. Micika svojega ata, ki pa je bil domobranec, ni našla in takrat reva
                     ni vedela, da ga ne bo nikoli več videla, ker je po vojni enostavno izginil. </p>
                  <p>Srečno sva se vrnili v domačo vas. A še preden sva prišli z Miciko do doma, sva
                     zagledali sredi vasi partizane s puškami. Nekaj jih je odšlo z Miciko proti
                     njenemu domu, trije pa z mano. Videla sem samo njihove grozno dolge puške na
                     ramah in cevi, ki so molele visoko v zrak. Kako rada bi stekla v hišo k mami,
                     pa sem od strahu odrevenela. Obkolili so me. Spraševali so me vse mogoče, pa me
                     je bilo tako zelo strah, da jih sploh nisem razumela. Od same groze tudi
                     besedice nisem mogla spraviti z ust. Postajali so vedno bolj grobi in me
                     zmerjali s takimi besedami, ki jih do takrat sploh še nisem slišala in nisem
                     vedela, kaj pomenijo. Tudi danes jih ne bi vedela ponoviti. V smrtni grozi sem
                     strmela vanje in v cevi pušk visoko v zraku. Oni pa so morda prav zato še bolj
                     kričali. Šele ko so pričeli kričati, da me bodo ustrelili, sem razumela njihove
                     besede! Dobro sem vedela, kaj to pomeni. Zaslišala sem starega ata, ki je
                     zaklical s svoje postelje v kamri: 'Lepo vas prosim, pustite otroka, saj ni nič
                     naredil.' Videla sem objokano mamo, brez moči, brez besed, samo jokala je.
                     Potem mi je eden od partizanov ukazal: 'Obuj se, greš z nami!' </p>
                  <p>V tistem hipu pa me je kakor blisk obšlo spoznanje in sem se popolnoma umirila.
                     V sebi sem začutila trdno gotovost: Ne bodo te ustrelili! Dokler bom živela,
                     bom prepričana, da mi je to gotovost posredovala Marija. Kadarkoli sem vodila
                     krave na pašo, sem zavila mimo kapelice s kipom Matere Božje, še prej pa sem
                     zanjo natrgala travniške rože in jih položila na stopničko kapelice, če je bila
                     odklenjena pa kar notri. Ob spoznanju: 'Ne bodo te ustrelili,' sem začutila
                     tako olajšanje, da sem končno lahko spregovorila: 'Nobenih čižem nimam!'
                     Pomislila sem , da doma hranim samo copate, nove in lepe, toda teh ne smem
                     umazati! V naslednjim trenutku so nekaj zaropotali s puškami in so brez besed
                     odšli! Planila sem k mami in obe sva še dolgo jokali. </p>
                  <p>Izdala me je terenka iz naše vasi. Med vojno so terenci izdajali, po vojni pa
                     ovajali. Partizani so vedeli za vsak naš korak, slišali vsako besedo. Ob neki
                     priliki je nama z mamo eden od partizanov zabrusil: 'Mi partizani imamo hostna
                     ušesa!' Ob večerih smo velikokrat slišali hojo okoli hiše ali ob mesečini
                     videli temne postave. Le kaj bi lahko izsledili v naši borni bajti ali slišali,
                     česar že niso vedeli!« </p>
                  <p>Ali bo sploh kdaj konec strahu in groze? se je spraševala dvanajstletna
                     Kristina. »Ponovno je treščila vame tistega lepega sončnega jutra 4. aprila
                     1944. Ob sedmih zjutraj nas je prišla mama budit, sijalo je že sonce. 'Otroci,
                     vstati je treba, gremo na delo.' Spala bi še in čakala sem, da sta se najprej
                     dvignila brata. Takrat pa zaslišimo tako hrumenje avionov, ki so leteli čisto
                     nizko nad našo vasjo, da sem mislila, da bodo popadali na vas. Tako me je bilo
                     strah, da bi umrla. Blizu hiše je padla bomba in takrat sem mislila, da bom
                     umrla. Eksplozija je utrgala slamnato streho naše hiše in potem se je začelo
                     vse sesipati. Sesule so se šipe, s krušne peči je letela opeka, obe omari sta
                     se sesuli v trske in deščice. Vse je letelo po zraku, popadalo po tleh, po
                     posteljah, po meni, ki se izpod vsega tega sploh nisem mogla izkopati. Od groze
                     sem kričala in klicala mamo. Toda mame ni bilo, ker je z bratoma zletela v
                     štalo, ko so prihrumeli avioni. Rada bi se izmotala izpod vse tiste gmote
                     razbitih šip, opeke in trsk, ki se je sesula name, pa se nisem mogla. Stari ata
                     me je miril, naj bom tiho. Jaz pa sem kar norela od strahu. Končno je prišla
                     mama pome, ko v nekem trenutku ni bilo letal nad nami. Stekli sva v hlev. Še
                     vedno so letala nizko preletavala vse podgrajske vasi: Vinjo vas, Koroško vas,
                     Jurno vas, Konec, Pristavo in Mihovec. Iz letal so streljali vsakogar, ki so ga
                     opazili pod seboj. Jakovčeva Johana je letela proti kozolcu, da bi se skrila, a
                     je bila prepozna. Pred kozolcem je obležala mrtva. Goreli sta že dve hiši. </p>
                  <p>Skupaj z bratoma Mirkom in Jožkom in s sosedovimi otroki smo na pol mrtvi od
                     strahu ždeli v jaslih, odrasli so stali za kravami, ki so se trgale od jasli.
                     Mama nenadoma opazi, da bratec Mirko ždi popolnoma negiben. Plane k njemu in ga
                     trese: 'Mirko! Mirko!' ga kliče. Hvala Bogu, bil je živ. Tako grozno je bilo,
                     da se tega ne more povedati. </p>
                  <p>Podgrad in okoliške vasi je bombandiralo devet nemških letal: pogorelo je
                     veliko hiš in bilo ubitih sedem ljudi, tudi pol leta star otrok. Nemci so
                     napadli zato, ker so se po vseh teh vaseh skrivali partizani; ti so morali
                     preprečiti Nemcem dostop do Bele krajine in ščititi najvišje partizanske
                     funkcionarje, ki so se tam skrivali. Trpeli smo spet mi, ubogo ljudstvo. Zaradi
                     partizanov! Toda tega jim ni bilo mar. Še naprej so ostali v Podgradu in še
                     naprej so Nemci z granatami obstreljevali vasi naše fare, da so gorele
                     domačije. V naši hiši nismo mogli več prebivati. Odšli smo v Vinjo vas k stari
                     mami in tam do konca vojne trepetali pred granatami.«</p>
               </div>
               <div type="div3">
                  <head>Hroma in nema po vojni</head>
                  <p>»Po vojni je bil oče na spisku za streljanje. Očetov znanec, Brsničanov ata,
                     pisal se je Božič in je bil komunist, se je odločno zavzel zanj: 'Njega pa ne
                     boste streljali, tega pa jaz ne dovolim!' Gotovo mu je oče naredil ničkoliko
                     uslug, saj je naredil ljudem toliko dobrega.</p>
                  <p>Hišo smo lahko popravili šele potem, ko se je oče vrnil. Po šipe sem šla v Novo
                     mesto dvanajst kilometrov peš in pešačila nazaj s šipami v rokah. </p>
                  <p>Imela sem samo tri razrede osnovne šole in po vojni bi rada šla v šolo, pa mi
                     je oče rekel: 'Od take šole ne boš imela nobene koristi. Tam se bodo učili samo
                     o partizanskih zmagah in o tem, kaj so nam dobrega naredili. Gremo raje na
                     njivo, da bomo imeli vsaj žgance!' Za kruh niti kvasa in soli nismo imeli. </p>
                  <p>Rada bi postala učiteljica. Kako prav je imel ata, ko je rekel, da tega takrat
                     ne bi dosegla. Svoje želje sem nekoč zaupali teti Lojzki. 'Tako rada bi bila
                     učiteljica,' sem ji rekla 'Ali te veseli? Morda pa boš!' Dobra teta mi ni
                     hotela jemati upanja.</p>
                  <figure>
                     <graphic url="slike_z_75/z_75_18.png"/>
                     <head>Farna spominska plošča v Podgradu</head>
                  </figure>
                  <p>Toda trdo življenje ni dovoljevalo sanj otrokom domobrancev. Treba je bilo
                     delati. Veliko deklet iz podgrajskih vasi je hodilo v Belo krajino v tabrh,
                     tudi jaz sem odšla. Za zelo skromen zaslužek smo delale pri kmetih od zore do
                     pozne noči. Ko smo ličkale koruzo, smo pozno ponoči polegle kar po tleh, po
                     nastlanem ličkanju in zaspale kot ubite. Pa že zaslišimo klice neprijazne
                     gospodinje: 'Punce, dižite se, zora je!' Nam pa se je zdelo, da še zaspale
                     nismo. </p>
                  <p>Trdo sem delala, dokler nisem nekega dne obležala. Bila sem dekle pri
                     osemnajstih. Nenadoma nisem mogla niti hoditi niti govoriti. Spominjam se, da
                     sem hotela domače vprašati po bratu Mirku, ki je bil takrat v Ljubljani v šoli,
                     pa nisem mogla spraviti besede iz ust, še glasu ne. Tudi svinčnika nisem mogla
                     prijeti, da bi kaj zapisala. </p>
                  <figure>
                     <graphic url="slike_z_75/z_75_19.png"/>
                     <head>Kristina – že odrasla in v službi</head>
                  </figure>
                  <p>Potem pa si je nekega dne ata sposodil pri sosedu konja in voz. Odpeljal me je
                     v bolnico v Novo mesto. Tam sem ležala dva tedna in še vedno nisem spregovorila
                     ali hodila. Ne spominjam se, da bi me kaj zdravili. Po dveh tednih so zdravniki
                     obupali nad menoj in obvestili očeta, naj pride pome. Tako kot me je pripeljal,
                     me je odpeljal domov. Bila sem še vedno kot hroma in nema, zato me je ata
                     ponovno peljal v bolnico in ponovno so morali priti čez štirinjast dni pome,
                     ker v bolnici v Nevem mestu niso vedeli, kaj mi je in kako naj me zdravijo. </p>
                  <p>Doma so me sorodniki in domačini neprestano obiskovali in dobro mi je dela
                     njihova prijaznost, tako da sem spregovorila kakšno besedo, hoditi pa še vedno
                     nisem mogla. Turkova teta je svetovala mami, naj gre po duhovnika, da me bo dal
                     v poslednje olje. Prišel je naš dobri župnik Kirar, ki sem ga imela še iz
                     otroških let tako zelo rada. Rekel mi je: 'Deklica, če boš zaupala v ta
                     zakrament, boš tudi ozdravela.' – 'Bom zaupala,' sem s težavo izdavila. Tako
                     hudo mi je bilo. Rada bi živela, nisem hotela umreti. </p>
                  <p>Toda zdravja ni hotelo biti. Komajda sem s težavo napravila kakšen korak. Ne
                     vem, kje je ata zvedel za dobrega zdravnika dr. Volavška iz Rožne doline v
                     Ljubljani. Verjetno mu je zanj povedal atov brat, ki je živel v Ljubljani. Z
                     izposojenim vozom me je spet pripeljal v Novo mesto, odnesel na vlak in
                     odpeljala sva se v Ljubljano. </p>
                  <p>Stric je prišel po naju na železniško postajo in odpeljal k zdravniku. Z atom
                     sta se dolgo pogovarjala o meni, medtem ko sem sedela v čakalnici. Dal mu je
                     neke zeliščne kapljice in čez tri tedne naj se vrneva. Naročil mu je, naj me
                     pustijo v miru počivati, da se bom znebila vseh strahov in sprostila od
                     naporov. Bila sem živčno in telesno izčrpana. K delu naj me ne silijo, ker se
                     mi bo volja do dela vrnila skupaj z zdravjem. </p>
                  <p>Tako se je tudi zgodilo. Ko sva z atom čez tri tedne ponovno prišla k
                     zdravniku, sem že hodila in tudi kaj povedala. Dr. Volavšek je rekel, da sem
                     postala čisto drugo dekle, kot sem bila ob prvem obisku.«</p>
                  <p>S šestindvajsetimi leti je odšla Kristina z doma za zaslužkom. Naravnost v
                     Ljubljano. Tu živi že več kot petdeset let. Vse življenje je ostala brez šolske
                     izobrazbe in bila zaposlena večinoma kot snažilka in pomočnica v šolski
                     kuhinji. Bila je poročena, a so ji posledice težkega otroštva in mladosti
                     onemogočile, da bi postala mati. </p>
                  <p>Bistvo gospe Kristine je ostalo nespremenjeno. Ohranila je tisto pristno in
                     globoko vero, ki jo je v trenutku milosti pomirila, ko je kot dekletce stala
                     pred nabitimi partizanskimi puškami. V njej je še vedno živa ljubezen do Matere
                     Božje, ki ji je v kapelico v domači vasi nosila šopke travniških rož. V tegobah
                     življenja in staranja jo krepi vera v zakrament ozdravljenja in dokončnega
                     odrešenja, ki ji je v mladosti povrnil telesne in duševne moči po dolgih letih
                     čustvenih in živčnih pretresov. </p>
                  <p>Danes je gospa Kristina ena od žena, ki skrbijo, da vsak petek ob treh v kapeli
                     bližnje bolnišnice molijo za bolnike in njihove zdravnike, da ne izgubijo vere
                     v zakrament ozdravljenja in večnega odrešenja. V svoji župnijski cerkvi polaga
                     pred Marijin oltar duhovne šopke, zdaj za enega zdaj za drugega, v ta ali v oni
                     namen. </p>
               </div>
            </div>
            <div type="div2">
               <head>Gnila država in izkoriščevalski kapitalizem</head>
               <docAuthor>Tine Velikonja</docAuthor>
               <div type="div3">
                  <head>Pogovor z ing. Andrejem Remcem, Illinois, USA</head>
                  <p>Andrej Remec, kemijski inženir, rojen l. 1930 v Ljubljani, živi v ZDA blizu
                     Chicaga, je eden od petih sinov industrialca Vladimirja Remca, ki je ustanovil
                     tovarno upognjenega pohištva na Duplici pri Kamniku. Po vojni so podjetje
                     podržavili, imenovalo se je STOL, Kamnik, delovalo je dokaj uspešno, tako po
                     zaslugi oblikovalcev, omenil bi ing. Nika Kralja in njegov stol Rex, kot po
                     zaslugi odprtega trga po Titovi Jugoslaviji in drugih komunističnih državah. Ko
                     se je leta 1990 ta trg delno zaprl ali pa je hudo oslabel, ni pa bilo
                     napeljanih poti v Evropo, je podjetje propadlo. </p>
                  <p>Pod socializmom smo poslušali, da je bila stara Jugoslavija »gnila, njen
                     kapitalizem pa izkoriščevalski«. Zgodba družine Remec in razvoj njihove tovarne
                     sta pri tem poučna. Izvemo, kako je deloval kapitalizem v državi Srbov, Hrvatov
                     in Slovencev, saj so podobne težave imeli tudi naši podjetniki v Kranju,
                     Tržiču, Mariboru in Celju. Občudujemo pa tudi iznajdljivost in sposobnost
                     Slovencev, ki so se po koncu vojne goli in bosi znašli v tujem svetu, pa se
                     uspešno postavili na noge. Ko bomo prebirali zgodbo, se nam vedno bolj v živo
                     risala slika družinskega poglavarja, ki se je trmasto boril za svojo tovarno,
                     jo izgubil, se star 69 let kot inženir zaposlil v ZDA tako, da se je prikazal
                     deset let mlajšega, in delal skoraj do 80. leta starosti. </p>
                  <p>Andreja sem poznal že pred vojno, saj sva bila prva leta sošolca na klasični
                     gimnaziji v Ljubljani, obenem pa smo se dobivali pri Marijini kongregaciji pri
                     jezuitih, ki jo je vodil p. Jože Preac. Vsaj tako dobro sem poznal njegovega
                     starejšega brata Jakoba. Poleti 1941 sem bil dva tedna na taborjenju v grapi
                     pod Šentjoštom nad Horjulom, vodja je bil prav Remčev Jaka. Poznal sem tudi
                     brata Petra, po vojni tudi najmlajšega Matica, dokler ni šel skupaj z materjo
                     za očetom. Sicer smo ves čas vedeli, da imajo tovarno nekje pri Kamniku, dosti
                     več pa ne. Na njih se ni videlo, da spadajo med ljubljansko smetano. Za
                     spoznanje bolj urejeno so bili oblečeni kot mi Velikonjevi, kjer nas je bilo
                     deset otrok in ena plača, to pa je bilo tudi vse. </p>
                  <p>Andrej skoraj vsako leto obišče staro domovino in se ustavlja pri sorodnikih in
                     znancih. Nanj smo naleteli, ko je bil v Šentjoštu nad Horjulom večer, posvečen
                     dr. Tinetu Debeljaku, in ga povabili na pogovor.</p>
                  <p>
                     <emph>Odkod ste se vzeli Remci, kako je bilo na začetku? </emph>
                  </p>
                  <p>Remci izhajamo iz Rupe pri Kranju. Moj stari oče Franc Remec se je rodil leta
                     1850. Zaposlil se je na telegrafskem uradu v Trstu. Bil je vsestransko
                     izobražen. Tako se je kot rusofil lotil prevajanja, prevedel je Lovčeve zapiske
                     Ivana Turgenjeva. Spoznal je Karolino Ogorevec in se poročil. Prvi sin Bogumil,
                     vedno smo rekli stric Mil, se je rodil leta 1878, drugi sin Vladimir, moj oče,
                     pa leta 1880. A sreča je bila kratkotrajna. Franc Remec je zbolel za jetiko in
                     leta 1883 umrl. Vdova z dvema majhnima otrokoma je sicer dobivala državno
                     pokojnino, ki pa je bila bolj socialna podpora in zadoščala komaj za
                     preživetje. Potem pa je njen daljni sorodnik izvedel za njeno stisko. Bil je to
                     neki Sušnik, tudi doma iz Rupe pri Kranju. Po poklicu je bil pravnik, sodnik.
                     Imel je srečo, da se je znašel kot častnik na avstrijski poveljniški ladji in
                     sodeloval v bitki pri Visu leta 1866. V njej so Avstrijci premagali Italijane
                     in jih prepodili, njihova poveljniška ladja pa se je vdala. Na njej so zasegli
                     blagajno, pravi zaklad, verjetno je bil denar namenjen za plače posadke tega
                     ladjevja. Nekaj denarja je šlo cesarju, drugo pa so si častniki razdelili med
                     seboj, svoj del je dobil tudi Sušnik. Ko je videl sorodnico Karolino, ki ji je
                     umrl mož in ji zapustil dva otroka, je večjo vsoto denarja naložil v fond, ki
                     naj bi plačeval univerzitetno izobrazbo družine Remec. Tako sta se stric Mil in
                     moj oče izšolala na Dunaju. Naš oče je postal leta 1903 inženir z diplomo, kar
                     je takrat pomenilo vsaj toliko kot danes opravljeni magisterij. Stric je izbral
                     pedagoško smer, kasneje je bil večletni ravnatelj poljanske gimnazije v
                     Ljubljani. Poročil se je z Marijo Debevec, njena je Remčeva kuharica, živeli so
                     v vili na Zrinjskega cesti na Poljanah. Hči Vera se je poročila z dr. Tinetom
                     Debeljakom, Bogomil je postal jezuit, Bara je znana slikarka, Lada pa je imela
                     papirnico v Rdeči hiši na Poljanah. Nas radi zamenjavajo z njimi, zato to
                     naštevanje. </p>
                  <p>
                     <emph>V stari Avstriji za zavedne Slovence ni bilo kruha?</emph>
                  </p>
                  <p>Prav to se je zgodilo našemu očetu. V Sloveniji ni dobil službe. Preveč se je
                     razglašal za Slovenca, na Dunaju je bil član študentskega društva Danica, vsa
                     industrija v Sloveniji pa je bila v nemčurskih rokah. Zato je leta 1904 odšel v
                     Ameriko. Takrat ni dobro vedel, ali odhaja za vedno ali samo na
                     izpopolnjevanje. Peljal se je v II. razredu in zato kot premožnejši potnik
                     obšel Elis Island v New Yorku. S svojim kovčkom se je zglasil pri arhitektni
                     družbi Lilienthal. Vprašali so ga: »Kaj pa znaš?« Narisal jim je most ali nekaj
                     podobnega, kar mu je šlo dobro od rok. Takoj so videli, da imajo pred seboj
                     sposobnega človeka, in mu dali službo. Potem je pregledoval načrte za L-Gate
                     Bridge, železniški most med Bronxom in Manhattanom. Zanimale so ga električne
                     napeljave, zato je šel kasneje h General Electric v Schenectady v državi New
                     York za dve do tri leta, nato pa za podobno dobo še v Pittsburgh. Ves čas je
                     bil v stiku z Jako Debevcem, ki je izdajal Ameriško domovino v Clevelandu in je
                     bil v svaštvu z bratovo ženo. Preko njega je bil tako ves čas v zvezah z bratom
                     Bogumilom v Ljubljani. </p>
                  <p>
                     <emph>V Ameriki mu je dobro šlo. Kako, da se je vrnil v domovino?</emph>
                  </p>
                  <p>Po prvih tajnih volitvah v Stari Avstriji leta 1911 je pri nas zmagala
                     Slovenska ljudska stranka. Slovenci so tako dobili v roke deželno vlado. Ivan
                     Šušteršič je postal januarja 1912 deželni glavar Kranjske. Potrebovali so
                     tehnično izobraženega človeka in tako povabili našega očeta, naj pride nazaj in
                     prevzame referat za industrijo. Ata se je res vrnil in prevzel urad, ki ga je
                     obdržal do konca vojne. V vojsko mu namreč ni bilo treba, ker je imel preslabe
                     oči za vojaka. Na začetku vojne leta 1914 so vse dobrodelne fonde naložili na
                     »varni« državni fond in tako tudi Sušnikov denar, ki naj bi služil za
                     izobraževanje Remcev. Leta 1918 je seveda propadel z Avstrijo vred. Ob nastanku
                     SHS je oče še vedno vodil obrt in industrijo v novi državi. Med tem, leta 1916,
                     se je poročil s Heleno Pollak, eno od hčera znanega industrialca usnja Karla
                     Pollaka. Ob koncu vojne so še vedno uradovali v Kazini v Zvezdi, Šušteršič pa
                     je ostal v poslopju sedanje univerze. Ko so Italijani že zasedli Postojno, je
                     pridrvel na vlado eden od avstrijskih poveljnikov, oborožen je bil do zob, in
                     zahteval dva vagona, s katerima bi se peljal na Dunaj, kar so mu seveda
                     odobrili. </p>
                  <p>
                     <emph>Nastopa obdobje prve Jugoslavije, pa tudi era tovarne upognjenega
                        pohištva Remec in co., na videz ustvarjene iz nič, ki je slovela kot
                        inovativno in uspešno podjetje. Ali je šlo res tako gladko?</emph>
                  </p>
                  <p>Tako je bilo s tem. Nekaj let po vojni, bilo naj bi leta 1922 ali 1923, je Karl
                     Pollak, »ata Korl«, kot smo ga imenovali, kupil Bahovčev mlin, žago in
                     parketarno na Duplici pri Kamniku. Takrat je bil namreč še kar precej pri
                     denarju. Bil je lastnik tovarn usnja v Ljubljani (kasneje tovarna ROG), na
                     Vrhniki in v Kranju. Duplico je prepustil hčeri Heleni in njenemu možu
                     Vladimirju. Kot doto ji je podaril tudi velik vinograd na Trški gori pri Novem
                     mestu, pa tudi štirinadstropno hišo v Ljubljani na Kersnikovi 7, ki jo je bil
                     dal zgraditi po ljubljanskem potresu. Tam smo tudi stanovali. Za tiste čase kar
                     dobra podlaga za udobno življenje. Oče bi si lahko poiskal službo nekje v
                     Ljubljani in bi imel mir do smrti, pa ni bil take sorte. </p>
                  <p>Ko ga je ata Korl vprašal, ali je pripravljen voditi obrat, ki je takrat
                     zaposloval kakih 25 delavcev, ter ga razširiti in razviti, mu je pritrdil. V
                     pomoč je dobil svojega nečaka kot solastnika, tudi Remca, kar pa se ni obneslo
                     in ga je moral kasneje, verjetno leta 1927, odsloviti, obenem pa izplačati.
                     Tako se je prvič zadolžil. Kasneje je dobil za poslovodjo Janeza Ložarja, brata
                     Rajka Ložarja, iz znane ljubljanske družine. Očetu je bil neizmerna opora,
                     izvrsten vodja v tovarni. </p>
                  <p>Bahovčeva žaga se je med dvema vojnama razvila v tovarno upognjenega pohištva
                     Remec in co., ki je imela na vrhuncu zaposlenih dvesto delavcev in morda celo
                     več. Seveda se to ni zgodilo čez noč. Oče je zgradil tovarniško elektrarno, ki
                     jo je poganjala Bistrica, dodatno energijo je dobil z danes tako cenjeno
                     »biomaso««, s kurjenjem žagovine in drugih lesnih odpadkov, izpušne pline je
                     napeljal v dimnik, ki je bil vsaj za tiste čase zelo visok, tik ob Bistrici je
                     postavil novo stolarno, zgradil je velik bazen, v katerem je imel namočena
                     bukova debla, pripravljena za krivljenje. Na krivilnico je bil posebej ponosen,
                     ker je šlo za njegov patent, da desk niso žagali, ampak krivili na vse načine.
                     Praviš, da so s tem začeli avstrijski oblikovalci. Že mogoče, a pri njem je šlo
                     za množično proizvodnjo. Najbolj uspešen je bil stol z naslonjalom, prepletenim
                     z rafijo, ki so ga izdelali kar v petih milijonih primerkov. Za delavce je
                     kupil oz. zgradil dve stanovanjski hiši na Duplici, rekli smo jim delavski
                     hiši, ki stojita še sedaj, v eni je bilo osem, v drugi deset stanovanj.
                     Privabil je delavce iz Radomelj, iz Šmarce, iz Podgorja, nekateri so se vozili
                     z vlakom. Vsak je prinesel svoje malico, začelo so ob 7ih zjutraj. Za omenjene
                     naložbe je najemal posojila, največ pri Vzajemni zavarovalnici. Posel je
                     zacvetel. Svoje proizvode so izvažali po vsej Evropi: stole, omare, pisalne
                     mize. Že malo pred gospodarsko krizo je zašel v finančne težave. Kupec v
                     Angliji, kateremu mu je poslal več pošiljk, mu ni plačal, podobno je bilo s
                     pošiljko v Egipt, spet posel z Angleži, ki so takrat gospodovali v tej deželi.
                     Oče je zahteval plačilo preko sodišča v Angliji, ki pa je odločalo v prid
                     svojega državljana, in določilo skromno odškodnino, ki ni pokrila niti
                     sodniških stroškov. </p>
                  <figure>
                     <graphic url="slike_z_75/z_75_20.png"/>
                     <head>Družina Remec aprila 1944 na petdeseti rojstni dan mame Helene Pollak –
                        od leve Jakob (Jaka), Matija, Peter, mama Helena, oče Vladimir, Andrej,
                        Vladimir (Vlado)</head>
                  </figure>
                  <p>Ob gospodarski krizi leta 1929 se je prodaja ustavila. Oče se je odločil, da
                     proizvodnje ne bo ustavil, ampak delal na zalogo. Šlo je, dokler niso napolnili
                     vseh skladišč. Kar se tiče delavcev, je bil pred izbiro: ali jih del odpusti
                     ali pa vse zadrži, pa jim zniža plačo. Ko se je začelo o tem govoriti, bilo je
                     leta 1933 ali nekaj takega, je prišlo do štrajka, ne tistega pravega, da bi
                     delavci zasedli tovarno in postavili stavkovne straže, pač pa so se zbrali
                     okrog njegove hiše nad Duplico, rekli smo ji vila, in razgrajali nekaj dni.
                     Vpili so, da je Remec vsega kriv, da nima srca za delavce, niso pa razumeli, da
                     imaš lahko še tako odlične proizvode, če ni prodaje, tudi plače ne morejo biti
                     visoke. V nekaj dneh so se unesli. Ni bilo jasno, ali je bila akcija
                     organizirana, ni pa se govorilo o komunistih, ampak socialistih. </p>
                  <p>Oče je na vse načine skušal ohraniti podjetje, kar je dokazal s tem, da je
                     sklenil prodati vinograd na Trški gori. Zanj nam je bilo hudo, bilo je lepo
                     posestvo z velikim vinogradom na pobočju, tam smo preživljali lepe trenutke,
                     zlasti so se ga spominjali moji starejši bratje. V prodajni pogodbi je bilo
                     napisano, če bo novi kupec, pisal se je Rataj, prodajal, mora vinograd najprej
                     ponuditi Remcem. Oče si je denar izposojal pri Vzajemni in prišel pod prisilno
                     upravo. Kot upravitelja so poslali nekega Fajdigo, brata kanonika Vilka
                     Fajdige. Ta je hitro spoznal, da ne gre za krajo ali goljufijo, ampak za
                     izredne razmere. Zadnja leta pred vojno si je gospodarstvo opomoglo.</p>
                  <p>
                     <emph>Prišla je nemška okupacija. Po nemškem napadu na SZ so se dvignili naši
                        komunisti. Ena prvih partizanskih akcij na slovenskem ozemlju je bil prav
                        požig vaše tovarne. Lahko bi rekel, da ni šlo za boj proti okupatorju ampak
                        tudi za napad na kapitaliste. Čudno je namreč, da niso napadli Nemcev, ampak
                        slovensko lesno podjetje. Res je, da les najhitreje zagori in se s takim
                        požigom ne da hvaliti. A so napadli in hoteli uničiti slovensko premoženje
                        in prizadeti slovenskega gospodarja, pa tudi dvesto ljudi, ki bi ostali brez
                        dela. V Slovenski enciklopediji (10, 61) piše o Radomeljski četi, ki je
                        delovala dva meseca, septembra in oktobra 1941: »Njen najpomembnejši uspeh
                        je bil 3. septembra 1941 požig Tovarne pohištva Remec na Duplici, ki je
                        izdelovala smuči za nemško vojsko«. V rubriki o Duplici (2,404) pa:
                        »Radomeljska četa je 3.9.1941 požgala tovarno in jo za dalj časa
                        onesposobila«. Očetu se res čudim, da se ni požvižgal na vse, se poslovil od
                        opustošenega podjetja in se za vedno odpravil v Ljubljano. Neverjetno je bil
                        zagret za delo in zaljubljen v svojo tovarno.</emph>
                  </p>
                  <p>Tak je pač bil. Res so širili laž, da dela smuči in puškina kopita za nemško
                     vojsko. V resnici se proizvodnja med okupacijo ni spremenila, niti enih smuči
                     ali puškinega kopita. Ni jasno, kaj so hoteli partizani doseči s tem. Šlo je
                     izrazito za napad na civilni objekt. Morda so računali, da bodo delavce, ki bi
                     ostali brez dela, laže pregovorili za odhod v partizane. Ni pogorela vsa
                     tovarna, pač pa nekaj ključnih objektov, zlasti pa strojev, zaradi česar je
                     bila proizvodnja hudo okrnjena. Uradno naj bi šlo za vojno škodo in je oče
                     zahteval, da mu to priznajo. Nemci so se branili, da bi kaj pomagali, češ da v
                     podjetju ni nobenega nemškega denarja. Podjetje je bilo treba priključiti
                     nemški družbi oz. komisarju, ki se je pisal dr. Scheichenbauer. Oče je dobil
                     nekaj denarja in uspelo mu je, da je tovarna spet zaživela. Posamezne faze so
                     prevzeli okoliški mizarji, nato pa je nakupil stroje po Italiji in Nemčiji oz.
                     predvsem v Avstriji. Tudi poškodovane stroje je dajal v popravilo,
                     elektromotorje mu je previjal obrtnik v Mostah v Ljubljani, pisal se je
                     Nusberger ali nekaj podobnega. Nobenih smuči ali puškinih kopit. Izdeloval je
                     predvsem pisarniško opremo za Rdeči križ: stole, pisalne mize in omare. Tovarna
                     je uspešno delovala do konca vojne leta 1945. Oče je bil naiven. Ni računal, da
                     se bo moral od nje za vedno posloviti. Računal je, da bo po vojni veliko
                     povpraševanje po izdelkih njegove tovarne. Zato je nakupil lesa, da so bila vsa
                     skladišča polna. Govoril je:« Po vojni bo velika konjunktura. Moram imeti
                     dovolj lesa in strojev. Čaka nas veliko dela!« Nekaj strojev sploh ni vključil
                     v proizvodnjo, ampak jih zadržal v rezervi, da si bo pomagal z njimi, kadar bo
                     potrebno. </p>
                  <p>Leta 1943 ga je eden od prijateljev opozoril, da ga iščejo partizani in mu
                     grozi likvidacija. Do takrat je med tednom stanoval na Duplici, ob koncu tedna
                     pa se je vozil z vlakom k družini v Ljubljano. Svarilo je vzel resno in ostal v
                     Ljubljani, urejal zadeve po telefonu, nekajkrat na mesec pa se čez dan
                     pripeljal z vlakom v tovarno, se tam zadržal nekaj ur, pregledal delo in uredil
                     najnujnejše, potem pa še podnevi domov. Tudi Ložarja so vzeli na piko in ga
                     začeli loviti. Nekaj časa je še ostal v Duplici, nato ravnal podobno kot oče.
                     Bil je izjemen pomočnik, sposoben, pošten, izhajal pa je iz vrst društva
                     Straža. </p>
                  <p>
                     <emph>Kako je bilo ob koncu vojne? Pravil si mi, da je ostala v Ljubljani samo
                        mama z najmlajšim Matijo, ti in oče pa kar s kolesi čez Jezersko. Kako vama
                        je to uspelo?</emph>
                  </p>
                  <p>Starejši trije bratje so bili pri domobrancih, o njih bom še govoril, mama
                     Helena je z Maticem ostala doma, jaz in oče pa sva se odpravila na pot na
                     Koroško, vendar ne čez Ljubelj, ampak čez Jezersko. Lepo na kolesih, vsak s
                     svojim kovčkom na prtljažniku, sva se nemoteno pripeljala na Jezersko in
                     prespala pri Murijevih. Moralo je biti v ponedeljek, 7. maja 1945. Muri je bil
                     kmet, ki je imel tudi žago. Oče mu je nekaj let prej uredil vodno turbino. Ves
                     dan sva čakala Janeza Ložarja, obratovodjo z Duplice, ki naj bi prišel za nama,
                     pa ga ni bilo. Naslednje jutro pa pride gospodar z vestjo, da so v vasi
                     partizani in bo treba naprej. Pripravil nama je voz, zapravljivčka in dobil
                     voznika, ta naju je z kolesoma in prtljago vred potegnil do Železne Kaple. Na
                     vrhu prelaza so nas ustavili partizani, vpraševali, kam gremo in zahtevali
                     dokumente. Oče je razložil:« Tale sin Andrej je bolan in ga peljem k zdravniku
                     v Celovec.« Pokazal je staro legitimacijo iz Jugoslavije, napisano v cirilici.
                     Kaže, da partizan pisave ni poznal. Oče je šepnil: »Ali vidiš, da jo drži
                     narobe.« Spustili so nas naprej in nemoteno smo se pripeljali v Železno Kaplo.
                     Tam so bili tudi partizani in nas ustavili. Povedali smo, da so nas preiskali
                     že na vrhu prelaza. Zamahnili so z roko in naju spustili naprej. Najin voznik
                     se je odpeljal nazaj, midva s kolesi pa navzdol proti mostu čez Dravo. Verjetno
                     je šlo za most pri Galiciji in ne pri Škocjanu. Oče je vedel, kam je treba, jaz
                     pa seveda ne. Pred mostom je bila gostilna, zunaj pa nekaj konjev. Ob tem je
                     pritekel iz poslopja partizan in vpil: »Stoj, stoj!« Oče mi pravi: »Poženi!«
                     Tako sva se s kolesi zapodila navzdol do mostu, tam nobene straže, po njem na
                     drugo stran in malo v hrib. Tam so bili že Angleži na tankih. Oče se je
                     odpravil do najbližjega vojaka in mu začel razlagati v angleščini, kam želi, pa
                     ni dobil odgovora. Kaže, da so jim naročili, naj nimajo nobenega stika z
                     domačini. Odpravila sva se naprej in se pripeljala v Celovec. Oče je imel
                     poslovne zveze s podjetji v mestu, predvsem s komisarjem, ki je vodil nemški
                     del družbe. Vzel naju je za čez noč ali dve. Oče se je že naslednjega dne
                     oglasil pri Angležih in jim razložil: »Poslušajte! Sem lastnik tovarne v
                     Tržiču. Nisem bil ne nacist ne komunist.« Angleščina mu je gladko tekla,
                     verjeli so mu na besedo in ga vzeli v službo pri angleški vojaški policiji.
                     Delal je v uradu, ki je izdajal dovolilnice za potovanje dalj kot deset
                     kilometrov. Postal je šef pisarne. Ker je potreboval ljudi, je vzel k sebi sina
                     Petra, ki se je že med vojno učil angleško pri teti Vladi, hčerki brata Mila.
                     Peter je bil pri domobrancih v tehnični četi. Nameščen je bil v prostorih
                     univerzitetne knjižnice, kjer je njegova skupina delala načrte za utrdbe in
                     obrambo postojank. Oče ga je pobral v taborišču v Vetrinju in vzel še enega
                     domobranca, ki je znal angleško, pisal se je Zupan. Kot je znano, je šla
                     tehnična četa na pot v Jugoslavijo že v nedeljo, 27. maja.</p>
                  <p>
                     <emph>Vetrinj je bil usodna zmešnjava. Tudi jaz sem bil takrat v taborišču, pa
                        se mi ni sanjalo, kaj nam pripravljajo Angleži. Kako pa vi? </emph>
                  </p>
                  <p>Izvedeli smo, da je ravnatelj klasične gimnazije dr. Marko Bajuk ustanovil v
                     Vetrinju šolo in oče je sklenil, da moram biti zraven. Takoj moram reči, da je
                     bil Bajuk sposoben, a čuden tič. Če nisi imel potrdil o opravljeni šoli, te ni
                     sprejel. Na srečo sem imel seboj dijaško knjižico, s katero je bil zadovoljen.
                     Tako sem se vsak dan vozil v šolo s kolesom iz Celovca v Vetrinj, prišel tudi v
                     stik z bratoma Vladom in Jakatom. Vlado je bil domobranec v artilerijski četi
                     na Ljubljanskem gradu, podobno kot Marijan Eiletz, ki je napisal spomine Moje
                     domobranstvo, in Volodja Basaj, brat našega sošolca Aljoše. Oče je v tem času
                     še pred vračanjem domobrancev v svoji pisarni odkril dokument v angleščini, v
                     katerem je pisalo o jaltskem sporazumu, po katerem je treba vse, ki so kot
                     vojaki sodelovali z Nemci, vrniti v matične države. Domobranci niso bili
                     posebej omenjeni in dalo se je razumeti, da so mišljeni samo Rusi. Moralo je
                     biti v nedeljo 27. maja, ko sva bila z očetom v Vetrinju. Oče je v svoji
                     pisarni našel angleško navodilo, dokument v originalu, morda ga je prepisal, in
                     ga pokazal generalu Krenerju. A ta ga je zavrnil, da to ni res, da tega ne bodo
                     naredili. Tega dne sva še videla Jakoba, naslednjega dne pa je šel nazaj skozi
                     karavanški predor in v smrt. </p>
                  <p>Kaže, da so očeta prepričali, naj si ne dela skrbi. Tako me je v torek 29. maja
                     poslal v Vetrinj s paketom pisem in papirja, ki naj bi ga izročil bratu Vladu.
                     Ko bo prišel v Italijo, naj nam piše, kakšen je položaj. Pripeljal sem se v
                     taborišče in izvedel, da je artilerijski bataljon že na poti v Italijo in ne
                     more biti daleč nekje na cesti proti Borovljam. S kolesom sem se zapodil v
                     klanec in kmalu ujel kolono tovornjakov ter iskal brata. Naletel sem na Volodjo
                     Basaja, ki mi je povedal, da je bil Vlado zjutraj premeščen v glavni štab. Tako
                     sem papirje, ki sem jih imel s seboj, dal Volodji, sam pa se vrnil v Celovec.
                     Naslednjega dne, torej v sredo 30. maja popoldne, se je že razvedelo, kaj se
                     dogaja. Na lepem sem moral v Vetrinj in poiskati brata: »Lado, ata je naročil,
                     da greš takoj z menoj v Celovec.« Preoblekel se je v civilne hlače in srajco,
                     ki sem jih pripeljal s seboj. Vlado je vozil, jaz na štangi.</p>
                  <p>V tem času je oče dobil sobo pri Magričevih oz. Magdičevih v Celovcu. Poznali
                     smo se od prej. Dve njihovi hčerki sta prišli k nam pred vojno, da sta nas
                     poučevali v nemščini. Za Lada ni bilo prostora, živeli smo v eni sobi. Oče mu
                     je poiskal službo na neki žagi blizu Celovca in tam je ostal, dokler ni šel
                     študirat v Gradec. </p>
                  <p>Vlado v Gradcu ni dokončal študija. Vzel je tehniko. Učil se je fiziko pri
                     znanem Kohlrauschu. Lado je bil perfekconist, vsako stvar je moral natančno
                     vedeti in razložiti, temeljito je študiral in izgubljal dragoceni čas. Dobil je
                     oceno A, ki je profesor zlepa ni dajal. Tako je naneslo, da je moral na pot čez
                     lužo, še preden je prišel do diplome.</p>
                  <p>
                     <emph>Amerika leta 1949. Kako ste se znašli?</emph>
                  </p>
                  <p>V ZDA se je naša družina, oče, mama, Vlado, Peter in Matija, pripeljala z ladjo
                     9. novembra 1949. Mene ni bilo med njimi. Maturiral sem bil na Bajukovi
                     gimnaziji v Spittalu, dobil štipendijo in že študiral kemijo na univerzi v
                     Illinoisu. V novi domovini smo živeli pri gospe, ki je imela dve stanovanji v
                     nadstropjih. Najprej smo stanovali zgoraj skupaj z njo in smo bili na tesnem,
                     potem pa se je spodnje stanovanje izpraznilo in se je gospa preselila vanj.
                     Tako smo imeli dovolj prostora, vsak je dobil svojo sobo, le Matic je spal s
                     Petrom. </p>
                  <p>Peter je bil končal pravo v Gradcu. V ZDA je najprej delal pri podjetju, ki je
                     prodajalo obdelan les. Potem pa je dobil zvezo s profesorjem v Chicagu, ki mu
                     je priskrbel štipendijo, da je lahko študiral na univerzi. Postal je profesor
                     na jezuitski univerzi v New Yorku, kjer je učil ekonomijo in mednarodne odnose.
                     Poročil se je z Majdo Vračko in ima štiri otroke: Alenka živi na Havajih, Peter
                     je ortoped, Marko finančnik, naredil si je dovolj denarja in je že upokojen,
                     Tomaž pa je režiser na televiziji. To samo za nameček, kakšni smo Slovenci. </p>
                  <p>Matic je prišel z materjo v Avstrijo šele avgusta leta 1949, na črno sta
                     zbežala čez mejo, in še istega leta z drugimi prišel v ZDA. Kar se tiče
                     študija, je bil najbolj zagrizen. Študij je končal na univerzi v Illinoisu,
                     magisterij v Chicagu, doktorat pa spet v Illinoisu, vse iz električne
                     stroke.</p>
                  <p>Oče se je naredil deset let mlajšega, sicer ne bi dobil službe, saj je bil
                     prestar. Ko je prišel v Ameriko, je imel že 69 let. Zaposlil se je kot inženir
                     v podjetju blizu Chicaga, ki je proizvajalo stroje za obdelavo lesa. Ko se je
                     družba preselila, se je upokojil, takrat že star skoraj 80 let. Umrl je 23.
                     avgusta 1965 leta, ko je imel 85 let. Peljal se je s podzemno železnico, ko ga
                     je nenadoma zadela srčna kap. Lepa starost in lepa smrt. Mama ga je preživela,
                     bila hvaležna, da je imela po njem pokojnino, umrla je leta 1981, stara 87 let. </p>
                  <p>
                     <emph>Ostal nama je še Jaka, ki je bil vrnjen v ponedeljek 28. maja skupaj z
                        Gorenjskim polkom in se znašel na škofjeloškem gradu. Kaj se je zgodilo z
                        njim, izvemo iz pisanja Venclja Dolenca. Objavljeno je bilo prvič v Odprtih
                        grobovih (Franc Ižanec, Dokument št. 22, 85-92, Buenos Aires, 1965): »Molče
                        sem stopil iz bunkerja. Straža me je odvedla levo po stopnicah v prostorno
                        sobo. Poveljnik Jaka je bil z zvezanimi rokami naslonjen na dvoriščno steno
                        in imel obraz razbit in krvav. Zasopla sta stala ob njem krvnika
                        Močeradnikova. Tudi meni so zvezali roke in me to pot brez težjih udarcev
                        postavili k steni, poleg Jakoba.« </emph>
                  </p>
                  <p>Jaka je po italijanski zasedbi študiral v Milanu. Čez eno leto se je vrnil in
                     se pridružil vaški straži v Šentjoštu nad Vrhniko. Spomnim se, da sem ga tam
                     obiskal za novo leto, verjetno 1943. Nato se je znašel v Meničaninovem
                     bataljonu, odtod pa je bil poslan za poveljnika v Gorenjo vas nad Škofjo Loko.
                     Ne vem, kako je postal častnik, morda je bil na oficirskem tečaju, ali pa je
                     napredoval, ker je bil sposoben. Praviš, da ste ga občudovali. Res je bil
                     vsestranski športnik. Tudi midva sva bila velika prijatelja. Za Dolenčevo
                     pisanje sem izvedel šele zdaj od tebe. Ustreljen naj bi bil torej v skupini, ki
                     so jo 30. maja zvečer zvezano peljali po Blegoški vojaški cesti v Lovrenško
                     grapo in jih postrelili kar na cesti. Vem, da so postreljene predlanskim ali
                     lani prekopali in zanje zgradili kostnico na pokopališču v Lipici. </p>
                  <p>
                     <emph>Mogoče še o vračanju zaplenjenega premoženja. Pri nas politične sile, ki
                        izhajajo iz nekdanjega režima, rade ponavljajo, kako bomo še dolgo čutili
                        škodljive posledice denacionalizacije. Predvsem jim gre na živce osnovno
                        načelo, da ima prednost vračanje v naravi. Če bi bili pošteni, bi morali
                        reči, da bomo čutili posledice nacionalizacije, nasilnega podržavljanja, v
                        njem je vzrok vseh težav, kar je sledilo, je samo posledica. Kako je videti
                        taka denacionalizacija v praksi? Beremo, kakšne težave ima dr. Ljubo Sirc.
                        Vam so morali vrniti kar precej ? </emph>
                  </p>
                  <p>Za tovarno smo dobili odškodnino, drugo pa so nam vrnili v naravi. Odškodnina
                     je bila malenkostna, morda je znašala 10 % resnične vrednosti, precej manj, kot
                     je vredno zemljišče, na katerem stoji. A odvetnica nam je svetovala, naj
                     ponudbo sprejmemo: »Toliko pač je, vendar vam svetujem, da vzemite. Bog ve,
                     kako bo kasneje.« In smo jo poslušali. V tem času je Vlado umrl, tako da smo si
                     razdelili preostali trije bratje. S tem denarjem nismo obogateli. Najtežje smo
                     prepričali Matica. Ta jih ima v želodcu. Če nanese pogovor na komunizem in
                     škodo, ki jo je napravil Slovencem, se mu začne kar mešati. Pri ocenjevanju,
                     koliko je bila tovarna vredna, niso upoštevali velikanskih zalog lesa, ki smo
                     jih imeli v skladiščih, kaj šele, da bi bili udeleženi pri dobičku naslednjih
                     45 let, ko je tovarna kar uspešno delovala. Ko so jo dobili v roke, je bila
                     vzorno urejena, vrhunsko opremljena, z rezervnimi stroji, s pomočjo katerih so
                     lahko neomejeno širili proizvodnjo. Tako gleda na zadevo Matic, jaz in Peter
                     sva se sprijaznila s prejetim. Hišo na Kersnikovi 7 smo prodali; ker je bila
                     polna najemnikov, smo seveda tudi zanjo dobili veliko manj, kot je resnično
                     vredna. Vrnili so nam tudi tri hiše v Duplici, očetovo hišo oz. vilo in obe
                     delavski hiši, vse napolnjene z najemniki. Z njimi imamo samo stroške, ker jih
                     moramo popravljati in plačevati odvetnika, da upravlja z njimi. Midva, jaz in
                     Peter, sva za prodajo, pa čeprav daleč pod ceno, Matic pa se je uprl.</p>
                  <p>
                     <emph>Andrej, hvala lepa za pogovor. Ob najinem klepetu sva govorila o vsem,
                        skoraj nič pa o tebi. Res je, da vsega ni mogoče izvedeti iz enkratnega
                        srečanja. Zato ljudje pišejo knjige in izdajajo spomine. A junak zgodbe je
                        tvoj oče. Na svidenje! </emph>
                  </p>
               </div>
            </div>
         </div>
         <div type="div1">
            <head>Pogovori na Zavezi</head>
            <div type="div2">
               <head>Katoliška politična neprisebnost</head>
               <div type="div3">
                  <head>Pogovor z Ivanom Omanom</head>
                  <p>
                     <emph>ZAVEZA: Gospod Oman, čas, v katerem vam želim postaviti nekaj vprašanj,
                        je takšen, da bi zanj morali reči, da je izreden v svoji izrednosti. Njegovo
                        izrednost mu podeljuje zgodovinska naloga, ki je pred njim: povratek iz
                        totalitarnega ekskurza nazaj v civilizacijo. Izrednost tega dejanja je
                        podana z dejstvom, da iz civilizacije, potem ko smo s krščanstvom stopili
                        vanjo, nismo še nikoli izstopili. Medtem ko so se druge danosti našega
                        obstajanja spreminjale in ponavljale, se je izstop iz civilizacije zgodil
                        doslej samo enkrat. S to okoliščino je povezano marsikaj. Izrednost v tej
                        izrednosti pa je, da to vračanje, ki zahteva intenzivno zbranost in skrajno
                        prisebnost, poteka na način, ki mu dajejo značaj različne protislovnosti,
                        tudi take, ki nam ne dovolijo, da ne bi videli, da to zgodovinsko vračanje
                        vodijo sile, ki so vzpostavile stanje, da se sploh moramo vračati. To pa je
                        ne samo zelo sprevrženo, ampak tudi zelo nevarno. To namreč preprosto
                        pomeni, da nismo v fugi časa. Kako vi vidite konkretni slovenski čas v luči
                        tranzicijskega gibanja?</emph>
                  </p>
                  <p>OMAN: Pred davnimi štiridesetimi leti sem se o našem družbenem in političnem
                     stanju pogovarjal s svojim dobrim prijateljem (in mentorjem, če hočete) prof.
                     Ivanom Dolencem. Ob razmišljanju, kako iz njega, je dejal: »Doživeli bomo
                     evolucijo.« Napoved se je uresničila. Res je bila evolucija brez totalnega
                     preloma. Sile, ki so družbo obvladovale – tako oblastno kot
                     politično-psihološko – so po diktatorjevi smrti imele celo desetletje časa, da
                     se pripravijo na novi čas. Zelo dobro so vedele, da ta prihaja. Tudi mi smo
                     vedeli. Toda oni so bili organizirani in so se pripravljali organizirano na
                     prihajajoči čas. Mi pa? Le koliko smo sploh razmišljali o prihajajočem času in
                     da bo to čas, v katerem bo treba nekaj narediti. Morda nekaj redkih
                     posameznikov. Tako se je lahko zgodilo, da naše vračanje v normalnost vodijo
                     sile, ki so nas pripeljale v nenormalnost. Ob tolikšni razdeljenosti ne le
                     krščanskodemokratskih, ampak tudi drugih demokratskih političnih grupacij lahko
                     pričakujemo le nadaljevanje takega stanja.</p>
                  <p>
                     <emph>ZAVEZA: Po sesutju boljševiškega imperija in njegove ideologije se je
                        ukaz, da je treba trasirati narodovo pot nazaj domov, pojavil pred vrati
                        katoličanov. Kako so bili katoličani na ta ukaz pripravljeni? Tu je treba
                        odgovoriti na tri v prašanja: Kako so se katoličani vedli v času
                        državljanske vojne? Kako so se katoličani zadržali v času totalitarnega
                        nasilja? Kako so katoličani razumeli ukaz, ki jim je veleval, da
                        organizirajo povratek ali pot domov?</emph>
                  </p>
                  <p>
                     <emph>In drugo vprašanje: Ali je bila katoliška politična osveščenost
                        vzdrževana samo posredno – preko krščanskih etičnih aksiomov – ali pa so od
                        Cerkve prihajali tudi zavestni impulzi v smeri kulturno-politične
                        normalnosti?</emph>
                  </p>
                  <p>OMAN: Nekaj malega sem na ta vprašanja odgovoril pri prvem odgovoru v obliki
                     samospraševanja. Tu naj rečem, da smo bili pripravljeni slabo, zelo slabo.
                     Vendar je to razumljivo. Pomislimo na holokavst in eksodus 1945. leta. In strah
                     v kosteh iz časa državljanske vojne in povojne udbe. Potem razdeljenost še iz
                     vojnih časov. Ne le del navadnih kristjanov, tudi kar nekaj vidnih klerikov je
                     simpatiziralo z OF in NOV. Tem slednjim se človek lahko le čudi.Čisto preprosti
                     kmetje so namreč lahko spoznali to igro. In ti so nosili »težo in vročino
                     dneva« v teh težkih letih. Potem pa dolgih 45 let svoboda brez svobode. Tako
                     totalnega totalitarizma še ni bilo. Krščanstvu je bilo napovedano uničenje.
                     Vendar so ljudje vztrajali. Bržkone je bilo več vernosti v nesvobodi, kot bi je
                     bilo v svobodi. Toda kje je v takem stanju katoliška elita? Prišel bo čas, ko
                     bo treba stopiti na plan! </p>
                  <p>Saj, v osemdesetih letih so se pričele pojavljati izjave Komisije za pravičnost
                     in mir. Ustanovljen je bil Škofijski odbor za katoliške izobražence. Tukaj bi
                     se morala zbirati katoliška intelektualna elita. Ali je res ni bilo? Ali res ni
                     nihče pomislil, da se je treba pripraviti na prevzem oblasti? Nazadnje se je
                     nekaj zganilo v Društvu 2000. Oporečniška revija 2000 je bila oporečniška do
                     cerkvene hierarhije, nikakor pa ne do partijskega režima. Pomislite, v kateri
                     skupini je to bilo, in to potem, ko so pot nazaj v normalnost že trasirala
                     druga gibanja, nekatera celo z žegnom tistih, ki so vzdrževali
                     nenormalnost.</p>
                  <p>
                     <emph>ZAVEZA: V totalitarizmu boljševiškega tipa, v katerem so kontrolirane
                        najbolj primarne in naravne komunikacijske poti med ljudmi, je zelo važno
                        število izjemnih posameznikov, ki se zavedajo, kaj se je zgodilo, in
                        razumejo, kaj to, kar se je zgodilo, terja od človeka. Kako pogosti so bili
                        taki izjemni in duhovno obdarjeni posamezniki v slovenskem prostoru v času
                        totalitarizma? Od tega je bila odvisna kvaliteta katoliškega političnega
                        managementa, potem ko se je leta 1990 dvignil totalitarni pokrov. V kakšnem
                        okolju ste se tedaj znašli? Kakšne sogovornike ste imeli, če ste jih sploh
                        imeli?</emph>
                  </p>
                  <p>OMAN: Ko sem proti koncu leta 1980 poskušal vzpostaviti kmečko stanovsko
                     organizacijo, so me klicali na SZDL (ne na SDV) in mi očitali, da hočem
                     zakuhati krizo, kakršna je bila na Poljskem (Solidarnost). Sodelovati je bilo
                     pripravljenih par kmetov. Nič več. Nihče od tistih, ki so mi osem let pozneje
                     očitali premalo radikalnosti proti Partiji. Če se niti ljudje iz kmečke elite
                     (naj mi bo dovoljen ta izraz) niso upali stopiti v javnost, kako naj od drugih
                     pričakujem kaj takega. Šele od srede osemdesetih let so se začeli pojavljati
                     liberalnejši duhovi, za katere se je pa pozneje pokazalo, da jih bolj moti
                     katolištvo kot komunizem.</p>
                  <figure>
                     <graphic url="slike_z_75/z_75_21.png"/>
                     <head>Avgust 2009 – Ivan Oman <name type="author"/>(Iz knjige Ivan Oman, glas
                        ljudstva v prelomnem času, str 111)</head>
                  </figure>
                  <p>
                     <emph>ZAVEZA: Katoliška politična organiziranost se je po letu 1945 nepretrgoma
                        nadaljevala v emigraciji, zlasti v Argentini. Po zlomu boljševiške države
                        leta 1990 je bilo vodstvo te politične organiziranosti izročeno v roke
                        silam, ki so nastale v domovini. Kaj bi lahko rekli o tej primopredaji, ki
                        se je, kakor je znano, zgodila v avstrijskem Stamsu?</emph>
                  </p>
                  <p>OMAN: Posveta v opatiji v Stamsu se nisem udeležil, čeprav sem bil vabljen.
                     Pridružitev SLS iz emigracije SKD v domovini se je formalno izpeljala o priliki
                     kongresa SKD v Cankarjevem domu v sredini maja 1992. Naj ob tej priliki povem,
                     da sem že davno prej, ko je bil voditelj SLS v zdomstvu še dr. Miha Krek, v
                     nekem pismu Kreku omenjal, da bo pač treba računati le na krščanskodemokratsko
                     usmerjene ljudi v domovini, ne pa na tiste v emigraciji. No, po tistem je
                     moralo miniti kar nekaj časa, da se je v Sloveniji kaj premaknilo.</p>
                  <p>
                     <emph>ZAVEZA: Najprej – to seveda ne zadeva samo katoliških politikov – kaj
                        mislite o razpustu DEMOS-a 30. 12. 1991 v Dolskem? Kakšen delež je ta
                        samoukinitev imela za poznejšo nesposobnost demokratskih sil, da obdržijo v
                        rokah tranzicijsko krmilo? Predvsem pa, kdo je to samoukinitev predlagal in
                        zakaj ter kdo in zakaj je nanjo potem pristal? Za usodo DEMOS-a so bili po
                        naravi stvari najbolj zainteresirani katoličani. Kaj so storili, da bi se
                        DEMOS obdržal?</emph>
                  </p>
                  <p>OMAN: Razpustitev DEMOS-a v Dolskem? Povedati je treba, da je bil ta »razpust«
                     samo ugotovitev dejanskega stanja. Stranke DEMOS-a so vzdržale skupaj, dokler
                     niso bili doseženi primarni cilji: po zmagi na volitvah spomladi 1990 še
                     osamosvojitev. Ob projektu privatizacije so se začela razhajanja. Zraven je
                     treba pomisliti tudi na to, da se je kaj dogajalo tudi za kulisami. Naj povem
                     svojo domnevo. Demos je pričel razpadati takoj po volitvah 1990. Zakaj? Zato
                     ker v okviru Demos-a ni zmagala »prava« stranka, ampak krščanska demokracija,
                     ki je zato dobila mandatarja. Peterle je sicer ponujal mandatarstvo dr.
                     Pučniku, jaz pa sem vztrajal, da ga mora sprejeti sam.</p>
                  <p>
                     <emph>ZAVEZA: Sedaj nekoliko vemo, zakaj je LDS pri tretjem rušenju Peterleta
                        22. aprila 1992 končno uspela. Za to malverzacijo nam je povedal sam njen
                        prvopobudnik dr. Tine Hribar: »Niso si sami pridobili oblasti na volitvah.
                        Mi smo jim jo dali.« Nekaj članov pomladne skupine se je tajno domenilo, da
                        bodo glasovali proti Peterletu. Kako ocenjujete to Hribarjevo dejanje,
                        zlasti če pomislimo, da je bilo povezano z besedilom, ki ga je malo prej
                        napisala njegova žena dr. Spomenka Hribar: Ustavite desnico? </emph>
                  </p>
                  <p>OMAN: Rušenje Peterleta 22. aprila 1992 ima kar nekaj predzgodovine. O tem se
                     je nekaj pisalo, vendar vse interpretacije niso točne. V januarju sem bil
                     namreč na obisku pri ruski kmečki stranki, pozneje, mislim da je bilo to že
                     marca, pa v Pragi pri češki ljudski stranki. Ob moji odsotnosti so se nekateri
                     v stranki pričeli dogovarjati o novi koaliciji. Kmalu po vrnitvi iz Prage je
                     bil neki sestanek s Pučnikom in drugimi. Odločil sem se, da grem za Kmečko
                     zvezo – LS na sestanek sam. Šlo je seveda za »konstruktivno nezaupnico«. Takrat
                     je bilo že jasno, da Peterletu ni več mogoče zagotoviti večine. Zato mu je tudi
                     Marko Kremžar svetoval, naj odstopi. Sam sem nastopil s predlogom: za
                     mandatarja bomo podprli dr. Pučnika pod pogojem, da bodo v vladi tudi krščanski
                     demokrati, z njimi pa naj se dogovori Pučnik sam. Seveda iz tega ni bilo nič,
                     saj je bilo v programu predvsem to, da se iz vlade vrže krščanske demokrate, še
                     posebej Peterleta. Potem teh sestankov ni bilo več oziroma o njih nisem bil
                     obveščen. Šlo je za naravnost bolestno alergijo na krščansko demokracijo in
                     Peterleta osebno, kar naj bi predstavljalo tisto strašno »desnico«, ki jo je
                     treba ustaviti. Kakor gre Novi reviji priznanje za pogum v 57. številki, tako
                     ji gre tudi »zasluga« za rušenje DEMOS-a in prve demokratične vlade. Ob tem
                     kaže omeniti naivno mnenje (ali prepričanje) vodilnih ljudi novih demokratičnih
                     strank, da imamo sedaj pač normalno demokracijo, drugače ne bi npr. Jože Pučnik
                     razmišljal o združitvi tedanje Socialdemokratske stranke s socialisti ali celo
                     z delom komunistov.</p>
                  <p>
                     <emph>ZAVEZA: Ključno dejstvo tranzicijskega zastoja je vendarle kompromis, ki
                        ga je (po volitvah 6. dec. 1990) 18. jan. 1993 z Drnovškovo vlado sklenil
                        Peterle. S tem je bil dan vzorec, po katerem je tekla ta klavrna katoliška
                        zgodba.</emph>
                  </p>
                  <p>OMAN: Taka naivna vera kot pri Pučniku se je pozneje pokazala tudi pri
                     Peterletu. Verjel je, da je prišel čas za normalno parlamentarno delovanje, za
                     normalno koalicijsko vlado, v kateri je pa potem ves čas pristajal na podrejeno
                     vlogo. Zato sem tudi pozneje na kongresu SKD v Škofji Loki govoril o virusu
                     oportunizma v stranki.</p>
                  <p>
                     <emph>ZAVEZA: Najbolj klavrna epizoda pa je vendar bil sporazum po volitvah 11.
                        11. 1996, ki ga je 17. feb. 1997. leta, na dan, ki se je pozneje imenoval
                        črni ponedeljek, tik pred polnočjo, sklenil Marjan Podobnik in tako z
                        devetnajstimi katoliškimi poslanci okrepil postboljševiško Drnovškovo
                        vlado.</emph>
                  </p>
                  <p>OMAN: Po volitvah 11. 11. 1996 je prišlo v parlamentu do pat položaja. Če bi
                     bili vsi tako načelni, kakršni so bili v besedah v pretečenem mandatu, ne bi
                     bilo mogoče sestaviti vlade. Sledil bi razpust državnega zbora in ponovne
                     volitve. Seveda je tudi tokrat zmagal »virus«. Zato je Drnovšek lahko sestavil
                     vlado skupaj s SLS. Načelno gledano je bila to ponovitev Peterletove zgodbe
                     izpred štirih let, praktično pa je dolgoročno na gospodarskem področju
                     Sloveniji močno koristila ob vstopu v EZ. Povrh vsega pa je bil Drnovšek
                     stališča SLS prisiljen upoštevati, ker brez te stranke ni imel večine v
                     državnem zboru. To je bilo drugače kot v prejšnjem mandatu, ko je imel zadosti
                     glasov tudi brez SKD.</p>
                  <p>
                     <emph>ZAVEZA: Kaj menite o Drnovškovem manevru z nezaupnico spomladi leta 2000
                        in z Bajukovo pripravljenostjo, da sestavi z Janšem vlado? Posledica tega
                        dogodka je bila velika Drnovškova volilna zmaga jeseni istega leta. Zmagal
                        je skoraj z dvotretjinsko večino.</emph>
                  </p>
                  <p>OMAN: Drnovšek je dobil nezaupnico, ker je bilo glasovanje javno, če bi bilo
                     tajno, je ne bi. Posledica je bila Bajuk-Janševa vlada. Sam sem svaril pred
                     instaliranjem te vlade z napovedjo, da bodo volitve izgubili. V mandatu
                     1992–1996 so venomer govorili o predčasnih volitvah, čeprav so vedeli, da ni
                     razloga zanje. Sedaj pa priložnosti niso hoteli izkoristiti. »Virus«?! Ljudje
                     so pričakovali volitve. Javnomnenjske raziskave so napovedovale, da bi združena
                     stranka SLS-SKD dobila najmanj 30 procentov. Mislim, da bo kar držala moja
                     domneva, da je bila Bajuk-Janševa vlada potrebna prav zato, da je bila
                     krščanska demokracija poražena in se je na ta račun povzpela LDS.</p>
                  <p>
                     <emph>ZAVEZA: Če ni že preveč, ali bi še kaj povedali o Zagožnovi usmiljeni
                        podpori Potrčevi akciji za rešitev proporcionalnega volilnega sistema, ki je
                        odprla novo perspektivo postboljševiški politiki? (Gre za leto 2000.)</emph>
                  </p>
                  <p>OMAN: V javnosti ni pravilnega védenja o tej stvari. V resnici je bila
                     Zagožnova ideja, da se stvar reši z ustavnim zakonom, Potrč pa je predlog
                     napisal in vložil v postopek. Zagožen je Potrčev predlog naivno sprejel in ga
                     podprl, namesto da bi sam napisal boljšega in postavil konkurenco pred ali –
                     ali. Tudi sam sem nasprotoval večinskemu volilnemu sistemu, ker sem bil (in sem
                     še sedaj) prepričan, da je v naših razmerah nevaren za demokracijo. Za kaj je
                     sploh šlo? Ko je ustavno sodišče odločilo, da je na referendumu zmagal večinski
                     sistem, za tak zakon pa v državnem zboru ni bilo mogoče zagotoviti
                     dvotretjinske večine, je bil Zagožen prepričan, da grozi državi huda
                     ustavno-politična kriza, ki jo je treba brž brž rešiti. Zato je podprl Potrčev
                     predlog. Najbrž ni pomislil, da je s tem uničil stranko. Za naslednja leta se
                     je krščanska demokracija preselila na politično obrobje.</p>
                  <p>
                     <emph>ZAVEZA: Za prihodnost ne samo slovenske katoliške politike, ampak
                        funkcioniranja slovenske države sploh bi bilo zelo koristno, če bi razumeli
                        izvor tolikšne politične neprisebnosti v slovenskem katoliškem taboru. Ali
                        nam lahko pomagate s kakšno mislijo?</emph>
                  </p>
                  <p>OMAN: Zgodovina je učiteljica življenja. Ozrimo se na dogajanje v zadnjih
                     dvajsetih letih. Poskusimo napraviti iz tega kakšen koristen sklep. Tudi kakšen
                     poraz je lahko koristen.</p>
                  <p>
                     <emph>ZAVEZA: Stanje duha v Sloveniji je danes tako daleč od normalnosti, da je
                        za človeka, ki si predstavlja, da mora biti človekovo življenje v polisu
                        skladno s tem, kar človek integralno je, ponižujoče in žaljivo. Obhaja nas
                        občutek, da je nastopila eklipsa osnovne pameti. Vse dostojanstvo, ki smo si
                        ga pridobili v zgodovini, je šlo »rakom žvižgat in ribam gost«. Po
                        tisočletju obstajanja v tem prostoru se zdi, da smo ostali brez vsega:
                        nimamo več ne vere ne zaupanja vase ne občutka za osnovno normalnost in
                        osnovno pravičnost, a kar je najhujše: naša elita (duhovna in vsaka druga)
                        se vede kot povprečje brez orientacije. Ali se strinjate s tem
                        videnjem?</emph>
                  </p>
                  <p>OMAN: Popolnoma se strinjam, dodal bi, da je slabše kot v času komunistične
                     diktature.</p>
                  <p>
                     <emph>ZAVEZA: Edina rešitev je krščanstvo in njegova Cerkev. Naši prijatelji z
                        levice, ki bodo ta stavek prebrali, bodo zavpili, da je to pač osebna in
                        parcialna trditev. A mi vemo, da je resnična. Vemo tudi, da jo lahko
                        argumentiramo z zgodovino civilizacije. Kaj bi si upali reči o tem?</emph>
                  </p>
                  <p>OMAN: Spet se strinjam. Takoj pa se postavi vprašanje, če znamo biti »sol
                     zemlje«. Še nekaj. Od Cerkve (duhovnikov) pričakujemo marsikaj. Pa se
                     vprašajmo, ali res gremo naproti časom, ko bomo v razkristjanjeni Sloveniji
                     (Evropi) mogli pričakovati od maloštevilnih duhovnikov samo še delitev
                     zakramentov in nič več. Še eno vprašanje: Če se pa sol spridi ... ? </p>
                  <p>
                     <emph>ZAVEZA: Za dodatek pa še nekaj bolj osebnih vprašanj. Kako se je začel
                        vaš politični angažma? Kateri je bil odločilni vzgib – politični, moralni,
                        zgodovinski – ki vas je potisnil na to pot?</emph>
                  </p>
                  <p>OMAN: V bavarski CSU pravijo, da je treba vstopiti v politiko kot
                     Komunalpolitiker. Tako sem pričel leta 1965 kot občinski odbornik. Ker nisem
                     pristajal na drugorazrednost, mi je uspelo, da ni več držalo, kar so kmečki
                     odborniki vedno tarnali: Nič ne dosežemo, preglasujejo nas. Ker sem bil hkrati
                     tudi v odborih kmečkega zdravstvenega zavarovanja, sem spoznal precej ljudi,
                     kar mi je pozneje prišlo prav. Naj omenim dogodek na občnem zboru Zveze kmečkih
                     društev za samopomoč. Neka kmetica je po svoje recitirala Kajuha: »Za kar sem
                     umrl, ne bi več hotel umreti.« Pozneje so nam društvo razpustili, češ da se
                     hočemo ukvarjati s politiko. Svoje delovanje v zadružništvu štejem za politično
                     samo toliko, kolikor je bilo odskočna deska v politiko. Kot predsednik
                     zadružnega sveta v Škofji Loki sem bil na medzadružnem posvetu v Murski Soboti.
                     Bilo je okrog 10. marca 1988. Tam me je sprovociral predsednik SZDL Jože Smole,
                     da sem imel popolnoma političen govor. Zaradi tega nastopa sem bil povabljen
                     med pobudnike za ustanovitev Kmečke zveze. Tako se je to pri meni začelo. Kaj
                     me je potisnilo na to pot? Najmanj dvoje: najprej prizadevanje za emancipacijo
                     kmečkega stanu in nič manj težnja po politični svobodi in demokraciji.
                     Ustanovitev Slovenske kmečke zveze je bil kmečki punt za staro pravdo, za
                     svobodo, demokracijo. Svoje želje za oživitev stare, prave SLS pa nisem mogel
                     uresničiti, zato sem šel tja, kamor sem po svojem prepričanju spadal – v
                     SKD.</p>
                  <p>
                     <emph>ZAVEZA: Na svoji politični poti ste naleteli na važna spoznanja. Katero
                        bi postavili na prvo mesto? </emph>
                  </p>
                  <p>OMAN: Na začetku demokratičnega gibanja je bilo veliko iskrenega prizadevanja
                     in idealizma. Prav kmalu pa sta se pokazala karierizem in častihlepje.</p>
                  <p>
                     <emph>ZAVEZA: Katera je tista stvar, za katero ste še danes veseli, da ste se
                        zanjo odločili?</emph>
                  </p>
                  <p>OMAN: Vesel sem, da sem stopil na čelo SKZ in da sem odločno nastopal v tistih
                     mesecih, ko še ni bilo gotovo, kako se nam bo naša politična avantura sploh
                     izšla.</p>
                  <figure>
                     <graphic url="slike_z_75/z_75_22.png"/>
                     <head>Omanov topler, postavljen 1878, prestavljen 1999, naprej bodo pa pisali
                        drugi <name type="author"/>(Prav tam, stran 114)</head>
                  </figure>
                  <p>
                     <emph>ZAVEZA: Kaj je bilo tisto, za kar bi danes – po premisleku – raje videli,
                        da se ne bi odločili?</emph>
                  </p>
                  <p>OMAN: Že večkrat sem premišljeval, da mogoče ni bilo prav, da sem kandidiral za
                     člana predsedstva namesto za poslanca, kot sem najprej nameraval. Najbrž bi
                     tako lahko več napravil. Mogoče bi mi uspel celo projekt SLS.</p>
                  <p>
                     <emph>ZAVEZA: Katero načelo ali maksimo oziroma vodilo ali pravilo bi iz svoje
                        zaloge položili na srce mlademu človeku, ki se odpravlja v politiko?</emph>
                  </p>
                  <p>OMAN: Svetujem načelnost, premišljenost, odločnost ter tisto, kar je meni
                     naročal pokojni Ivan Dolenec: Žaliti na smeš nikoli.</p>
               </div>
            </div>
         </div>
         <div type="div1">
            <head>Domovina brez meja</head>
            <div type="div2">
               <head>V Argentini</head>
               <docAuthor>Tone Podržaj</docAuthor>
               <div type="div3" subtype="intro">
                  <p> Poderžajevi, po domače Martinovčevi, so bili doma v Čušperku, župnija Kopanj.
                     Oče Alojz Poderžaj (1895-1980) se je ukvarjal z žganjem apna, s kmetijo in s
                     trgovino z lesom. Pri hiši je bilo sedem otrok: Micka (1920-1976), Ančka
                     (1921-2007), Janez (1923-1943), Lojz (1925-1945), Jože (1928), Tone (1930) in
                     Angelca (1934). Življenje jih je trdo kovalo že pred vojno. Prva nesreča je
                     očeta Alojza zadela pri osemnajstih letih, ko je leta 1913 pri streljanju z
                     možnarjem izgubil eno oko. V zahvalo, da mu je ostalo vsaj drugo oko, je oče
                     Alojz kasneje blizu doma v Čušperku postavil kapelico svete Lucije, zavetnice
                     za bolezni oči. Trdo, delovno življenje na domačiji je nato skoraj ogrozila
                     očetova tuberkuloza leta 1933, ki pa so jo na Golniku, hvala Bogu, uspešno
                     pozdravili. Nekoliko so mir razburkale volitve decembra leta 1938, a dokončno
                     ga je prekinila revolucija. Kako se je začelo, je lepo opisal dr. Tine
                     Velikonja v Zavezi štev. 36 v Zgodbi, ki je ni. </p>
                  <p>
                     <emph>Druga nesreča je bila izguba sina Janeza. Sinova Janez in Lojz sta bila
                        leta 1943 kot vaška stražarja zajeta na Turjaku. Osemnajstletnega Lojza so
                        sicer izpustili, Janeza pa so 22. 10. 1943 ubili v Jelendolu. Po nemški
                        ofenzivi sredi novembra 1943 sta se oče Alojz in sin Lojz umaknila v
                        Ljubljano. Tretja nesreča je bil odhod v begunstvo, smrt žene Ane in izguba
                        drugega sina Lojza ob koncu vojne. 5. maja 1945 so namreč Poderžajevi
                        zapregli konja in vola in se pridružili beguncem na Koroško. Na smrt bolna
                        mama Ana je ostala v Ljubljani v bolnici in je čez dva tedna doma umrla.
                        Drugi so prek Ljubelja prišli na Vetrinjsko polje. Pot v begunstvo je Tone
                        popisal v Zavezi št. 71, stran 42 do 47, z naslovom Prvo srečanje s tujstvom
                        tujine. Lojz in Jože sta se z vrnjenimi domobranci znašla v Teharjah. Jožeta
                        so kot mladoletnega izpustili domov, kjer se je lotil kmetovanja, Lojz pa je
                        izginil v moriji tistih dni. Drugi Poderžajevi: ata Alojz, Micka, Ančka,
                        Angelca in Tone so ostali v begunskih taboriščih na Koroškem in se leta 1949
                        izselili v Argentino. S seboj so prinesli le pridne roke in bistro glavo,
                        Kako so začeli iz nič, je leta 2009 popisal Tone, ki se sedaj podpisuje
                        Podržaj.</emph>
                  </p>
               </div>
               <div type="div3">
                  <p>Begunsko taborišče Spittal na Koroškem smo zapustili 1. januarja 1949. V Buenos
                     Aires v Argentini smo prišli 5. februarja 1949. Prišlo nas je vseh pet, to je
                     ata Alojz, sestre Micka, Ančka, Angelca in jaz, Tone. V novi deželi se je naše
                     življenje začelo čisto na novo.</p>
                  <p>Ko smo se izkrcali z ladje Willard H. Holbrook, so nas namestili v Emigrantskem
                     hotelu. Tukaj so nas ponovno pregledali, prekontrolirali naše potne dokumente,
                     ki nam jih je v taborišču Spittal ob Dravi na Koroškem izdala mednarodna
                     organizacija UNRRA. Le-ta je imela na skrbi begunce raznih narodnosti po vseh
                     taboriščih. Za naselitev smo imeli na voljo ponudbe konzulatov za več držav:
                     USA, Kanade, Venezuele, Avstralije, Brazilije in Argentine. Begunci smo se
                     odločali vsak po svoje. Mi smo se odločili za Argentino, kjer so imele prednost
                     družine z več otroki, ne glede na starost. </p>
                  <p>V Emigrantskem hotelu smo dobili nove dokumente, osebne izkaznice Republike
                     Argentine. Izkaznice so vsebovale osebne podatke, kot so ime in priimek,
                     starost, narodnost, fotografija in lastnoročni podpis. S to osebno izkaznico
                     smo se lahko gibali po celotni Argentini. V Emigrantskem hotelu smo lahko
                     prebivali toliko časa, dokler nismo dobili zaposlitve in drugega stanovanja. V
                     hotelu smo imeli zagotovljeno tudi prehrano, ki je bila preprosta, okusna in
                     obilna. Spali smo na nadstropnih posteljah, ki so bile dokaj udobne. Zvečer smo
                     smeli iti spat šele ob deseti uri, vstajanje pa je bilo zjutraj že ob peti uri.
                     Tak dnevni red je bil namenjen temu, da je bil vsak nekako prisiljen čim prej
                     najti delo in stanovanje. Imeli so namreč izkušnje, da so novonaseljenci
                     izrabljali ugodnost zastonjskega prebivanja v Emigrantskem hotelu.</p>
                  <p>Prvo delo smo dobili pri slovenskem podjetju, kjer je že delal Stanko Žitnik,
                     brat Mirka Žitnika, mojega kasnejšega svaka, ko se je poročil z mojo starejšo
                     sestro Micko. Stanko Žitnik je bil v begunskem taborišču v Italiji in je prišel
                     v Argentino eno leto pred nami. V tem slovenskem podjetju je bila njegova prva
                     zaposlitev. Gospodar v podjetju je bil Leopold Lah, po poklicu inženir, doma iz
                     Štajerske. Stanko je pri njem dobil tudi stanovanje. Mirko Žitnik pa je bil v
                     begunskem taborišču v Spittalu ob Dravi in je v Argentino pripotoval z isto
                     ladjo Willard H. Holbrook, 5. februarja 1949, kot mi.</p>
                  <figure>
                     <graphic url="slike_z_75/z_75_23.png"/>
                     <head>Tone Podržaj, z desne, v svoji prvi delavnici, neki delavec iz Litve,
                        Peter Erjavec (iz Trebnjega) in oče Alojz Podržaj</head>
                  </figure>
                  <p>Stanko Žitnik je torej dobil delo za brata Mirka in zame. Preskrbel je tudi
                     stanovanje za vseh nas pet. Dobili smo eno samo veliko prazno sobo. Pod je bil
                     lesen. Spali smo kar na tleh, postelj nismo imeli. Za odejo smo imeli samo
                     tisto, kar smo prinesli s seboj iz taborišča. Sreča je bila, da je bilo toplo,
                     ker je februarja v Argentini poletje. Prvo posteljo smo kupili po poldrugem
                     mesecu, ko sem že nekaj zaslužil. To je bil denar mojih prvih treh plač, kajti
                     v Argentini se plačuje vsakih 15 dni. Nato smo počasi nabavljali še naslednje
                     postelje in po nekaj mesecih smo vendarle spali vsak v svoji. Seveda so bile
                     postelje zelo skromne, a smo preživeli kar v redu, saj smo bili skromnosti
                     navajeni že iz begunskega taborišča.</p>
                  <p>Po nekaj tednih je pri istem slovenskem podjetju začel delati tudi ata. V
                     podjetju smo izdelovali različne industrijske naprave, največ rezervoarje
                     (tanke) za petrolej, olja, vodo in za različne kemikalije. Izdelke smo najprej
                     pripravili v delavnici in jih nato tudi montirali po raznih tovarnah.</p>
                  <p>Micka, Ančka in Angelca so bile doma. Kuhale so in prale tudi za nekaj drugih
                     slovenskih stanovalcev, ki so prebivali v isti hiši. Za menoj je prvo delo
                     dobila Micka v tovarni, kjer so šivali srajce, majice in različne vrste perila.
                     Delala je na šivalnem stroju. V začetku je bilo težko, ker ni znala španskega
                     jezika, a se je vseeno kar dobro znašla, ker je že od doma znala spretno delati
                     s šivalnim strojem. Vsak dan ji je šlo bolje tudi s španskim jezikom. V tej
                     tovarni je delala, dokler se ni poročila z Mirkom Žitnikom. Imela sta šest
                     otrok: Mari, Ireno, Bogdana, Ani, Toni in Joži. Umrla je kot prva iz naše
                     družine 23. avgusta 1976, stara 56 let. Mož Mirko, moj svak, je umrl 11. julija
                     1982, star 78 let. Po poklicu je bil železničar, v Argentini pa je delal v
                     kovinarstvu. Po upokojitvi je nekaj let pomagal tudi v Podržajevem podjetju.
                     Bil je zelo dober delavec.</p>
                  <p>Potem je tudi sestra Ančka dobila delo v neki kovinarski tovarni. Izdelovali so
                     pločevinasto embalažo za barve in podobno. V tej tovarni je delala približno
                     eno leto. Po tej zaposlitvi je dobila drugo delo v tekstilni tovarni. Tukaj je
                     delala, dokler se ni poročila s Francetom Petkovškom iz Rovt. Imela sta samo
                     enega sina: Francija. V življenju je imela veliko zdravstvenih težav. Več let
                     je hodila z berglami. Mesec dni pred smrtjo je padla in se ni več prebudila iz
                     nezavesti. Umrla je 27. avgusta 2007, stara 85 let. Mož France Petkovšek, moj
                     drugi svak, je bil po poklicu mizar. Imel je tudi svojo delavnico. Zaradi
                     bolezni zadnjih deset let ni mogel več delati, umrl je 22. februarja 1989, v
                     starosti 78 let.</p>
                  <p>Končno je dobila delo še Angelca v papirni tovarni. Tudi to podjetje je bilo
                     slovensko. Gospodar se je pisal Vider. Doma je bil iz Velike Račne, Lukeškov.
                     Rekel je, da je bil nekoč pred vojno na obisku doma, ko je prišel iskat
                     dokumente za državljanske pravice. V Argentino je prišel že pred prvo svetovno
                     vojno. V podjetju so izdelovali papirnate vrečke za semena, zdravila in druge
                     potrebe. Angelca je delala v tem podjetju, dokler se ni poročila s Tonetom
                     Kastelicem. Imela sta štiri otroke: Nežko, Toni, Marjana in Aleksandra. </p>
                  <p>Pri prvem podjetju sem delal samo pet mesecev, do 15. junija 1949. Znanec, ki
                     je delal v drugem kovinarskem podjetju, mi je ponudil novo zaposlitev.
                     Odločitev za novo delo po tako kratkem času, ko sem komaj začel delati, je bila
                     težka. Pri tem drugem podjetju sem delal od 20. junija 1949 do aprila 1953.</p>
                  <p>Takoj ko sem prenehal delati v prvem podjetju, smo začeli iskati drugo
                     stanovanje, ker je bilo prvo stanovanje brezplačno ter vezano na zaposlitev.
                     Bili smo hvaležni, da smo takoj po prihodu v Argentino dobili vsaj sobo, kjer
                     smo začeli svoje bivanje v novi deželi. Drugo stanovanje, ki smo ga našli, je
                     bilo v stari hiši, prav tako last slovenske družine. Plačevali smo jim mesečno
                     najemnino. Stanovanje je obsegalo dve sobi z ločeno kuhinjo in
                     sanitarijami.</p>
                  <p>Novo kovinarsko podjetje se je imenovalo AVE (Aspiracion, ventilacion,
                     extraxion). Izdelovali smo različne industrijske konstrukcije, na primer
                     klimatske naprave za prezračevanje industrijskih poslopij, kjer se zahteva, da
                     se mora zrak zamenjati večkrat na uro. Šef podjetja je bil nek švicarski
                     inženir.</p>
                  <p>Za vse konstrukcije so inženirji in tehniki najprej v tehnični pisarni
                     pripravili načrte z ustreznimi izračuni glede na postavljene zahteve. Po
                     načrtih smo nato pripravljali inštalacije. Izdelovali smo vseh vrst cevi,
                     okrogle ali kvadratne, različnih dimenzij. Za klimatske naprave smo uporabljali
                     tanko pocinkano (galvanizirano) železno pločevino. Težko je opisati celo vrsto
                     naprav, ker je pač vsaka drugačna. Omenim naj, kaj vsebuje na primer
                     inštalacija za mizarsko podjetje, kjer je treba od vseh mizarskih strojev
                     sproti odsesavati prah, žaganje in oblance. Napeljavo sestavljajo cevi, ki
                     morajo biti natančno izračunane, da naprava deluje učinkovito. Za
                     transportiranje lesnega prahu, žaganja in oblancev je zelo pomembna hitrost
                     zraka v ceveh, ki mora biti med 25 do 30 metrov na sekundo. Enako pomembna je
                     tudi količina zraka. Cevi morajo biti priključene na mizarske stroje tam, kjer
                     lesni prah, žaganje in oblanci nastajajo. Tok zraka zagotavlja centrifugalni
                     ventilator. Zrak teče skozi ciklon, kjer se material, ki ga zrak nosi s seboj,
                     izloči in usede, očiščen zrak pa navadno skozi posebne filtre odteče na
                     prosto.</p>
                  <p>Aprila 1953 so kovinarsko podjetje AVE zaprli, ker so menda imeli neke davčne
                     probleme. Kaj je bil resničen vzrok za prenehanje podjetja AVE, ni bilo nikoli
                     do kraja jasno.</p>
                  <p>Sedaj se je začela druga doba mojega dela, samozaposlitev. Ni bila lahka, in že
                     v začetku naj povem, da mi je večkrat šlo bolj slabo kot pa dobro. Imel sem
                     sicer že nekaj svojega orodja, a vse sem lahko spravil v majhen kovček. Razen
                     tega je bilo orodje primerno le za delo z lahkim, tankim materialom, kakršno je
                     bilo izdelovanje cevi za klimatske naprave. Večje orodje je bilo treba kupovati
                     na novo. Kar hitro sem moral nabaviti mali statični elektrovarilni aparat za
                     150 amperov. Takoj za tem sem nabavil dva ročna vrtalna stroja, enega za premer
                     svedrov do 15 mm in drugega za 20 mm. Oba sta bila nemške znamke METABO. To je
                     bilo ravno toliko, da sem lahko začel s samostojnim delom.</p>
                  <p>Delo sem dobil s posredovanjem tehnikov in inženirjev, s katerimi smo prej
                     delali skupaj v propadlem podjetju AVE. Ker so tudi oni ostali brez zaposlitve,
                     so iskali delo na svoje.</p>
                  <p>Omeniti moram, da je prav leta 1953 nastopilo splošno pomanjkanje dela. Ker
                     nisem več delal v podjetju, sem ostal brez redne plače. Bile so velike težave
                     zaradi hudega pomanjkanja denarja. Tisto, kar sem imel prihranjenega, je hitro
                     skopnelo, a treba je bilo živeti, in za vsako delo, ki sem ga dobil, kupovati
                     orodje in material. Druga težava je bila moja majhna delavnica. Ta je bila v
                     isti hiši, kjer smo stanovali. Na razpolago sem imel samo eno sobo, veliko
                     približno 4x4 metre. Lahko sem uporabljal tudi hodnik poleg sobe. Tukaj sem
                     sestavljal majhne naprave, ki jih je bilo treba nato montirati po različnih
                     tovarnah. A kmalu se je iz tega skromnega in težkega položaja začelo obračati
                     na bolje. Ker sem se veliko ukvarjal z montažo, so mi dali prostor v tovarnah,
                     kjer sem prevzel delo. Tako je teklo delo v letih 1953 in 1954.</p>
                  <p>V začetku leta 1954 sem dobil večje delo s pomočjo inženirja, s katerim sva
                     prej delala skupaj v tovarni. Bil je Avstrijec iz dežele Burgenland
                     (Gradiščansko). Star je bil 56 let in je imel veliko inženirske prakse. Treba
                     je bilo zgraditi sušilno napravo za tovarno izolacijskega traku, ki se
                     uporablja pri električnih inštalacijah. Lastnik tovarne je bil Nemec, ki je
                     imel svoje podjetje za izoliranje telefonske žice. Za izdelavo sušilne naprave
                     je v Nemčiji kupil patent in načrte. Delo je bilo zaupano meni in mi je, hvala
                     Bogu, dobro uspelo. Vse delo sem opravil na kraju samem v novi tovarni, v
                     poslopju, izrecno pripravljenem za novo sušilno napravo. Sušilo se je s toplim
                     zrakom. Za ogrevanje zraka je bilo treba postaviti parni kotel in vse potrebne
                     inštalacije s centrifugalnimi ventilatorji za kroženje toplega zraka v sušilni
                     napravi. Vsa naprava je bila natančno dimenzionirana in izdelana točno po
                     nemških načrtih. Pri delu mi je od tedaj do leta 1962 pomagal tudi oče Alojz,
                     ki je do tedaj še delal pri inženirju Leopoldu Lahu. Delo je bilo končano do
                     konca leta 1954.</p>
                  <figure>
                     <graphic url="slike_z_75/z_75_24.png"/>
                     <head>Kupola nove cerkve v San Nicolasu leta 1980 – Gradi podjetje Podržaj
                        Argentina</head>
                  </figure>
                  <p>Sledile so različne druge naprave, od katerih bi opisal samo nekaj najbolj
                     zanimivih.</p>
                  <p>Ena od njih je bila postavitev monoraila (enotirne proge), dolžine 90 metrov,
                     nosilnosti 1500 kg v vojaški tovarni za obdelavo različnih kvalitetnih jekel.
                     Uporabiti je bilo treba dvojni profil <hi>I</hi> 28 z vsemi pripadajočimi
                     elementi. Pod tem monorailom je bilo več cementnih korit za različne
                     kemikalije, v katerih je potekal postopek čiščenja jeklenih palic. Očiščene
                     jeklene palice je monorail prenašal do stroja za profiliranje, ki je palice
                     kalibriral na točno programiran premer.</p>
                  <p>Naslednje delo je bilo 300 kilometrov od Buenos Airesa v tovarni za izdelavo
                     eksplozivov – smodnikov v kraju Azul. Po vseh stavbah je bilo treba napeljati
                     strelovode. Vsako poslopje je imelo svojo napeljavo, ki je bila priključena na
                     ozemljitveno bakreno ploščo ali na »havalino«, bakren drog, zabit v zemljo. Za
                     napeljavo je služila bakrena pletenica, s presekom 50 in 90 kvadratnih
                     milimetrov. Vsi spoji so bili izvedeni s posebnimi objemkami, s svinčenimi
                     vložki za boljši stik, in močno stisnjeni z medeninastimi vijaki. Na celotni
                     inštalaciji je bila na vseh spojih bakrenega omrežja natančno izmerjena
                     upornost ozemljitve. Tudi to delo mi je dobro uspelo.</p>
                  <p>Takoj se mi je v tej tovarni odprlo še drugo delo. Tovarno so gradili povsem na
                     novo. Ves projekt in načrti so bili švedski. Tovarna obsega okrog dva kvadratna
                     kilometra. Stavbe so oddaljene ena od druge, da se morebitna eksplozija ne more
                     prenesti na sosednjo. Vsak objekt je obdan še varovalnim nasipom. Vsa
                     inštalacijska dela do končne montaže so strogo kontrolirali švedski tehniki in
                     inženirji.</p>
                  <p>Montirali smo velik rezervoar (tank) za kurilno olje (fuel oil), ki se
                     uporablja za kurjenje parnih kotlov. Tovarna potrebuje veliko parne energije v
                     vseh objektih, poleg tega pa s parnimi turbinami proizvaja tudi elektriko, zato
                     ima rezervoar prostornino 1,200.000 litrov ali 1.200 kubičnih metrov. Stoji
                     poleg železniškega tira, ki pelje v tovarno. Kurilno olje prihaja v tovarno z
                     železniškimi cisternami.</p>
                  <p>Ves material, železna pločevina, je bila pripravljena v mornariških delavnicah.
                     Moja naloga je bila električno varjenje segmentov in montiranje rezervoarja, ki
                     ima premer 13 metrov in višino 10 metrov. Znotraj rezervoarja je cevna špirala
                     (serpentina) za ogrevanje olja s paro. Streha rezervoarja je lahno konična in
                     ima ograjo za varno hojo. S tal vodijo na streho železne stopnice. K
                     rezervoarju spada še celotna inštalacija za pretakanje olja iz železniških
                     cistern. Iz rezervoarja do parnih kotlov črpata kurilno olje po cevovodu dve
                     specialni zobniški črpalki. Kotlovnica je od rezervoarja oddaljena približno
                     300 metrov. Cevovod je izdelan po švedskih načrtih in visi na železnih stebrih.
                     Je ogrevan ter dobro izoliran, da omogoča pretakanje olja tudi ob nizkih
                     zunanjih temperaturah. Težko je opisati potek in način tega zelo zahtevnega
                     dela. Kupil sem nov močnejši rotacijski varilni aparat znamke CRAMACO z
                     zmogljivostjo 300 amperov. Varilne elektrode so imele premer 4 in 5 mm. Vse
                     električno varjenje sem opravil sam osebno. Za izdelavo tega rezervoarja sem
                     dobil priznanje in nagrado, kar je bilo s sliko rezervoarja objavljeno v reviji
                     »Sol Oerlikon«. Na koncu so rezervoar preizkusili, tako da so ga napolnili z
                     vodo. Ni bilo nobenega puščanja, vsi vari so bili brezhibni. Vsega skupaj sem v
                     tej tovarni delal 14 mesecev, do maja 1956.</p>
                  <p>Omeniti moram, da sem od leta 1957 do 1962 imel petletno družabniško pogodbo z
                     inženirjem Avstrijcem, s katerim sva prej skupaj delala v tovarni. Ko je leta
                     1962 pogodba potekla, je nisva obnovila, ker je bil gospod že starejši.
                     Razdelila sva si skupno imetje, kakor je določala družabniška pogodba, in šla
                     vsak po svoje naprej. Vsekakor je bila ta doba medsebojnega sodelovanja
                     zanimiva in koristna. V tem času sem se tudi poročil in dobival otroke.</p>
                  <p>Po končani družabniški pogodbi sem sklenil, da druge pogodbe ne bom sklepal,
                     dokler ne dorasteta moja dva sinova: Tone in Miha. Oba sta bila takrat še v
                     plenicah, a vseeno sem dočakal dan, ko smo leta 1988 z uradno pogodbo
                     ustanovili družbo z omejeno odgovornostjo z imenom ANTONIO PODRŽAJ e HIJOS
                     S.R.L. (Antonio Podržaj in sinovi d.o.o.).</p>
                  <p>Naslednje delo v začetku leta 1957 sem dobil v Buenos Airesu pri gradnji nove
                     nemške tovarne za telefonijo SIEMENS Argentina. Izdelali smo inštalacije v
                     oddelku za galvanoplastiko. Izdelati je bilo treba korita za postopek
                     galvaniziranja. Material je bila navadna železna pločevina, kvalitete 1010 in
                     1020. Ker so bila korita namenjena za različne kisline, so morala biti znotraj
                     izolirana z ebonitom (trdo gumo), ki je odporen proti kislinam. K tej napravi
                     spadajo tudi cevi za prezračevanje z ventilatorji, ki na prosto odvajajo
                     strupene pline. Izdelali smo še več klimatskih in drugih inštalacij.</p>
                  <p>Naslednje delo je potekalo konec leta 1958 in 1959 v nemški tovarni za izdelavo
                     električnih žarnic OSRAM Argentina. To so bile zelo zanimive naprave. Stroji za
                     izdelavo žarnic proizvajajo namreč precej toplote, zato je treba od vsakega
                     stroja odvajati vroč zrak in dovajati svežega. Vse te ventilacijske naprave smo
                     pripravili v lastni delavnici.</p>
                  <p>Po končani družabniški dobi, leta 1962, smo kupili staro hišo, ki je stala na
                     zemljišču, kjer živimo sedaj. V tej stari hiši smo nato živeli 14 let. Ko smo
                     imeli že vse štiri otroke, je hiša postala premajhna. Začeli smo zidati novo,
                     kar je trajalo tri leta. Končno smo si uredili stanovanje v novi hiši na cesti
                     Neuquen 565, Villa Ballester, Buenos Aires. Oče Alojz se je leta 1962 preselil
                     k svaku Tonetu Kastelicu v Ramos Mejia, kar je od nas oddaljeno 20 km. Zaradi
                     oddaljenosti je prenehal hoditi na delo k nam, ampak je le še občasno prihajal
                     na obisk. Umrl je kot drugi član družine 23. novembra 1980. Vse življenje je
                     moral in tudi znal paziti na svoje zdravje. Na ta način je samo z enim očesom
                     in ozdravljeno jetiko dočakal lepo starost 85 let.</p>
                  <p>Ko sem leta 1962 spet nadaljeval delo samostojno, je nastopilo pomanjkanje
                     naročil in velika brezposelnost. Ker je moj bivši družbenik obdržal delavnico,
                     sem moral vzeti v najem drugo, kjer sem nadaljeval z majhnimi inštalacijami. Od
                     leta 1962 do 1964 je bilo zelo malo dela in še manj zaslužka. Končno se je leta
                     1964 začel graditi nov plinovod v Pico Truncado v provinci Santa Cruz na jugu
                     Argentine, 2000 kilometrov od Buenos Airesa. Tukaj je bilo takrat največje
                     argentinsko naftno polje. Plinovod je gradila italijanska družba SAIPEM.</p>
                  <p>Posrečilo se mi je dobiti delo za inštaliranje ogrevanja stanovanjskih hiš s
                     plinom. Treba je bilo pripraviti ves material za prezračevanje in ogrevanje.
                     Vsaka hiša je imela svojo inštalacijo in svoj aparat za ogrevanje s toplim
                     zrakom. Gorivo je bil naftni plin. Montirat smo šli 25. maja 1964. Na montaži
                     sem ostal celo zimo, ki je bila zelo mrzla in vetrovna, tako da je temperatura
                     večkrat padla do 25 stopinj pod ničlo.</p>
                  <p>Delo sem dobil preko podjetja ARCOMET S. A., ki je imelo na skrbi celotno
                     izgradnjo stanovanjskih hiš. Vsi pogodbeni izvajalci del smo spadali k temu
                     podjetju, pri katerem smo imeli zavarovanje za nesreče pri delu in splošno
                     zdravstveno pomoč za čas montaže. Žal sem po dobrih treh mesecih imel hudo
                     smolo zaradi karambola na poti na delo. Zgodilo se je 18. avgusta 1964 ob 8.
                     uri zjutraj, ko sem peljal svoje delavce na montažo. Na križišču v vasi Pico
                     Truncado se je v moj avto zaletel tovornjak Ford 600. V tovornjaku so bili
                     trije pijani inženirji, ki so celo noč krokali v gostilni. Ravno tisto noč je
                     zapadlo okrog 30 centimetrov snega, kar je še pospešilo trčenje. Moj avto je
                     bil zadet točno v sredino in ga je odbilo kakih 15 metrov po snegu. Vsi trije
                     pijani inženirji so pobegnili in pustili tovornjak ter mene z ranjenimi delavci
                     samega na cesti. Nekaj minut za tem je pripeljal mimo avto petrolejske družbe
                     ASTRA, ki mi je pomagal prepeljati ranjence v bližnjo ambulanto, kjer so vsi
                     dobili zdravniško pomoč. Težko ranjene je bilo treba prepeljati v Buenos
                     Aires.</p>
                  <p>Nastopil je še drug problem, ker zaradi nesreče nisem mogel končati prevzetega
                     dela. Zahteval sem, da mi zavarovalnica izplača odškodnino po pogodbi, ki jo je
                     zagotavljalo podjetje ARCOMET. Postopek se je zavlekel. Medtem je podjetje
                     ARCOMET propadlo in šlo v stečaj, tako nisem dobil nobene odškodnine. Začel se
                     je sodnijski postopek. Svetovali so mi advokata, ki je bil Hrvat in je živel v
                     Comodoro Rivadavia. Tudi tukaj sem imel smolo, ker je podjetje SADE, lastnik
                     tovornjaka, ki me je zadel, imelo istega advokata. Firma SADE je advokata
                     podkupila, da je moj sodnijski postopek zavlačeval in tako branil nje. Imel je
                     vse moje podatke in je načrtno zadrževal mojo tožbo. Stalno sem ga prosil, naj
                     tožbo pospeši, ker mora biti vložena najkasneje v enem letu po nesreči.
                     Manjkalo je samo še en teden do konca leta od dneva nesreče, a nisem dobil še
                     nobene novice iz pristojnega okrajnega sodišča v Puerto Deseado, 220 kilometrov
                     južno od Pico Truncado.</p>
                  <figure>
                     <graphic url="slike_z_75/z_75_25.png"/>
                     <head>Kovinarsko podjetje Tone Podržaj in sinovi, Buenos Aires 2008 – stroji,
                        namenjeni za Madžarsko</head>
                  </figure>
                  <p>Na srečo sem imel prijatelja Slovenca, gradbenika, ki je delal v Puerto Deseado
                     in je bil osebni prijatelj tajnika sodišča. Preko njega sem dobil kopijo
                     postopka. Da sem lahko nadaljeval tožbo, sem vzel drugega advokata v Buenos
                     Airesu. Tožba je trajala šest let. Končno sem dobil samo povračilo stroškov za
                     popravilo avtomobila, ki je bil poškodovan pri trčenju. Za poškodbe svojih
                     delavcev nisem dobil nič in so šli vsi stroški, ki sem jih moral plačati, v
                     moje breme. Avto sem dal popraviti v Comodoro Rivadavia. Popravljali so ga en
                     mesec, da sem se spet lahko pripeljal domov v Buenos Aires.</p>
                  <p>Za delo pri nedokončanih inštalacijah nisem dobil nobenega plačila, vse sem
                     izgubil. Dela v Pico Truncado nisem končal, ker je šlo podjetje ARCOMET v
                     stečaj. Država je nato sklenila pogodbo s podjetjem, ki se je imenovalo ESUCO
                     S. A., da dokonča delo, s katerim je prenehalo propadlo podjetje ARCOMET. A s
                     tem podjetjem nisem hotel imeti stika, ker sem bil takrat v veliki denarni
                     stiski in sem imel preveč problemov s tožbami zaradi že opisane avtomobilske
                     nesreče.</p>
                  <p>Plinovod je imel več vmesnih postaj, kjer so bile naprave za prečrpavanje plina
                     do Buenos Airesa. Z delom sem nadaljeval na štirih plinovodnih postajah v
                     krajih: Garallalde, Dolavon, Puerto Madrin in Bahia Blanca. To delo sem dobil
                     preko drugega podjetja, ki je bilo resno in mi je vse pošteno plačalo. Z
                     nadaljevanjem dela pri plinovodu sem se spet postavil na noge. Delo sem dobival
                     od različnih podjetij, tudi slovenskih, ki so bila v Argentini. Prišel je čas,
                     ko sem moral misliti na svojo delavnico.</p>
                  <figure>
                     <graphic url="slike_z_75/z_75_26.png"/>
                     <head>Tone Kastelic (1924) z ženo Angelico Podržaj (1934) pred cerkvijo San
                        Nicolas</head>
                  </figure>
                  <p>V začetku leta 1969 se mi je posrečilo kupiti lastno zemljišče s površino 1000
                     kvadratnih metrov. Takoj sem začel z zidanjem. Prvi del delavnice, pokrite s
                     pocinkano pločevino, je obsegal 500 kvadratnih metrov in je bil ograjen z dva
                     metra visokim zidom. To je bil velik korak. Bil sem gospodar na svoji zemlji. V
                     novo delavnico smo se selili januarja leta 1970. V desetih letih sem delavnico
                     na tem zemljišču povečal, tako da je bilo pokritih vseh 1000 kvadratnih metrov.
                     A potrebe so bile vedno večje. Dokupili smo še štiri zemljišča, ki vsa mejijo
                     na prvotno. Delavnico smo povečali tako, da ima sedaj pod streho nad tri tisoč
                     kvadratnih metrov površine.</p>
                  <p>Opremljena je s šestimi žerjavi, ki delujejo po vsej dolžini in širini.
                     Nosilnost žerjavov je: štirje po 5 ton, eden za 10 ton in eden za 16 ton. </p>
                  <p>Imamo tri stružnice: eno dolžine 1 meter, drugo 2 metra in tretjo dolžine 4
                     metre. So še stroji za rezanje, za krivljenje in za zvijanje pločevine.
                     Opremljeni smo z najboljšimi varilnimi stroji, največ so severnoameriške znamke
                     LINCOLN in tudi švedske ESAB.</p>
                  <p>Dobra oprema nam omogoča izdelovati najrazličnejše, zahtevne naprave. Dobivamo
                     različna dela, predvsem od treh švicarskih podjetij: Bühler S. A. in Sulzer
                     Brothers. Po večini so to naprave za poljedelstvo, za različna žita, sojo,
                     sončnice in drugo. Naprave, ki jih izdelujemo po naročilu podjetja Bühler S.
                     A., se izvažajo na primer v Brazilijo, Španijo, na Madžarsko, v Ukrajino, na
                     Japonsko, Kitajsko, v Združene države in še drugam.</p>
                  <p>Tako se je razvijalo naše podjetje pod imenom Antonio Podržaj e Hijos
                     S.R.L.</p>
               </div>
               <div type="div3">
                  <head>Družina Podržaj</head>
                  <p>Poročil sem se 14. novembra 1959 v Mendozi z Ančko Bajda. V najini družini so
                     se rodili štirje otroci: Peter Anton, Miha Gregor, Ana Marija in Angela
                     Gabrijela. Vsi otroci so hodili v ljudsko šolo v Colegio Santa Ana v Villa
                     Ballesterju. Pri učenju so bili zelo pridni in so redno izdelovali vse letnike
                     brez ponavljanja. Vsi so nadaljevali šolanje v srednji šoli.</p>
                  <p>Anamarija in Angelca sta ostali še v Colegio Santa Ana v Villa Ballesterju in
                     obe dokončali srednjo šolo. Anamarija je diplomirala za učiteljico predšolske
                     vzgoje. Takoj po končanem študiju je dobila službo kot vzgojiteljica v otroškem
                     vrtcu.</p>
                  <p>Angela Gabrijela je diplomirala za tajnico z znanjem dveh jezikov (bilingue),
                     španskega in angleškega. Službo je dobila v juridični pisarni. Delala je še v
                     nemškem kemičnem podjetju kot tajnica. Dokler se ni poročila, je opravljala
                     tajniške zadeve tudi v našem Podržajevem podjetju.</p>
                  <p>Tone in Miha sta obiskovala industrijsko šolo »La Salle«. Oba sta postala
                     tehnika mehanike. Po končani srednji šoli sta se vpisala na univerzo
                     Universidad Tecnologica v Haedo, Buenos Aires. Oba sta pridno študirala in
                     diplomirala kot strojna inženirja (ingeniero mecanico). Tone je diplomiral 23.
                     februarja 1990, Miha pa 18. decembra 1992. Študij se jima je malo zavlekel, ker
                     sta že kot kratkohlačnika hodila pomagat meni v delavnico. Sicer pa jima je
                     praktično delo v delavnici koristilo tako v obrtni šoli kot tudi na tehnološki
                     fakulteti.</p>
                  <figure>
                     <graphic url="slike_z_75/z_75_27.png"/>
                     <head>Anton in Miha Podržaj v konstrukcijskem biroju podjetja Tone Podržaj in
                        sinovi</head>
                  </figure>
                  <p>Da so vsi naši otroci doštudirali, je bilo potrebno veliko našega truda in
                     dobre volje njih samih. Treba je bilo stalno opozarjati in prepričevati, da je
                     študij nujno potreben za prihodnost. Največ zaslug za uspehe naših otrok ima
                     zanesljivo moja žena Ančka, ki je skrbela za vzgojo in jih stalno spremljala
                     ter spodbujala, da so redno izpolnjevali svoje šolske dolžnosti. Ženina skrb je
                     bila, da so bili urejeni, da so dovolj zgodaj vstajali in niso zamujali v šolo.
                     Za vse to smo hvaležni Bogu.</p>
                  <p>Zdaj so že vsi naši otroci poročeni in imajo vsak svojo družino in tudi svoje
                     hiše.</p>
                  <p>Starejši sin Peter Anton je poročen z Vero Breznikar. Rodili so se jima štirje
                     otroci: Saši, Mihaela, Toni in Katarina.</p>
                  <p>Drugi sin Miha Gregor je poročen z Lucijano Hribar. Imata štiri otroke: Majo,
                     Andreja, Natalijo in Irino.</p>
                  <p>Anamarija je poročena z Markom Malovrhom. Imata sedem otrok: Cecilijo,
                     Gabrielo, Marka, Anamarijo, Petra, Matija in Avguština.</p>
                  <p>Hčerka Angelca Gabrijela je poročena z Rokom Mikličem. Imata tri otroke:
                     Tomaža, Martina in Santiaga.</p>
                  <p>Tako imamo kar 18 vnukov. Tudi vnuki se pridno učijo v argentinski in slovenski
                     šoli. Vsi govorijo tudi slovensko. Za vse te darove sva z ženo Ančko hvaležna
                     Bogu.</p>
                  <p>Kaj naj še napišem o našem življenju v Argentini? V celotnem času našega
                     bivanja v Argentini so se gospodarske in politične razmere večkrat močno
                     spremenile. Zamenjalo se je veliko vlad, kar je povzročalo gospodarske krize,
                     ki jih je bilo treba na kakršenkoli način preživeti v upanju na boljšo
                     prihodnost.</p>
                  <p>Vsi slovenski novonaseljenci, ki smo prišli iz raznih begunskih taborišč, smo
                     imeli za seboj podobno zgodovino kot naša družina. Vsak je moral v novi deželi
                     začeti na novo. Družile so nas prijateljske povezave, ki so v naši skupnosti
                     ostale do danes. Prve medsebojne stike v novi deželi smo navezovali ob nedeljah
                     pri slovenski sv. maši. Ta srečanja so bila za vse zelo pomembna. Vsak je
                     pripovedoval o svojem življenju, o veselih in žalostnih dogodkih, pa tudi o
                     težavah, ki jih ni bilo malo. Z močno voljo, delom in vztrajnostjo smo se kmalu
                     vključili v življenje v novi argentinski deželi.</p>
               </div>
            </div>
            <div type="div2">
               <head>Resnična zgodovina krvave laži</head>
               <docAuthor>Andreas Kilb</docAuthor>
               <div type="div3">
                  <head>»Katinski pokol« Andrzeja Wajde</head>
                  <p>Na koncu, ko so raztovorili vlake z ujetniki, ko so prišli črni tovornjaki in
                     veliki bagri in so rablji z vojaškimi revolverji pričeli s svojim grozljivim
                     rokodelstvom, je ta film čisto enostaven in jasen. Vidimo, kako može v zelenih
                     uniformah, mnoge med njimi s čini majorja ali generala, vlačijo s tovornjakov,
                     kako ti z drhtečimi ustnicami molijo svoj zadnji očenaš, med tem ko jim vežejo
                     vrvi okrog vratu in rok, kako jim streli v tilnik cefrajo glave in kako s
                     okrvavljenimi čeli padajo na obraz, dokler njihova trupla v sveže izkopanih
                     jarkih ne leže v dolgih vrstah eno ob drugem in na drugem. Nato prično
                     buldožerji trupla prekrivati z zemljo. Tako, pravi film, je bilo, tako se je
                     zgodilo v Katinu spomladi 1940, in nobena vprašanja in dvomi teh slik ne
                     izbrišejo.</p>
                  <p>Pred tem pa, skozi uro in pol, je sam film spraševal, dvomil in dokazoval.
                     Figure in dialoge, podobe iz filmskih tednikov in igrane prizore je sestavil v
                     zapleten mozaik iz fikcije in dokumentov, da bi prišel do dna zgodovinski
                     resnici – in tako pripoveduje čisto drugo zgodovino Katina. Ne zgodovino
                     pokola, ampak njegovih interpretacij, njegovega zlorabljanja, njegove
                     popačenosti. Zgodovino laži, ki je rastla na množičnih grobovih. In zgodovino
                     države, ki je bila utemeljena na tej laži: zgodovino socialistične Poljske.
                     Film razpade na dva dela, na dolgo pripoved živih in kratko pripoved mrtvih, in
                     ravno ta neenotnost, ta dramaturška neuravnoteženost napravi »Katinski pokol«
                     Andrzeja Wajde tako fascinanten. </p>
                  <p>Med mnogimi travmami poljske zgodovine dvajsetega stoletja je Katin ena
                     najstrašnejših. Aprila in maja 1940 so enote sovjetskega notranjega ministrstva
                     NKVD umorile in zagreble v tem zahodnoruskem kraju in še v dveh drugih
                     ujetniških taboriščih petnajst tisoč pripadnikov poljske armade in civilistov:
                     učiteljev, časnikarjev, pisateljev, odvetnikov, kirurgov, inženirjev – polovico
                     častniškega zbora in cvet poljske inteligence. Ko je v začetku 1943 nemška
                     armada v katinskem gozdu odkrila množične grobove, je sklicala mednarodno
                     komisijo strokovnjakov, pri kateri so sodelovali tudi Poljaki iz begunstva, in
                     izkoristila njene izsledke za protiboljševiško vojno propagando. </p>
                  <p>Po ponovnem zavzetju tega področja konec 1943 je Sovjetska zveza sestavila
                     svojo preiskovalno komisijo, ki je s pomočjo ponarejenih dokazov pokol
                     pripisala Nemcem. V komunističnem vzhodnem bloku je ta laž postala uradna
                     zgodovinska resnica. Na Poljskem je bila celo omemba samega krajevnega imena
                     dolga desetletja prepovedana. Šele 1990 je Mihail Gorbačov uradno priznal
                     sovjetsko krivdo. Dve leti kasneje je ruski predsednik Jelcin predal poljski
                     državi listino, v kateri je izpričana krivda Stalina in šefa njegove NKVD
                     Lavrentija Berije. </p>
                  <p>Med katinskimi mrtvimi je bil tudi poročnik Jakób Wajda, oče režiserja. Njegova
                     vdova, učiteljica, se je dolga leta oklepala iluzije, da se bo njen mož nekega
                     dne vrnil. Film pripoveduje, čeprav z drugimi imeni in družinskimi povezavami,
                     njeno zgodbo. Prične se konec septembra 1939, ko se bežeči civilisti nagnetejo
                     na nekem mostu čez reko v vzhodni Poljski. Položaj je brezizhoden: na zahodu
                     stoji nemška, na vzhodu Rdeča armada. Ampak Anna (Maja Ostaszewska) gre dalje,
                     da bi svojega moža Andrzeja (Artur Zmijewski) še zadnjič videla, preden ga
                     odpeljejo v rusko ujetniško taborišče. Tri leta kasneje, ko se razve, kaj se je
                     zgodilo v Katinu, Anna z olajšanjem ugotovi, da imena njenega moža ni na
                     seznamu mrtvih. Vzrok za to izvemo v vzporedni zgodbi: Andrzeju je tovariš
                     podaril svoj pulover z uvezenim imenom. Žena o tem ničesar ne sluti.</p>
                  <p>Po vojni se tisti vojni tovariš (Andrzej Chyra), ki se je pridružil poljskim
                     enotam Rdeče armade, pojavi pri Anni, da bi ji povedal o smrti njenega moža in
                     ji ponudil svojo zaščito. Ona ga zavrne. Nato izroči svoja dokazila – med njimi
                     dnevnik umrlega – neki odporniški skupini. Kmalu zatem se, po prepiru v
                     oficirskem kazinu o krivdi za pokole, ustreli. Čez nekaj tednov dobi Anna
                     Andrzejev dnevnik. </p>
                  <p>To je ena, daljša linija zgodbe. Druga, nekoliko krajša, pripoveduje o
                     generalovi ženi (Danuta Stenka), katere mož je bil prav tako umorjen v Katinu.
                     Gestapo hoče izrabiti njeno žalost v propagandne namene. Ona se brani. Po vojni
                     pridejo njeni otroci, ki so se bojevali v poljskem odporu, nazaj v Krakov. Sin
                     umre na begu pred rusko vojaško patruljo. Da bi lahko plačala nagrobnik, proda
                     njegova sestra svoje svetle lase igralki, ki je izgubila svoje lase v
                     Auschwitzu. »Kdor nosi lase nekoga drugega, prevzame njegovo breme,« pravi
                     frizer, ki ji odreže lase. </p>
                  <figure>
                     <graphic url="slike_z_75/z_75_28.png"/>
                     <head>Vojaško pokopašišče Powazki v Varšavi – spomenik v Rusiji pomorjenim
                        Poljakom <name type="author"/>(Iz knjige G. Kaiser, Katyn, str. 454)</head>
                  </figure>
                  <p>V takih prizorih prestopi simbolika filma mejo do prisiljenega. Vidimo, da se
                     Wajda trudi, kako bi pogled preusmeril od svoje lastne biografije na kolektivno
                     usodo, kako izumlja figure, da bi razložil stališča, in ne, ker bi bile
                     dramaturško nujne. Nastopa profesorica umetnosti, ki se očitno pojavi samo
                     zato, da lahko razglasi, da nikoli več ne bo svobodne Poljske; ali zdravnik, ki
                     da zazidati dokumente o Katinu, da bi jih skril pred biriči komunistične
                     države. Taki ljudje so se v stotisočih pojavljali v zgodovini povojne Poljske
                     in v stotinah nastopajo v Wajdovih filmih, od »Kanala« ter »Pepela in diamanta«
                     naprej. Tukaj pa učinkujejo narejeno. Končno je »Katinski pokol« vendarle samo
                     Annina zgodba: drama jalovega upanja in neznosne resnice. </p>
                  <p>To resnico pokaže zadnjih dvajset minut filma. To, česar ni nikoli povedala
                     nobena priča, česar ni ugledal noben objektiv, je v njih razkrito z mučno
                     temeljitostjo, od kalibra morilskega orožja do odtisov ruskih vojaških škornjev
                     v mlaki krvi, ki se je nabrala na tleh kleti za streljanje. Te podobe imamo
                     lahko za pretirano grozne, nezmerne v svoji natančnosti. Vendar je bil film
                     »Katinski pokol« posnet in produciran prav zaradi njih. Poljska je čakala na ta
                     film šestdeset let. V primeri s tem je dvajset minut filma kot tren očesa.</p>
                  <figure>
                     <graphic url="slike_z_75/z_75_29.png"/>
                     <head>Visoki sovjetski in nemški oficirji jeseni 1939 na Poljskem <name
                           type="author"/>(Iz iste knjige str. 2)</head>
                  </figure>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="intro">
               <head>Španski bezeg</head>
               <docAuthor>Brane Senegačnik</docAuthor>
               <div type="div3">
                  <lg>
                     <l>Toliko podob se vrača v tej uri,</l>
                     <l>toliko prostora se rojeva okrog tebe,</l>
                     <l>ko te počasi obkroža noč,</l>
                     <l>toliko misli se vzpenja v barke besed,</l>
                     <l>da moraš govoriti.</l>
                     <l>Četudi veš,</l>
                     <l>da nikoli ne prejadramo prostranstev notranje samote.</l>
                     <l>Niti toliko ne, da bi se od daleč slišali.</l>
                     <l>Da bi si dali znamenje,</l>
                     <l>da nismo zaman.</l>
                  </lg>
                  <lg>
                     <l>Toda globoko iz tvoje zelene samote</l>
                     <l>sijejo razbitine bark.</l>
                     <l>Skozi to uro.</l>
                  </lg>
                  <l>Skozi življenje</l>
                  <figure>
                     <graphic url="slike_z_75/z_75_30.png"/>
                     <head>... prostranstev notranje samote <name type="author">Mirko
                        Kambič</name></head>
                  </figure>
               </div>
            </div>
         </div>
         <div type="div1">
            <head>Teharje 2009</head>
            <div type="div2">
               <head>Teharje 2009</head>
               <div type="div3" subtype="intro">
                  <p> Vse je tako, kot mora biti. Oktobrska nedelja je lepa, kot zmerom, ne spomnim
                     se, da kdaj ne bi bila. Sonce sije, kot da bi hotelo biti z nami prijazno, nič
                     se ne razkazuje, samo milo se usiplje na nas. Ali s toploto ali s svetlobo?
                     Ostaja daleč in obenem prihaja k nam in nas s tem spominja na nekaj zelo, zelo
                     starega in tolažljivega. Vse je tako, kot mora biti. Travo je nekdo pokosil, da
                     lahko brez skrbi hodimo po njej. Nobene škode ne bo od tega. Tudi drevesa so še
                     pokrita, vedno bolj rdeča in vedno bolj rumena. Vse dokazuje, da svetu vladajo
                     barve. Tudi ljudje so prijazni drug do drugega, kot da bi nekaj skupnega nosili
                     v sebi, skupen spomin in skupne obljube in zaveze in zaveze. Vse je tako, kakor
                     mora biti. Zvonček ob vhodu zazvoni od časa do časa in nadškof že stoji ob
                     oltarju pripravljen, stoji in molči in čaka, kot da bi hotel intonirati tišino.
                     A je ni treba, je že tu. Vsi so že tu in vse je tako, kot mora biti. Tudi gospa
                     Marija Zgonc je že tukaj. V rokah ima zvito polo papirja, a sedaj še ni na
                     vrsti. Sedaj bo najprej maša, in šele ko bomo na koncu dobili blagoslov, bo
                     prišla na vrsto gospa Marija in nas vse pozdravila. Kaj nam je letos
                     pripravila? S čim nas bo letos presenetila? </p>
               </div>
               <div type="div3">
                  <head>Pozdrav</head>
                  <p>Dragi prijatelji in vsi, ki ste prišli k našim mučencem na Teharje, lepo
                     pozdravljeni! </p>
                  <p>Tu okrog Celja leži veliko mučencev; en kraj je bolj strašen od drugega. Ko je
                     bila odkrita Huda jama, bi morala zajokati vsa Slovenija, saj je ta veliki
                     zločin legel na dušo vsega naroda. Večkrat sem si skušala predstavljati, kaj se
                     je takrat dogajalo tam za sedmimi pregradami: zazidani pod zemljo, v popolni
                     temi, prestrašeni, ranjeni. So jokali, kričali, molili, se oklepali drug
                     drugega? Kdo je umrl zadnji, med krvavimi trupli, ko je vse potihnilo? Je bil
                     otrok, dekle, tvoj ali moj oče? </p>
                  <p>Upam, upam, da je kot h Kristusu na Oljski gori tudi k njim prišel Gospodov
                     angel. </p>
                  <p>V spoštljiv spomin na vse pobite bomo posamezne nastope spremljali brez
                     ploskanja in ob koncu zapeli pesem MOJA DOMOVINA. </p>
                  <p>
                     <emph>In potem ko vsi naredijo, za kar so bili naprošeni in kar so obljubili,
                        spet stopi pred mikrofon gospa Marija in se zahvali najprej tistemu, ki je
                        naredil najpomembnejšo reč to nedeljo, ki je bral mašo za nas in za tiste,
                        zaradi katerih smo tukaj, potem pa tistim, ki so v imenu vseh kaj povedali
                        ali zapeli ali pa samo poslušali in bili tam, kjer so vedeli, da morajo biti
                        to nedeljo. </emph>
                  </p>
               </div>
               <div type="div3">
                  <head>Zahvala </head>
                  <p>Ob koncu današnje slovesnosti se v imenu Nove slovenske zaveze in župnije
                     Teharje zahvaljujem vsem, ki so jo pripravili in pri njej sodelovali. </p>
                  <p>Iskrena hvala nadškofu dr. Antonu Stresu in vsem somaševalcem. </p>
                  <p>Prisrčno se zahvalim solistki gospe Renati Vereš-Klančič in pevskemu zboru
                     župnije Sveti Duh iz Celja, ki ga vodi gospod Rado Pintar. Velika hvala tudi
                     današnjemu govorniku prof. Justinu Stanovniku. </p>
                  <p>In hvala od srca vsem vam, ki ohranjate spomin na naše mučence. Zapojmo o
                     domovini, za katero so se pobiti uprli komunizmu, zanjo trpeli in umirali –
                     Moja domovina.</p>
                  <figure>
                     <graphic url="slike_z_75/z_75_31.png"/>
                  </figure>
               </div>
            </div>
            <div type="div2">
               <head>Resnica je neustavljiva na svoji zmagoviti poti</head>
               <docAuthor>Anton Stres</docAuthor>
               <div type="div3">
                  <p>Drage sestre in dragi bratje! </p>
                  <p>V evangeliju, ki smo mu pravkar prisluhnili, govori Jezus o svobodi, resnici in
                     ljubezni, torej o najvišjih vrednotah našega življenja. Pri tem poudarja pomen
                     notranje svobode, se pravi odprtosti za sprejemanje resnice. Resnica ni samo
                     stvar našega razumskega spoznanja, ampak še prej in veliko bolj stvar poštenega
                     srca, iskrenosti in nesebične odprtosti, se pravi svobode. </p>
                  <p>Resnica ali laž: to je naša stalna izbira. Vsak človek mora izbirati med njima
                     vsak dan, kakor mora vsak trenutek izbirati med dobrim in zlim, med dobroto in
                     hudobijo. Naša življenjska naloga je, da dajemo vedno več prostora resnici in
                     vedno manj zmoti in neresnici, pa tudi da v našem okolju prevladuje resnica, da
                     prevladuje resnicoljubno, pošteno govorjenje in ne sovražno obrekovanje. </p>
                  <p>To velja za vsa področja naših odnosov. To velja za odnose med najbližjimi v
                     družini in v soseski – vsakdanje življenje to potrjuje, to velja za odnose v
                     državi med raznimi družbenimi in političnimi skupinami – o tem bi se dalo
                     veliko povedati, to velja za odnose med državami in narodi – tudi o tem imamo
                     sveže izkušnje. To pa še posebno velja tam, kjer ima izrečena ali pisana beseda
                     težke posledice: v javnih glasilih ali sredstvih javnega obveščanja. Svoboda
                     govora in izražanja je vsekakor velika vrednota in je zaščitena s pravico do
                     nje, a ta pravica se nikakor ne sme sprevreči v pravico do laži in obrekovanja.
                     Prav je, da ščitimo pravico do izražanja mnenj, a nič manj ni potrebna zaščite
                     temeljna in neodtujljiva pravica do dobrega imena, pravica do domneve
                     nedolžnosti, dokler se ne dokaže nasprotno.</p>
                  <p>Zakaj o resnici, ki nas po Jezusovih besedah edina osvobaja, govoriti in
                     razmišljati danes tukaj na Teharjah, na predzadnji postaji tistih, katerih
                     življenjska pot se je v zgodnjem poletju 1945 nasilno končala v enem ob
                     bližnjih brezen? Med temi je nedavno odkrita Huda jama še posebej presunila
                     skoraj celotno slovensko javnost. Zato, ker se ravno na teh krajih in ob tem,
                     kar skrivajo, še danes bije boj za resnico, za vso resnico, za resnico v vsej
                     njeni večplastnosti. Bije pa se tudi boj za svobodo, da to resnico odkrijemo,
                     povemo in sprejmemo. </p>
                  <p>Z zadnjimi odkritji resnica dobesedno »prihaja na dan«. Ta resnica je grozljiva
                     in zastrašujoča, vendar jo moramo sprejeti. Nič ne pomaga, če se eni
                     zaklinjajo, da se »zgodovina ne sme spreminjati«, se pravi tista zgodovina, ki
                     so jo pisali zmagovalci. Takšna zaklinjanja so zaman. Resnica ni ne moja in ne
                     tvoja, ne naša in ne vaša: resnica je sama svoja, drugače sploh resnica ni. Nič
                     je ne bo ustavilo, nihče ji ne more ukazovati, kakšna naj bo. Resnica je
                     nenasilna, a kljub temu nezaustavljiva na svoji zmagoviti poti. »Resnica ne
                     sili ljudi k priznavanju drugače kakor z močjo resnice same, ki blago in hkrati
                     krepko prodira v duhove,« pravi II. vatikanski koncil (Izjava o verski svobodi
                     1). Desetletja je bila resnica o tem, kar se je dogajalo tukaj, teptana,
                     zamolčevana in preganjana, a vendar je na koncu prišla do besede. Tako bo tudi
                     v prihodnje. To je naše neuničljivo upanje, ki temelji na Jezusovi besedi: »Ne
                     bojte se jih torej! Nič ni zakritega, kar se ne bo razodelo, in skritega, kar
                     se ne bo spoznalo. ... Ne bojte se tistih, ki umorijo telo, duše pa ne morejo
                     umoriti« (Mt 10,26-28). Ker ni mogoče umoriti duše in duha, tudi resnice ni
                     mogoče umoriti.</p>
                  <figure>
                     <graphic url="slike_z_75/z_75_32.png"/>
                     <head>Nadškof Anton Stres <name type="author">Ivo Žajdela</name></head>
                  </figure>
                  <p>Vendar pa se Jezus v evangeliju ne ustavi pri resnici. Jezus je res prišel
                     oznanjat resnico, a to je resnica o Božji ljubezni. Torej resnica je in mora
                     biti v službi ljubezni. Kot pravi apostol Pavel v berilu, ki smo mu
                     prisluhnili: »Tako ne bomo več nedorasli otroci, ki jih premetava in kot valove
                     razburka vsak veter nauka v človeški zvijačnosti in pretkanosti, v blodnem
                     zavajanju. Pač pa živimo iz resnice v ljubezni, da bomo v vsem rasli vanj, ki
                     je glava, Kristus« (Ef 4,15). Naša naloga je torej, da »živimo iz resnice v
                     ljubezni«, da rastemo iz resnice v ljubezen. </p>
                  <figure>
                     <graphic url="slike_z_75/z_75_33.png"/>
                     <head>Teharje 2009 <name type="author">Blaža Cedilnik</name></head>
                  </figure>
                  <p>V tistih usodnih majskih in junijskih dneh leta 1945 tukaj ni bilo prostora ne
                     za resnico in ne za ljubezen. Danes pa, ko si je resnica sem utrla svojo pot,
                     si jo mora skupaj z njo utreti tudi ljubezen. Zato obhajamo danes tukaj sveto
                     mašo, sveto evharistijo, zakrament najvišje Božje ljubezni. V tem letu priprave
                     na evharistični kongres, ki ga bomo obhajali v neposredni bližini tega
                     nekdanjega teharskega taborišča, na celjskem stadionu, bomo okrepili našo
                     krščansko zavest, da je vsako evharistično slavje neprekosljiv dogodek, ko med
                     nami postane otipljivo navzoča tista ljubezen, o kateri pravi Jezus sam, da
                     večje ni: ko namreč Božji Sin sam daje svoje življenje za svoje prijatelje.</p>
                  <p>Razumljivo je, da je resnica o zločinih, ki so se dogajali po moriščih naše
                     domovine med drugo svetovno vojno in po njej, neznosna. Neznosna za žrtve in za
                     storilce. Toda tej resnici ne bomo ubežali z tajenjem, opravičevanjem ali
                     skrivanjem. V skladu z našim človeškim dostojanstvom pa jo lahko obvladamo –
                     obvladamo, da ne bo več zastrupljala naših odnosov – samo na en način: z
                     ljubeznijo, se pravi z odpuščanjem in spravo. Z še večjo ljubeznijo, kakor je
                     bilo sovraštvo, ki je te zločine povzročilo. </p>
                  <p>Zato obhajamo tukaj sveto mašo, sveto evharistijo. Obhajamo spomin na tisto
                     Božjo ljubezen, ki je bila sposobna odpustiti zločin križanja Božjega Sina ter
                     odpušča vse druge zločine, ki »odjemlje grehe vsega sveta«. To Božjo ljubezen,
                     to odpuščanje in spravo kličemo z vsako sveto mašo – posebej pa še danes tukaj
                     – nase, na vso našo domovino, na žrtve in na storilce, tudi na tiste, ki
                     pravijo, da je bilo še premalo pobitih. Izhod iz začaranega kroga krivic in
                     zamer, zločinov in maščevalnosti je samo »resnica v ljubezni« in »ljubezen v
                     resnici«. Zato smo tudi danes pri sveti maši – pri otipljivi resnici o Božji
                     ljubezni, o njegovi spravi in odpuščanju, ki jo naklanja vsakemu od nas. Za
                     žrtve verujemo in upamo, da so v Božji ljubezni našle srečo in tolažbo, za
                     storilce pa prosimo, da bi v tej isti Božji ljubezni našli odpuščanje, spravo
                     in mir. Amen.</p>
               </div>
            </div>
            <div type="div2">
               <head>To troje: jezik, pogum, usmiljenje</head>
               <docAuthor>Justin Stanovnik</docAuthor>
               <div type="div3">
                  <head>Bukovžlak – nedelja, 4. oktober </head>
                  <p>Na začetku te spominske slovesnosti čutim najprej čast in dolžnost, da
                     pozdravim spoštovane in odlične goste, gospoda škofa dr. Antona Stresa, novega
                     teharskega župnika g. Miha Hermana, predstavnike družbenih in političnih
                     ustanov in organizacij, sorodnike, krajane in prijatelje tistih, ki se jih tu
                     spominjamo, in vse ljudi dobre volje: pozdravljeni in zahvaljeni, da ste
                     prišli. </p>
                  <p>Zbrali smo se pri maši za pokojne, ki so tukaj, preden so jih odpeljali v smrt,
                     preživljali zadnje dneve in zadnje ure. In kakor sorodniki in prijatelji ob
                     vsaki taki maši, potem ko se konča, še postojijo ob grobu in govorijo pokojniku
                     in njegovih zadevah, ko je še živel, pa tudi o njegovih zadevah, ko ga ni bilo
                     več na svetu. To je preprosto zato, ker smo ljudje tako narejeni, da o tem, kar
                     smo imeli ali imamo radi, radi tudi govorimo. Če ob tem ugotovimo, da je
                     pokojnik ostal v spominu ljudi približno tak, kakršen je v skladu z našim
                     védenjem bil, smo pomirjeni, če pa se o njem napletajo neresnice, čutimo, da ga
                     moramo braniti in zavarovati. Gotovo ste opazili, da govorim – kako bi rekel –
                     v podobi. To je zato, ker bi rad čim bolj nazorno pokazal, kako zelo naravno
                     je, da tudi po maši za teharskimi žrtvami še malo počakamo in premislimo, kako
                     so stale njihove zadeve, ko so še živeli, in kako stojijo sedaj, ko ne živijo
                     več – ko jih že štiriinšestdeset let ni več na svetu. </p>
                  <p>Tako že s prvo mislijo zadenemo ob dejstvo, da se jim kakor nekoč tudi danes
                     godi krivica: ne samo takrat, ko so jih gole in pretepene podili na Hrastniški
                     hrib ali pa pehali v Hudo jamo, tudi še potem, ko so jih <emph>drugič</emph>
                     ubijali, takrat ko so se zavedeli, da morajo ubiti še njihov spomin in so na
                     kraje, kjer so ležali, začeli valiti kiklopske skale molka. Za ta molk so potem
                     skrbeli tako, da so najeli na tisoče plačanih rok, takšnih, ki so znale pisati,
                     in takšnih, ki so znale izdelovati in nastavljati prisluškovalne naprave – po
                     hišah, po pisarnah, po delavnicah. Obojih je bilo v tej domovini veliko –
                     takrat in sedaj. Tisti, ki se jih danes spominjamo, so bili torej tako ubogi,
                     da jim niso vzeli samo mladih življenj, ampak tudi čast in dobro ime, do česar
                     ima pravico še tak siromak. </p>
                  <p>Kakor vidite, ne govorim samo o enem umrlem, kakor sem začel, ampak o mnogih
                     umrlih. Samo od tu so ji odpeljali v dveh skupinah, najprej od 1. do 9., potem
                     pa od 21. do 23. junija 1945 4000 ljudi, zvečine mladih fantov in mož, potem pa
                     še približno 100 deklet in žena. Kdo so bili ti ljudje? To so bili ljudje, ki
                     se niso slučajno zbrali in niso slučajno postali skupina, ki niso brez razloga
                     poiskali drug drugega, ampak zato, ker so hoteli braniti sebe, svojo družino,
                     svojo vas, svojo slovensko in krščansko tradicijo – svojo v zgodovini
                     pridobljeno istovetnost, svojo identiteto – to, kar so bili, po slovensko
                     povedano. Branili so to, kar so bili in kar so hoteli biti. </p>
                  <figure>
                     <graphic url="slike_z_75/z_75_34.png"/>
                     <head>Justin Stanovnik <name type="author">Ivo Žajdela</name></head>
                  </figure>
                  <p>Spričo te okoliščine pa naš jezik – naše govorjenje – nujno dobiva značaj
                     političnega. Ne more biti tako, da o umoru tolikega števila ljudi ne bi
                     govorili tako, da bi naš govor nujno začel iskati podobo političnega. Če hočemo
                     govoriti o ljudeh, ki so umrli zato, ker so hoteli obstajati v duhovnem
                     prostoru, ki se imenuje civilizacija, naš govor ne more ostati nepolitičen. Če
                     bi ostal, ne bi bil resničen. Političen govor pa je posoda tiste misli, ki
                     preiskuje, kaj si človek sme misliti o sebi in kaj si narod sme misliti o sebi,
                     pa tudi to, kar si narod mora misliti o sebi, če hoče ostati narod. </p>
                  <p>Tu pa naletimo na hude težave – in na nove naloge. Če hočemo povedati politični
                     govor, moramo imeti politični jezik, kakor se je izoblikoval naravno in
                     svobodno. Naš jezik pa je ranjen. Ljudje, ki so nasledili te, ki so jih
                     pomorili in odstranili in se potem polastili domovine, so imeli táko politično
                     dušo, da ni mogla, če je hotela uresničevati svoje ambicije, ostati vezana na
                     normalni jezik. </p>
                  <figure>
                     <graphic url="slike_z_75/z_75_35.png"/>
                     <head>Teharje 2009 <name type="author">Blaža Cedilnik</name></head>
                  </figure>
                  <p>Kako je ranjenost jezika nastajala in rastla, naj najprej nakažem na nekaj
                     izrazih. Najprej na izrazu, ki ga je nedavno iznaša neka gospa. Njena iznajdba
                     se glasi: »katoliški totalitarizem«. Izraz »katoliški« je vezan na mnoge
                     stvari, tudi na neprijetne, »katoliškega totalitarizma« pa ni. Ta izraz je
                     ponaredek ali falzifikat. In če sedaj za trenutek tudi na to besedo pomislimo
                     kot na menjalno sredstvo, ne za stvari, za kar uporabljamo denar, ampak za
                     misli, potem je kmalu jasno, da tudi tu, ravno tako kakor če bi vtihotapili v
                     menjalni sistem ponarejene bankovce, nastaja velika zmeda. Ne da ne bi mogli
                     več kupovati in prodajati, ampak se nam bo zgodilo nekaj veliko hujšega –
                     počasi ničesar več ne bomo mogli povedati. In če je, nadalje, Kočevski Rog
                     »napaka«, kaj pa je potem to, kar je bila nekoč napaka? In potem, kaj pa je
                     Kočevski Rog? Nič, saj ga ni več, zakaj Kočevski Rog prav gotovo ni napaka.
                     Torej ga ni. Kaj pa na primer »narodnoosvobodilni boj«? Kaj pa naj bi to bilo?
                     Ali naj bi bile sile, ki so ta boj bojevale, tiste, ki so v prvem letu svojega
                     obstoja nasilno odvzele življenje 1.500 Slovencem, v drugem samo jeseni 600, v
                     tretjem in četrtem letu pa domala 20.000. Kakšen »narodnoosvobodilni boj« pa je
                     to? Kaj pa beseda »osvoboditi«, kaj pa pomeni ta beseda? Ko so slovenske
                     »osvobodilne« sile osvobodile Slovence, so jim na mah vzele »človekove
                     pravice«. Ali je narod »svoboden« šele takrat, ki nima več človekovih pravic?
                     Kaj pa »sovražni govor«? Ali ste že opazili, da je »sovražnega govora« lahko
                     obtožen tudi človek, ki trdovratno vztraja na tem, da je dvakrat dva štiri (ali
                     pa na čem podobnem)? Dvakrat dva je seveda štiri, pravijo, a včasih nastane
                     položaj, da je bolj pripravno, če je 2 x 2 = 5. Tedaj je jasno, spet pravijo,
                     da samo sovraštvo lahko žene človeka, da tišči s svojim 2 x 2 = 4. </p>
                  <p>Saj vidite, mar ne, skoraj vsak dan, da kake stvari preprosto ne morete več
                     povedati? Ali niste, ne da bi vam kdo pripovedoval, ampak ste to sami skusili,
                     da imata od dveh stavkov: »Cel dan je lilo, zvečer pa so bila tla mokra.« in;
                     »Cel dan je lilo, zvečer pa so bila tla suha,« oba enake možnosti, da bosta
                     obveljala. Zelo pogosto se vam torej zgodi, da česa ne morete sporočiti ali
                     povedati, in to tem bolj pogosto, čim važnejša je stvar, ki jo želite
                     sporočiti. </p>
                  <p>In kaj je bolj važno, kot je to, kar se je zgodilo s temi, ki so, pred več kot
                     pol stoletja, v zadnji zapuščenosti umirali ali tukaj ali pa kje drugod, tudi v
                     krajih in tudi tako, in tudi na tak način, da ne bi verjeli, ko ne bi vedeli,
                     da je bilo res. </p>
                  <p>Toda vemo, da je bila tista groza nad grozami res, in se sprašujemo, kako si
                     tisti, ki so to storili, in tisti, ki ženejo njihovo stvar naprej, še upajo
                     hoditi po Sloveniji, – potem ko je čas tako dramatično potrdil, kdo so bili in
                     kaj so bili. A to niso ljudje, ki bi imeli talent za zardevanje, kako bi mogli
                     pričakovati, da bi potem, ko so jim bili izstavljeni taki dokumenti, kot je
                     Barbarin rov, potegnili politične konsekvence in odšli. Tako kot se je izrazila
                     Škindrova Fanika iz Gradeža pri Turjaku, ki so ji drugo jutro po padcu gradu za
                     železniško postajo v Velikih Laščah ubili dva brata, tretjega pa dober mesec
                     kasneje v Jelendolu. Rekla je: »Naši so bili premalo krvoločni, takih, kot so
                     bili oni s hriba, pa ni bilo še nikoli nikjer.« </p>
                  <p>Da bomo torej lahko še kaj povedali, moramo »varovati jezik«. Ta stavek ne
                     pomeni nič drugega, kot govoriti pošteno ali govoriti resnico. To pa lahko
                     delamo vsi, mar ne. </p>
                  <p>Predvsem pa moramo govoriti takrat, ko je treba. Nedavno mi je neka gospa, eden
                     najboljših ljudi, povedala naslednje. Nekoč je sedela v damskem salonu, pod
                     havbo, kot se reče, nekaj metrov stran, tudi pod havbo, pa dve drugi gospe.
                     Nenadoma pravi ena od njih: »Še premalo so jih pobili.« Če človek kaj takega
                     sliši, ne bi smel biti tiho. Naj ne bo slišati preveč patetično, toda včasih se
                     zazdi, kakor da bi ves svet čakal na vašo besedo. Nočem vas vznemirjati in
                     pretiravati, a vseeno: včasih je tako, kakor da bi ves kozmos umolknil in
                     čakal, kaj boste rekli. Ko je gospa izpod havbe zaslišala tisti stavek –
                     najbolj pokvarjeni stavek, ki ga je v sedanjem času mogoče sestaviti iz
                     slovenskih besed – je bogve iz katerega razloga obsedela. (Bodimo tiho, vsem se
                     to dogaja.) Bolj važno je nekaj drugega. Kaj pravite, koliko gospa bi tako
                     ravnalo? Odgovorite si z odstotkom. Mi pa končajmo svoje razmišljanje z nekaj
                     vpršanji: </p>
                  <p>Ali Slovenci že vemo, kaj se pravi biti državljan? Demokracijo sestavljajo
                     državljani, državljana pa ni brez minimalnega poguma. Poleg državljanov imamo
                     namreč tudi podanike. Demokracija, sestavljena iz podanikov, pa je karikatura
                     države. (Ali je to politično govorjenje? Da. To je politično govorjenje.) Kaj
                     pa usmiljenje? Ali ni tako, da v človeka, ki ima kaj zgodovinske domišljije, na
                     tem kraju ne more, da ne bi stopilo usmiljenje? Ko tam doli onstran barak na
                     cesti, ki pelje iz taborišča, zagledaš mlade fante, ki jim boljševiki vežejo
                     roke, najprej vsakemu posebej, potem pa še po dva skupaj, fante, za katere veš,
                     da jim bo čez dve uri ali malo več na Hrastniškem hribu ali v Barbarinem rovu
                     vzeto 'ljubo življenje', kot pravi stari Homer, ali je mogoče, da te, ko to
                     gledaš, ne bi zalilo usmiljenje? (Ali je tudi to politično govorjenje? Tudi.
                     Kakšna družba ljudi pa naj bi bila država, če se po medčloveških prostorih ne
                     bi pretakalo usmiljenje? Mi pravimo usmiljenje. Danes pa vsi gonijo samo o
                     solidarnosti. Kaj pa je, prosim vas, solidarnost v primeri z usmiljenjem, ki
                     ima prvo berilo v evangeliju?) Če pa nas ta kraj opozarja, kakor smo videli, na
                     tisto fino reč, ki se imenuje jezik, ki nam omogoča, da lahko kdaj pa kdaj kaj
                     povemo in ostanemo ljudje; če nas ta kraj uči o tako visokih rečeh, kot so
                     jezik, pogum in usmiljenje, ali ni potem tako, da imamo vse možnosti, da
                     odhajamo od tod boljši ljudje; in upamo, da to mnogim tudi uspe. </p>
                  <p>Da torej odhajamo od tukaj boljši ljudje! – A sedaj pomislite, kakšen honorar
                     je bilo treba za to učno uro plačati! Tisti, ki bo zaslutil, kaj pomeni Huda
                     jama, Kočevski Rog, Brezova Reber, Krimska jama, Maverlen itd., itd., itd.,
                     itd. – ali si bo tak človek potem upal izostati od te ure? Manjkati na tej uri?
                     Ali ne bo potem vedno več ljudi, ki jim ne bo več tuja misel, da nam je bila na
                     velikem prelomu časov, ki je pred nami, ta ura dobrotno prirejena zato, da bomo
                     mogli še štirideset dni in štirideset noči potovati do svete gore Koreb? </p>
               </div>
            </div>
         </div>
         <div type="div1">
            <head>Petdesetletnica smrti škofa Rožmana</head>
            <div type="div2">
               <head>Spominski zbor</head>
               <docAuthor>Justin Stanovnik</docAuthor>
               <div type="div3">
                  <head>Zavod Svetega Stanislava, sobota 7. november 2009</head>
                  <p>Če hoče narod iti po zanesljivi poti skozi zgodovino, mora biti v posesti
                     čistega spomina. Vedeti mora na primer, kdo so bili možje, ki so ga vodili v
                     preteklosti, kakšne besede so izrekali in za kakšna dejanja so se odločali.
                     Narod mora v vsem pripovedovati resnično zgodbo o sebi, sicer ga svet ne bo
                     spoštoval. Zadnji dogodki nam to dokazujejo. Slovenci živimo v laži. To morda
                     danes slovenskemu človeku pomeni malo ali nič, a je najhujše, kar se nam je
                     moglo zgoditi. »Totalitarizem so si izmislili,« se je letos 18. oktobra letos
                     zaslišalo, ne iz kake hiše za ljudi s posebnimi potrebami, ampak s svetega
                     kraja od države vzdrževanega boljševiškega mita. In nihče se ni oglasil. To je
                     zato, ker smo v laži. To je zato, ker se v deželi, ki je naša domovina, lahko
                     reče karkoli. To je zato, ker se v državi, ki je naša domovina, dogaja vse, kar
                     se dogaja, na ozadju velike laži. In zato je vse, kar se dogodi, dotaknjeno od
                     te laži. Ali niste še opazili, da nas ne spoštujejo več? Kdo pa bo spoštoval
                     narod, ki nima v sebi tega dostojanstva, da bi hotel živeti v resnici! </p>
                  <p>Na današnjo prvo novembrsko soboto leta 2009 so Slovenski katoliški izobraženci
                     s sodelovanjem Nove Slovenske zaveze v prostorih Zavoda Sv. Stanislava sklicali
                     poseben spominski zbor. Na njem nam bodo govorili ljudje, ki so si zadali
                     nalogo, da nekdanjega ljubljanskega škofa dr. Gregorija Rožmana ob
                     petdesetletnici njegove smrti postavijo na mesto, kjer bo nanj svetila luč
                     normalne človeške misli. </p>
                  <p>Nesite podobo, ki bo tu stopila pred vas, domov. Nesite jo s seboj.
                     Pripovedujte o njej ljudem, ki jih boste srečevali. Naredite nekaj za to, da bo
                     ta narod živel. Saj ni mogoče, da ne bi videli, da se za obzorjem že kažejo
                     obrisi jakobinske Slovenije. </p>
                  <figure>
                     <graphic url="slike_z_75/z_75_36.png"/>
                     <head>Spominski zbor <name type="author">Blaža Cedilnik</name></head>
                  </figure>
               </div>
            </div>
            <div type="div2">
               <head>»Kdor res ljubi svoj narod, ne bo storil ničesar, kar narodu škoduje«</head>
               <docAuthor>Tamara Griesser-Pečar</docAuthor>
               <div type="div3">
                  <p>V središču današnjega predavanja ne bodo toliko koroška leta dr. Gregorija
                     Rožmana, kakor njegova vloga, ki jo je imel kot ljubljanski škof, kar je ostal
                     do smrti v Clevelandu 16. novembra 1959. Nominalno je ostal ljubljanski škof
                     tudi po tem, ko je svojo škofijo 5. maja 1945 zapustil in se odpeljal na
                     Koroško, od koder se ni mogel več vrniti. </p>
                  <p>Dr. Gregorij Rožman se je rodil 9. marca 1883 v Dolinčicah, v fari Šmihel pri
                     Pliberku. V družini je bilo sedem otrok, Gregorij je bil najmlajši. Oče je bil
                     Franc Rožman, mali kmet, mati pa Terezija, roj. Glinik. V ljudsko šolo je hodil
                     v Šmihelu, v gimnazijo, ki jo je začel leta 1896 kot gojenec Marijanišča, pa v
                     Celovcu. Od jeseni 1904 je študiral v celovškem bogoslovju in 4. avgusta 1907
                     je imel v svoji rojstni fari novo mašo. Po letu službovanja v Borovljah kot
                     kaplan in podiplomskem študiju v Avguštineju na Dunaju (promoviral je 29.
                     junija 1912) ter po kratkem delovanju kot prefekt malega semenišča v Celovcu je
                     na celovškem bogoslovju od septembra 1913 naprej predaval kanonsko pravo, v
                     letih 1914 do 1919 pa je bil profesor moralne teologije in kanonskega prava ter
                     istočasno spiritual. Ker je senžermenska pogodba plebiscitno področje razdelila
                     v cono A in B in je bila cona A pod jugoslovansko upravo in s tem izgubila
                     kontakt s Celovcem, je krški škof Adam Hefter 29. julija 1919 ustanovil poseben
                     generalni vikariat v Dobrli vasi in Rožmana imenoval za pravnega svetovalca
                     generalnega vikarja prošta Matija Raindla. Ko je bila 1919 v Ljubljani
                     ustanovljena univerza, je Rožman na predlog cerkvenega zgodovinarja Janeza
                     Zoreta sprejel vabilo Teološke fakultete na novo ustanovljeni univerzi v
                     Ljubljani, da prevzame profesuro za cerkveno pravo.<note place="foot" n="1">
                        <p> Več o Rožmanu kot profesorju: Metod Benedik, »Gregorij Rožman – profesor
                           prava«, <emph>Rožmanov simpozij v Rimu,</emph> Celje: Mohorjeva založba,
                           2001, str. 23–37.</p>
                     </note> 17. marca 1929 je bil imenovan za koadjutorja ljubljanskega škofa s
                     pravico nasledstva. Rožman je za imenovanje zvedel na Koroškem, kjer je za
                     velikonočne praznike pomagal v dušnem pastirstvu.<note place="foot" n="2">
                        <p> Jakob Kolarič, <emph>Škof Rožman</emph>,<emph> I.</emph>, Celovec:
                           Mohorjeva založba, 1967, 141–146.</p>
                     </note> Pred škofovskim posvečenjem je 26. junija 1929 obiskal Rim in se papežu
                     za imenovanje osebno zahvalil.<note place="foot" n="3">
                        <p> Jakob Kolarič, <emph>Škof Rožman, II.,</emph> Celovec: Mohorjeva
                           založba, 1970, 126.</p>
                     </note> Na duhovnih vajah (2.–10. julij) je začrtal svoj škofovski program. V
                     svojih beležkah ga je povzel v dve točki: 1. Crucis pondus et praemium – Teža
                     križa in plačilo (moje življenje) – svoje škofovsko geslo in 2. Duc in altum –
                     Odrini na globoko (moje delovanje).<note place="foot" n="4">
                        <p> Podrobnosti Jakob Kolarič, <emph>Škof Rožman, I.,</emph> 1967, 257–260.
                           Njegov grb: Vejica rožnega grma s tremi zlatimi vrtnicami na modrem
                           polju. NŠAL, ŠAL Škofje, Rožman, fasc. 1.</p>
                     </note> Posvetil ga je ljubljanski škof Anton Bonaventura Jeglič,
                     soposvečevalca pa sta bila lavantinski škof dr. Andrej Karlin in krški škof dr.
                     Josip Srebrnič, zadnji zato, ker je bil celovški škof dr. Adam Hefter bolan. 1.
                     avgusta 1930 je Rožman postal ljubljanski škof. </p>
                  <p>V svojem prvem pastirskem pismu je škof Rožman na praznik Kristusa Kralja, 26.
                     10. 1930, navedel, kot je poudaril zgodovinar dr. France Dolinar, temeljna
                     izhodišča svoje škofovske službe:<note place="foot" n="5">
                        <p> France Martin Dolinar, <emph>Ljubljanski škofje</emph>, Ljubljana:
                           Družina. 2007, str. 403–404.</p>
                     </note>
                     <emph>»S strahom sem prevzel škofovsko palico iz rok svojega prednika. Pogum in
                        zaupanje mi vzbuja beseda sv. Pavla:‚Sveti Duh vas je postavil za škofa, da
                        vodite Cerkev božjo.’ (Apd 20.28) ... K vam prihajam s težko odgovornostjo
                        pred Bogom, da izvršim nalogo, katero mi je naložil. S svetim Pavlom moram
                        reči:‚Gorje mi, ako te svoje naloge ne bi izvrševal!' Zato pa hočem
                        oznanjati božje kraljestvo vestno in vedno, ne glede na to, ali je ljudem
                        prav ali ne, saj velja za vsakega škofa opomin, ki ga je sv. Pavel dal
                        svojemu učencu, škofu Timoteju: ‚Oznanjaj besedo, nastopaj, bodi prilično
                        ali neprilično; prepričuj, svari, opominjaj z vsem potrpljenjem in učenjem’
                        (2Tim 4.2).«</emph>
                     <note place="foot" n="6">
                        <p>
                           <emph>Ljubljanski škofijski list</emph>, št. 9/1930, str. 129–134. </p>
                     </note>
                  </p>
                  <p>V nasprotju s svojim predhodnikom škofom Antonom Bonaventuro Jegličem je bil
                     Rožman <emph>»človek govorjene besede«</emph>.<note place="foot" n="7">
                        <p> France Dolinar v: Tamara Griesser–Pečar in France M. Dolinar,
                              <emph>Rožmanov proces</emph>, Ljubljana: Družina, 1996, str. 201.</p>
                     </note> Bil je znan kot odličen govornik, ki je dosegel srca svojih poslušalcev
                     oz. sogovornikov. Svoje pridige je zelo temeljito pripravil in besedila večkrat
                        popravljal.<note place="foot" n="8">
                        <p> Več o pridigah: Marija Čipić Rehar, »Pridige in pastirska pisma škofa
                           Rožmana v vojnem času«, <emph>Med sodbo sodišča in sodbo vesti</emph>,
                           Ljubljana: Družina, 2009, str. 123–260.</p>
                     </note> Bil je v prvi vrsti dušni pastir in ne politik ali diplomat. Zabeleženo
                     je, da se je zelo težko odločal, očitali so mu celo, da je bil pod vplivom
                     svoje okolice, da je bil popustljiv in mehkega srca. Splošna ocena je bila, da
                     je to izraz njegove koroške duše. Kakor vedno pri takih posplošitvah, ki gotovo
                     kažejo na njegov karakter, je to samo delna resnica. V načelnih vprašanjih,
                     predvsem v vprašanjih verskega značaja, je bil jasen in odločen.</p>
                  <p>Škof Rožman si je zastavil program duhovne prenove škofije. S tem je začel pri
                     duhovnikih, ki naj se po njegovem mnenju ne bi politično udejstvovali, ker so v
                     prvi vrsti oznanjevalci božje besede. Prenovo svoje škofije pa je gradil
                     predvsem tudi na mladini – podobno kot Jeglič. Bil je duhovni vodja telovadnega
                     in vzgojno-izobraževalnega društva Orel, s katerim je bil povezan že kot
                     profesor na bogoslovju v Celovcu,<note place="foot" n="9">
                        <p> Anton Jamnik, »Rožman – duhovni vodja Orlov«, <emph>Rožmanov simpozij v
                              Rimu</emph>, Celje: Mohorjeva, 2001, 39–49.</p>
                     </note> in ko je jugoslovanska oblast konec leta 1929 Orel razpustila, ker se
                     ni hotel vključiti v novo vsedržavno zvezo Sokol, je Rožman vzgojo mladine
                     gradil na Marijinih družbah, predvsem pa na Katoliški akciji. V škofijskem
                     odboru Katoliške akcije je zastopal škofa Jegliča že kot koadjuktor. Rožman je
                     podobno kakor pred njim Jeglič videl v KA eno najmočnejših sredstev za prenovo
                     škofije. Zavzemal se je za njeno preoblikovanje in se dogovoril z lavantinskim
                     škofom dr. Ivanom Jožefom Tomažičem za enotno organizacijo in koordinirano
                     delovanje. Leta 1936 sta podpisala nova pravila, vendar nista uspela
                     vzpostaviti edinosti v katoliškem taboru.<note place="foot" n="10">
                        <p> Pravila iz leta 1936, v: LŠL, 8–9/1936, 109–115. Ker je bil tudi
                           Katoliška akcija izrazito stanovsko urejena, so v naslednjih letih
                           pravila dobile tudi posamezne stanovske skupine.</p>
                     </note> Prišlo je predvsem do trenj med »stražarji« (Mihaelova skupina), ki so
                     leta 1937 ustanovili na univerzi akademski klub Straža, njihov idejni vodja je
                     bil profesor dr. Lambert Ehrlich (1879–1942), in »mladci«, ki jih je vodil
                     gimnazijski profesor Ernest Tomec (1885–1942).<note place="foot" n="11">
                        <p> Anka Vidovič Miklavčič, »Rožman in stražarji«, <emph>Rožmanov simpozij v
                              Rimu</emph>, str. 159–172.</p>
                     </note> Rožman je leta 1940 odločil, da velja organizacija okrog Tomca (Mladci
                     Kristusa Kralja) za edino predstavnico KA, Straži pa je dal status pomožne
                     organizacije. K neenotnosti katoliških vrst pa so prispevali tudi križarji
                        (<emph>Dom in svet, Dejanje, Zarja</emph>). Ostro so se opredeljevali do
                     stališč in drže Katoliške cerkve, najbolj znano je tukaj Kocbekovo
                        <emph>Premišljevanje o Španiji</emph>.<note place="foot" n="12">
                        <p> Edvard Kocbek, »Premišljevanje o Španiji«, v: Dom in svet 50 (1937/38),
                           str. 90–105. Rožman je napisal o tem sledeče: <emph>»Edvarda Kocbeka
                              članek 'Premišljevanje o Španiji', ki je objavljen v Domu in svetu
                              1937 str. 90–105, je po vsebini in obliki zmožen vzbuditi v čitateljih
                              krivične sodbe o katoliški cerkvi in mržnjo do nje. Stavek: 'Vse
                              herezije in odpadi so bili navadno očita dejanja, duhovno junaštvo
                              prepričanih ljudi, ki se po svoji vesti odločajo za večjo in boljšo
                              resnico,' je, kakor je zapisan, popolnoma zmoten in nasprotuje
                              stališču in nauku katoliške cerkve.«</emph> LŠL 1937, str. 113 sl.</p>
                     </note> Rožman je to premišljanje ostro obsodil kot nasprotno nauku Cerkve.
                     Prof. Albin Kralj govori v tem sklopu o drugi ločitvi duhov na Slovenskem.<note
                        place="foot" n="13">
                        <p> Albin Kralj, »Rožman in križarji«, <emph>Rožmanov simpozij v
                           Rimu</emph>, str. 165.</p>
                     </note> Bližajoča vojna pa je razkol v katoliškem taboru še povečala. Med vojno
                     je šlo predvsem za opredelitev za in proti OF in NOB. Številni krščanski
                     socialisti so v nasprotju z veliko večino slovenskega klera vstopili v OF in
                     partizanske enote ter komunistom omogočili prevzem oblasti. </p>
                  <p>Pomembna je Rožmanova vloga pri pripravi konkordata med Svetim sedežem in
                     Jugoslavijo (1935), ki pa je zaradi nasprotovanja srbske pravoslavne Cerkve
                     propadel (1937). Po 16 letih je avgusta 1940 pripravil škofijsko sinodo v
                     Zavodu sv. Stanislava v Št. Vidu. Tam so sprejeli dva pomembna dokumenta:
                        <emph>Pastoralne inštrukcije za ljubljansko škofijo</emph>, ki so zaradi
                     vojne in povojnih razmer šle v pozabo, in <emph>Zakonik ljubljanske
                        škofije</emph>, ki ga je pripravil v veliki meri Alojzij Odar in ki je v
                     nekaterih določbah veljaven še danes.<note place="foot" n="14">
                        <p> Več o tem: Borut Košir, »Rožmanova sinoda iz leta 1940«, <emph>Rožmanov
                              simpozij v Rimu</emph>, str. 97–116.</p>
                     </note> Rožman se je tudi zelo angažiral na socialnem in karitativnem področju,
                     bil je član številnih društev, tudi npr. Slovenskega planinskega društva. Tako
                     je blagoslovil leta 1935 križ na Škrlatici, ki so ga leta 1954 vrgli čez steno
                     Škrlatice in ki je simbol razstave »Boj proti veri in Cerkvi 1945–1961«.</p>
                  <p>Kot profesor cerkvenega prava je v nedatiranem rokopisu Cerkev in politika
                     podal svoje gledanje na politiko in državo, ki je pomembno za razumevanje
                     njegovega odnosa do okupacijskih oblasti v času druge svetovne vojne oz.
                     revolucije: <emph>»Cerkev ima v človeški družbi nalogo, resnice krščanstva, to
                        je verske in moralne, čuvati in učiti, navajati narode, da si uredijo vse
                        življenje in dejanje v skladu s temi resnicami in da tako pridejo do svojega
                        nadnaravnega cilja.«</emph> Cerkev si sicer prisvaja pravico soodločanja v
                     političnih vprašanjih, vendar samo tistih, ki se nanašajo na njeno osnovno
                     poslanstvo. Kritičen je do političnega delovanja klera, čeprav ga ne
                     prepoveduje, razen <emph>»če bi iz političnega delovanja klera sledila škoda za
                        vero in versko življenje,«</emph> in opozarja, da Cerkev ne sme istovetiti
                     strankarskih načel z religijo: <emph>»Cerkev obsoja kot nemoralno vsako nasilno
                        spremembo vladavine, vsako revolucijo. ... Cerkev je napram obliki vladavine
                        indiferentna, nobene ne smatra za edino pravo ... Cerkev uči, da je najvišja
                        dolžnost vsake vlade skrbeti za občno blaginjo. Ob času revolucije je
                        najvišja dolžnost vlade in državljanov čim prej končati kaos, zgraditi na
                        razvalinah starega novo državo kot napravo obče blaginje ... V konfliktu dveh
                        dolžnosti prevladuje zmerom višja, važnejša.«</emph>
                     <note place="foot" n="15">
                        <p> NŠAL, ŠAL, Škofje, Rožman, Cerkev in politika, fasc. 2; Metod Benedik,
                           »Gregorij Rožman – profesor prava«, str. 35–37.</p>
                     </note> V predavanju »Cerkev in država«, ki ga je imel leta 1923 na katoliškem
                     shodu, pa je opozoril na to, da je potrebno, da Cerkev in država uredita odnose
                     med seboj, ker »imata iste ljudi za predmet, na katerega se nanaša njuna
                     oblast.« Kot skupne interese države in Cerkve navaja zakonsko zvezo, vzgojo
                     otrok in šolo. Toda: <emph>»Vir vsake oblasti, tudi politične, je Bog,«</emph>
                     pravi Rožman. <emph>»Suverenost države ni in ne more biti absolutna, ker zavisi
                        od Boga, ki je v določenem ji namenu v svojem pozitivnem pravu ter v
                        pravicah človeški osebi prirojenih postavil državni oblasti neke meje,
                        katerih ne sme prekoračiti, ako noče zlorabiti svoje oblasti proti volji
                        Bogu, v čigar imenu nosi meč (Rim 13. 4).«</emph> Zelo kritično je potem
                     ocenil to, kar se je dogajalo v Kraljevini Jugoslaviji po sprejetju vidovdanske
                     ustave: <emph>»Oznanjevanje verskih resnic je ena glavnih nalog katoliške
                        cerkve in njena notranja zadeva. Zato moramo na podlagi svojih katoliških
                        načel zavrniti poskus, uvesti nadzorstvo nad cerkvijo v njenem lastnem
                        delokrogu.«</emph>
                     <note place="foot" n="16">
                        <p> Gregorij Rožman, »Cerkev in država«, <emph>Peti katoliški shod v
                              Ljubljani 1923</emph>, Ljubljana 1924, str. 253–258; citirano po
                           France M. Dolinar, »Gregorij Rožman (1883–1959)«, <emph>Med sodbo sodišča
                              in sodbo vesti</emph>, str. 22–23. </p>
                     </note>
                  </p>
                  <figure>
                     <graphic url="slike_z_75/z_75_37.png"/>
                     <head>Spominski zbor <name type="author">Ivo Žajdela</name></head>
                  </figure>
                  <p>Okupacija Rožmana ni presenetila. Pričakoval jo je, se je bal in svojo okolico
                     kar naprej svaril, naj se ne slepi, in je zato pri številnih sodobnikih veljal
                     kot pesimist. Na dan okupacije je sežgal t.i. tajni arhiv.<note place="foot"
                        n="17">
                        <p> Griesser–Pečar, <emph>Lenič</emph>, str. 146.</p>
                     </note> Pričakoval pa je najprej nemško in ne italijansko zasedbo in njegov
                     tajnik Lenič je bil prepričan, da bi Nemci Rožmana takoj zaprli. Ljubljano so
                     zasedli Italijani, ozemlje ljubljanske škofije pa sta nemška in italijanska
                     okupacija razdelili na dva dela: 134 župnij z mestom Ljubljana so zasedli
                     Italijani, Gorenjsko in Zasavje s 142 župnijami pa Nemci. Celotni Rožmanov
                     odnos do grozodejstev okupacijskih sil vsekakor dokazuje – v ostrem nasprotju s
                     tem, kar so mu pozneje podtikovali komunistični oblastniki –, da škof nikoli ni
                     bil prijatelj okupatorjev, posebno ne nemških. Že pred nemškim napadom na
                     Jugoslavijo 6. aprila 1941 je od poljskih duhovnikov, ki so bežali preko
                     Slovenije v Rim, imel natančna poročila o grozodejstvih, ki so jih počenjali
                     Nemci na Poljskem. Spomladi 1940 je preko Rima dobil poročilo, ki ga je napisal
                     poljski kardinal Avgust Hlond za papeža.<note place="foot" n="18">
                        <p> V slovenščino ga je prevedel prelat Franc Lukman. Po vsej verjetnosti je
                           prav to poročilo pozneje Hlond izdal v knjižni obliki v Londonu pod
                           naslovom <emph>The Persecution of the Catholic Church in German occupied
                              Poland [Preganjanje katoliške Cerkve v nemškookupirani Poljski] I.
                              Montanar, Il vescovo lavantino Ivan Jožef Tomažič (1876–1949). Tra il
                              declino dell’impero austro-ungarico e l’avvento del communismo in
                              Jugoslavia</emph>, v: Chiesa e storia 5, Rim 2007, 410–411. Rožman je
                           dal ta prevod tiskati kot rokopis in ga je razdeljeval med duhovščino,
                           ker ga slovensko časopisje ni smelo objaviti. Glej tudi: T.
                           Griesser–Pečar, <emph>Slowenische katholische Kirche 1941–1960</emph>, v:
                           Die katholische Kirche in Mitteleuropa nach 1945 bis zur Gegenwart, Wien
                           2006, str. 485. </p>
                     </note> Dal ga je tajno natisniti in na skrivaj razširjati predvsem med
                     duhovniki. Iz poročila »Reichssicherheitshauptamta«, ki je bilo pripravljeno za
                     napad na Jugoslavijo, je razvidno, da so Nemci zaradi tega Rožmana uvrstili med
                     nasprotnike – in ker je Hlondu izkazal gostoljubnost na VI. mednarodnem
                     kongresu Kristusa Kralja v Ljubljani leta 1939.<note place="foot" n="19">
                        <p> Tamara Griesser–Pečar, <emph>Stanislav Lenič. Življenjepis v
                              zaporu</emph>, Celovec–Ljubljana–Dunaj 1997, 73 (=Lenič);
                           Reichssicherheitshauptamt, Jugoslawien, 12 e. Ohranjen je nemški naslov
                           te knjige, ki pa je bila gotovo pisana v poljščini: <emph>Die deutschen
                              Greueltaten in Polen</emph>. </p>
                     </note> Po okupaciji so nemški krogi na Gorenjskem grozili, da bo gestapo škofa
                     Rožmana zaprl in odstranil.<note place="foot" n="20">
                        <p> NŠAL, Zapuščina msgr. Jagodic; Jera Vodušek Starič, <emph>»Dosje«
                              Mačkovšek</emph>, Viri 7, Ljubljana 1994, str. 23. </p>
                     </note> Ko je ozemlje, ki so ga zasedli Nemci, preplavil val aretacij in
                     izseljevanja, se je Rožman takoj obrnil na Vatikan za pomoč, da intervenira pri
                     italijanski vladi, da se ta zavzame za zaprte duhovnike obeh škofij pri nemški
                     vladi. To se je tudi zgodilo, vendar je bilo posredovanje neuspešno.</p>
                  <figure>
                     <graphic url="slike_z_75/z_75_38.png"/>
                     <head>Tamara Greisser-Pečar <name type="author">Ivo Žajdela</name></head>
                  </figure>
                  <p>Trdovratno se v delu zgodovinopisja in publicistiki drži tudi zgrešena
                     primerjava slovenskih ordinarijev, po kateri naj bi ljubljanski škof dr.
                     Gregorij Rožman sodeloval z okupatorjem, lavantinski škof dr. Ivan Tomažič pa
                     naj bi kolaboracijo zavrnil.<note place="foot" n="21">
                        <p> Rashid, Zlatka, <emph>Škof, ki je trpel s svojim ljudstvom</emph>
                           (intervju s škofom dr. Vekoslavom Grmičem). V: Večer, 1.10.1994; Hribar,
                           Tine, <emph>Odpustimo neodpustljivo.</emph> V: Dnevnik, 24.6.2006.
                           Pleterski, Janko, <emph>Cerkev in država v okupirani Jugoslaviji
                              1941–1945</emph>. V: Država in Cerkev. Ljubljana: SAZU, 2002, str.
                           195–199</p>
                     </note> In to čeprav sta oba, kljub različnim izhodnim točkam, zastopala enako
                     strogo legalistično stališče v smislu svetega pisma: <emph>»Vsak človek bodi
                        višjim oblastem pokoren; ni je namreč oblasti, razen od Boga, in te, ki so,
                        so od Boga postavljene. Kdor se torej ustavlja oblasti, se upira božji
                        naredbi ...«</emph> (Rim 13,1–2), stališče, ki so ga zastopali tudi cerkveni
                     predstojniki po vojni proti totalitarni komunistični oblasti. Kljub temu, da je
                     bila okupacija za oba škofa vsiljeno zlo in da sta bila oba narodno zavedna
                     Slovenca, sta vendar nosila odgovornost za svojo škofijo, za svoje vernike. Ko
                     so prišli italijanski okupatorji, je Rožman obiskal visokega komisarja šele, ko
                     ga je njegova okolica k temu silila (20. 4. 1941). Grazioli je Rožmanu vrnil
                     obisk naslednji ponedeljek<note place="foot" n="22">
                        <p>
                           <emph>Škofijski list</emph>, št. 4–6, 31. 7. 1941. Gl. tudi
                              <emph>Slovenec</emph>, 22.4.1941. </p>
                     </note> in ga seveda izkoristil za propagando. Izjavo o lojalnosti, ki so jo
                     zahtevali tako od škofa kakor od vidnih slovenskih politikov in
                     gospodarstvenikov, je Visoki komisariat ponaredil in jo dal v objavo, ne da bi
                     se povezal s škofom, celo naslovnika je spremenil – naenkrat je bilo pismo
                     namenjeno duceju. Končno je škof v časopisu prebral izjavo, ki niti ni prišla
                     izpod njegovega peresa niti je ni potrdil ali celo podpisal. Izvirnik in
                     ponaredbo je takoj dal tajniku, da ju vloži v arhiv za poznejše čase. Kljub
                     temu se v publicistiki in celo v delih nekaterih zgodovinarjev trdovratno drži
                     prepričanje, da je publicirana izjava pristna.<note place="foot" n="23">
                        <p> Npr. <emph>Narodnoosvobodilni boj v slovenskem narodnem spominu.
                              Slovenski zbornik za leto 2007</emph>, GO ZZB NOB Slovenije: Ljubljana
                           2007, ur. Janez Stanovnik et al., str. 351–352. Avtorji zbornika trdijo
                           namreč, da je izjava avtentična zato, ker škof fašistom po objavi ni
                           ugovarjal, kar je nedvomno bagateliziranje fašizma. </p>
                     </note>
                  </p>
                  <p>Lavantinski škof je ravnal podobno, še pred Rožmanom je obiskal šefa
                     pokrajinske uprave dr. Siegfrieda Uiberreitherja. Bil je seveda v veliko slabši
                     situaciji, ker je imela nemška okupacijska sila povsem drugačen odnos do Cerkve
                     kakor italijanska. Zaprla in na Hrvaško in v Srbijo je izgnala 90,83%
                     slovenskih duhovnikov iz lavantinske škofije in iz dela ljubljanske škofije, ki
                     so jo zasedli Nemci. Nekaj duhovnikov je poslala v koncentracijska taborišča.
                     Cerkveno premoženje je zasegla. Tudi škof Tomažič je okupatorju poslal izjavo,
                     naslovil pa jo je 26. aprila 1941 direktno na Hitlerja.</p>
                  <p>Vedno znova se poudarja, da je sicer Rožman podpiral ustanovitev vaških straž
                     in domobrancev, Tomažič pa da je odločno odvračal ustanovitev domobrancev na
                     Štajerskem. Toda Tomažič ni nasprotoval samo domobrancem, nasprotoval je prav
                     tako OF in partizanom. Oba škofa, Rožman in Tomažič, sta stala trdno na
                     stališču enciklike <emph>»Divini redemptoris«</emph> (19. 3. 1937). Škof Rožman
                     komunizma ni odklanjal iz političnih, ampak iz verskih razlogov. Citiram iz
                     znanega <emph>Pastirskega pisma o nevarnosti brezbožnega komunizma</emph>,
                     30.11.1943: <emph>»Nihče ne more biti istočasno katoličan in komunist.
                        Brezbožnost in vera v Boga sta nezdružljivi kot voda in ogenj. Kdor je
                        komunist, ni več kristjan ... Sodelovanje z brezbožnim komunizmom brez greha
                        ni mogoče.«</emph>
                     <note place="foot" n="24">
                        <p> »Pastirsko pismo ljubljanskega škofa dr. Gregorija Rožmana za advent
                           1943«, <emph>Škofijski list</emph>, 30.11.1943.</p>
                     </note> V pismu duhovnikom ljubljanske škofije 20. 8. 1943: <emph>»Brezbožni
                        komunizem je v bistvu zlo – moralno zlo –, sodelovanje z njim ... v katerikoli
                        reči je prav tako zlo, torej moralno prepovedano ... V osvobodilni fronti
                        imajo komunisti, kakor sami trdijo in kakor je razvidno iz njihovih
                        publikacij, vodilno vlogo. Kdor torej podpira osvobodilno fronto, podpira
                        komunizem ... Ker je osvobodilna fronta dejansko v rokah komunizma in njegova
                        nosilka med našim narodom, zato je vsako prostovoljno sodelovanje z
                        osvobodilno fronto bodisi z gmotnim ali moralnim podpiranjem bodisi s
                        prikrivanjem in simpatiziranjem kot sodelovanje z moralnim zlom pod grehom ...
                        prepovedano.«</emph>
                     <note place="foot" n="25">
                        <p>
                           <emph>Med sodbo sodišča in sodbo vesti,</emph> str 222–223.</p>
                     </note>
                  </p>
                  <p>Po sklepu Vrhovnega plenuma OF, ki je 16. 9. 1941 z revolucionarnim aktom
                     prevzel oblast na Slovenskem in monopoliziral upor, so lahko vsakega, ki je
                     deloval zunaj OF, pa četudi proti okupatorju, imenovali za izdajalca. Ubijali
                     so na cestah in domovih narodno zavedne Slovence – in ne okupatorjev. Škof
                     Rožman tega ni mogel – in ni smel odobravati. Pri tem pa moramo poudariti, da
                     se škof v prvih mesecih po ustanovitvi OF, ki so jo imeli v oblasti komunisti,
                     ni oglasil. Šele ko je na cesti izbruhnilo odkrito nasilje in so morali umreti
                     številni, tudi narodno zelo zavedni Slovenci, pogosto umorjeni kot domnevni
                     izdajalci, je ta dejanja obsodil. <emph>»Danes čujem govoriti tudi sicer resne
                        ljudi, da umor ni več zločin, ampak junaško dejanje, ko so dandanes nekatere
                        naravne vrednote politične narave višje kot verske, nadnaravne. Proti temu
                        mnenju stoji božje razodetje: Umor je in ostane vnebovpijoč greh, ki božjo
                        pravično kazen izziva, pa naj gre za letnih 20.000 umorov nerojenih
                        človeških bitij med slovenskim narodom, ali za uboj sočloveka brez obtožbe
                        in brez obsodbe – umor na lastno pest, iz političnih, socialnih ali
                        nacionalnih razlogov ali iz osebne maščevalnosti. Nespremenljivo veljavna
                        resnica je: Edini Bog je gospodar nad človeškim življenjem. ... Bog je z
                        neizbrisljivimi črkami zapisal: Ne ubijaj! Ne kradi! za vse čase in za vse
                        ljudi.«</emph>
                     <note place="foot" n="26">
                        <p> Adventna pridiga za leto 1941, <emph>Med sodbo sodišča in sodbo
                              vesti</emph>, str. 187.</p>
                     </note> In 14. novembra 1943: <emph>»Brezbožni komunizem je pognal ljudstvo v
                        pogin, ene v smrt, druge v revščino. Iz teh grobov življenje več ne bo
                        vzklilo: ne iz tistih, ki jih je roka komunistov direktno odprla, ne iz
                        onih, ki jih je indirektno izkopala. Da, tudi oni grobovi tam v drugem kotu
                        – koliko jih je – so delo komunistične OF, zaradi njenega za narod pogubnega
                        nastopanja so se bili odprli in vzeli vase toliko močnih mladih življenj,
                        koliko idealnih, najboljših ljudi našega naroda je v grobovih širne naše
                        zemlje, ljudi, ki bi jih narod v sedanjosti in bodočnosti bridko potreboval,
                        a ne bo jih več. ... Ljudje slovenski, streznite se vendar že, streznite se
                        vendar že, streznite se vsi v tej skrajni stiski, v kateri je narod na tem,
                        da pogine.«</emph>
                     <note place="foot" n="27">
                        <p>
                           <emph>Med sodbo sodišča in sodbo vesti,</emph> str. 224–225. Gre za govor
                           škofa Rožmana 14. 11. 1943 na spominski žalni slovesnosti za žrtvami
                           komunističnega nasilja na grobu bana Marka Natlačena.</p>
                     </note>
                  </p>
                  <p>Kasneje, v odgovoru na obtožnico, je Rožman 30. septembra 1946 pisal:
                        <emph>»Domnevno sodelovanje (kolaboracija) je obstajalo v odkritem
                        ideološkem odporu duhovnikov zoper brezbožni komunizem. Na podlagi odločnega
                        nasprotja brezbožnega komunizma do krščanstva, ki izhaja iz bistva
                        komunizma, ne more imeti noben katoliški duhovnik nobenega drugega stališča.
                        V tem pa ne obstoji nobeno politično ali kakršno koli sodelovanje z
                        okupatorjem.«</emph>
                     <note place="foot" n="28">
                        <p> Škofa Rožmana odgovor, (prevod Jože Jagodič), <emph>Med sodbo sodišča in
                              sodbo vesti</emph>, str. 381. </p>
                     </note>
                  </p>
                  <p>Vedno znova se tudi poudarja, da Rožman nikoli ni obsodil okupatorja, kar ne
                     ustreza resnici. Škof je dvakrat protestiral proti okupatorju. Dne 24. 10. 1941
                     je v pastirskem pismu duhovnikom in gostom jasno obsodil nemško nasilje nad
                     slovenskim prebivalstvom,<note place="foot" n="29">
                        <p> Pismo, ki ga je napisal, je bilo namenjeno duhovnikom in gostom, torej
                           tistim duhovnikom, ki so pribežali v ljubljansko škofijo. Naslov
                           dokumenta je: »Gregorij po božji milosti in apostolskega sedeža oblasti
                           škof ljubljanski, vsem svojim duhovnikom in dragim gostom v ljubljanski
                           škofiji, pozdrav in blagoslov! 24. 10. 1941«</p>
                     </note> da je bilo iz 148 župnij izgnanih 193 dušnih pastirjev, iz 14
                     samostanov in drugih cerkvenih ustanov pa številni redovniki in redovnice, tako
                     da je moralo 200.000 ljudi živeti brez duhovne oskrbe in brez zakramentov ter
                     da je Cerkev na Gorenjskem izgubila vse materialno premoženje, Zavod sv.
                     Stanislava pa je zasedel gestapo. <emph>»V toku 14 stoletij naše ljudstvo ... ni
                        doživelo ničesar hujšega. In kaj zlega bo sledilo. Nikjer na svetu nimamo
                        opore. Le Bog je naša opora, vanj polagamo svoje upe ... Domine deus, ad te
                        sunt oculi nostri, ne pereamus!«</emph> In: <emph>»V obstoječih razmerah
                        moramo na vernike z vsemi močmi vplivati, da se drže reda in discipline, da
                        ne store ničesar, kar bi oblastnike prisililo, da nastopajo strožje in
                        ostreje, kar bi le oteževalo življenje, ki je itak težko dovolj. Podvigi
                        raznih osvobodilnih gibanj nerazsodnih ljudi v sedanjih razmerah narodu ne
                        koristijo nič, pač pa mu hudo škodujejo. Kdor res ljubi svoj narod, ne bo
                        storil ničesar, kar narodu dejansko škoduje. Naša duhovniška dolžnost je, da
                        po svojih močeh narodu prihranimo večje zlo.«</emph>
                     <note place="foot" n="30">
                        <p> Pismo duhovnikom in gostom v ljubljanski škofi ji, 24. 10. 1941,
                              <emph>Med sodbo sodišča in sodbo vesti,</emph> str. 183.</p>
                     </note>
                  </p>
                  <p>Prav tako nihče ne omeni formalne pritožbe zaradi nedopustnega ravnanja
                     Italijanov. Dne 26. septembra 1942 je škof obiskal visokega komisarja in
                     obsodil nasilje italijanske uprave zasedenega ozemlja v memorandumu, ki ima 20
                     točk. Med drugim je zahteval, da Italijani iz zaporov in internacije izpustijo
                     vse, ki niso zakonito zadržani. Skliceval se je na pravičnost in zakonitost v
                     duhu rimskega prava in veljavnost predvojnih zakonov. Visoki komisar je bil,
                     tako piše Rožman, <emph>»ves divji, da si upa kdo fašistični oblasti delati
                        očitke, ki po njegovem naziranju niso utemeljeni, in je odkrito dejal, da bi
                        zastopnike političnih strank dal takoj zapreti, če bi si drznili stopiti
                        osebno predenj s tako vlogo.«</emph>
                     <note place="foot" n="31">
                        <p> Griesser–Pečar, Dolinar, <emph>Rožmanov proces</emph>, str. 60–70,
                           236–244.</p>
                     </note> Rožman je premišljeval tudi o tem, da bi javno s prižnice obsodil
                     italijanskega okupatorja, o tem se je posvetoval s papežem maja 1942 ob obisku
                     v Rimu in papež mu je odsvetoval, češ da bo interniran sam nekje v notranjosti
                     Italije, v škofiji pa ne bo nikogar več, ki bi lahko branil ljudi.<note
                        place="foot" n="32">
                        <p> Griesser–Pečar, Dolinar, <emph>Rožmanov proces</emph>, str. 44–46,
                           156.</p>
                     </note> Znašel se je pred dilemo: naj propade z odkrito besedo in držo mučenca
                     ter se sprijazni z internacijo v Italiji: Slovenci bi izgubili svojega škofa in
                     s tem edino zatočišče, ki so ga Slovenci sploh še imeli. Ali pa sprejme očitek
                     kolaboracije, naveže stike in na tak način pomaga v mnogih posameznih primerih?
                     Neprestano je tudi informiral Sveti sedež in prosil za posredovanja. Tako piše
                     v svojem zagovoru: <emph>»Pošiljal sem od časa do časa na Apostolski sedež
                        obvezna poročila o verskem in cerkvenem stanju dieceze Ljubljana, ki je bila
                        zasedena po dveh različnih okupatorjih, od katerih je bil nemški posebno
                        nepravičen in je divje postopal, pregnal je vse duhovnike, zasegel vse
                        premoženje, prepovedal rabo domačega jezika v cerkvi itd. O vsaki novi
                        krivici, vsaki novi nevarnosti, vsakem umoru ali zapiranju sem poročal
                        najvišjim cerkvenim oblastem, da bi se lahko po svoji presoji pritožile na
                        merodajnih mestih.</emph>
                     <emph>«</emph>
                     <note place="foot" n="33">
                        <p> »Bemerkungen zum Prozess des Militärgerichtshofes in Ljubljana gegen den
                           Bischof von Ljubljana Dr. Gregorij Rožman«, <emph>Med sodbo sodišča in
                              sodbo vesti</emph>, str. 357. </p>
                     </note>
                  </p>
                  <p>Delovanja škofa Rožmana med okupacijo sploh ne moremo razumeti, če ne
                     upoštevamo razlogov za njegove stike z okupacijskimi silami. Ti razlogi gotovo
                     niso temeljili le na dejstvu, da katoliški moralni nauk anarhijo v primerjavi s
                     krivično vladavino smatra za večje zlo. Rožman si je prizadeval, da bi narodu
                     pomagal, da bi s čim manjšimi izgubami prebrodil vojno. Globoko je bil
                     prepričan, da bodo zavezniki zmagali in da bo nemški poraz odločen drugje in ne
                     v Sloveniji. Zato je menil, da nasilen upor ljudstva ni prava pot. Izzval bi
                     samo nepotrebne žrtve. Hotel je, da slovenski narod – in to v polni zavesti, da
                     ga Nemci in Italijani želijo uničiti – s čim manj žrtvami premostil vojno. Prav
                     tako prepričan pa je bil tudi, da je komunizem še večje zlo kot nacizem in
                     fašizem. Trdil je, da bosta fašizem in nacizem premagana, komunizem pa bo, če
                     bo prišel na oblast, ostal dolgo. Zgodovina mu je dala prav.</p>
                  <p>Rožmanovi stiki z okupatorjem bi bili torej problematični, če ne bi upoštevali,
                     kaj je storil za ljudi, ki jih je okupator zapiral, interniral, izseljeval ali
                     pa na kak drug način preganjal. </p>
                  <p>Kako težko se je Rožman odločil, da je šel k okupatorjem in z njimi govoril,
                     kako malo ga je z njimi povezovalo in kako zelo ga je pri tem mučila vest, je
                     kasneje opisal njegov tajnik Stanislav Lenič, ko je podal Rožmanove pomisleke:
                        <emph>»Morda bi bilo res najboljše, da bi pretrgal vsake zveze z Italijani.
                        Velikokrat na to mislim, da bi javno nastopil v stolnici in obsodil vse
                        njihove krivice. Pa spet pomislim na potoke solz, ki jih matere in žene pri
                        meni prelijejo, ko me prosijo za intervencijo, in ne morem. Če enkrat
                        pretrgam, potem bo vsaka intervencija zastonj.</emph>
                     <emph>«</emph>
                     <note place="foot" n="34">
                        <p> Griesser–Pečar, Dolinar, <emph>Rožmanov proces</emph>, str. 57.</p>
                     </note>
                  </p>
                  <p>Škofova beseda je vsaj na začetku italijanske okupacije nekaj zalegla, kmalu pa
                     so Italijani spoznali, da se je zavzemal za vsakogar, ne glede na njegovo
                     politično prepričanje. Papeža je obveščal o nemških in italijanskih
                     grozodejstvih in prosil za pomoč. Sicer še ne poznamo natančnega števila ljudi,
                     za katere je škof interveniral, dostopnih pa je čedalje več dokumentov; pred
                     kratkim smo odkrili celo dokumente, ki jih je dala škofija na razpolago
                     branilcu po službeni dolžnosti Alojzu Vrtačniku in ki na razpravi proti škofu
                     niso bili predloženi. To so koncepti pisem intervencij – tudi sv. Očetu,
                     zahvalna pisma, seznam 1004 imen, ki ga je zabeležil škofov tajnik, za katere
                     je Rožman kar na vlogi svojcev pripisal svojo intervencijo v času med 21. 9.
                     1942 in 22. 2. 1943 itn. Če preštejemo vse intervencije, ki so nam danes znane,
                     pri tem pa seveda ne moremo upoštevati osebnih obiskov pri italijanskih
                     oblasteh, ki niso zabeleženi, ugotovimo, da je interveniral za najmanj 1318
                     ljudi, za nekatere večkrat. Če večkratne prošnje odštejemo, potem je
                     interveniral za najmanj 1210 po imenu navedenih posameznikov oziroma družin.
                     Pri tem smo za družine upoštevali samo tri člane, čeprav so bile družine takrat
                     večje. K tej številki moramo prišteti še intervencije za različne skupine:
                     deportirane v Srbijo, na Hrvaško in v Nemčijo, begunce, Primorce, pravoslavne
                     Srbe, Jude, talce, prebivalce različnih vasi, zapornike, na smrt obsojene, tako
                     za pomilostitev slovenskih obtožencev na tržaškem procesu in 27 obsojenih v
                     preserskem procesu marca 1942, internirance (predvsem tudi na Rabu), duhovnike
                     (več kot 350), oficirje, otroke (1700). Torej moramo gornji številki dodati še
                     nekaj tisoč. Za nekatere skupine je znano število oseb, teh je skupaj 2495, za
                     večino skupin pa žal ne. To se pravi, da moramo k omenjenemu številu prišteti
                     še najmanj nekaj sto ljudi. Mnogokrat, predvsem na začetku italijanske
                     okupacije, je bil uspešen. Ohranjeno je npr. sporočilo Gastona Gambarre,
                     komandanta XI. armadnega zbora, 26. 4. 1943 škofu Rožmanu, da je bilo po
                     Rožmanovi intervenciji izpuščenih 122 internirancev, delno je uspel tudi, ko je
                     posredoval za internirane slovenske in hrvaške otroke. Uspešen je bil tudi, ko
                     je italijanske oblasti prosil, da nudijo zatočišče beguncem, ki so zbežali na
                     italijansko zasedeno območje. Neuspešno se je zavzel za komunista Toneta
                     Tomšiča – tudi preko papeža. Organiziral je kurirsko službo za Srbijo, ki je
                     izseljenim prinesla vsaj nekaj denarja, prehrane in obleke. Pošiljal je
                     duhovnike v taborišča, naskrivaj tudi na nemško zasedeno področje, ker so bili
                     ljudje tam brez dušne oskrbe. Ustanovil je Škofijsko dobrodelno pisarno in tudi
                     sam skrbel za begunce itn. Ker so Nemci imeli povsem drug odnos do Cerkve, je
                     bil med nemško okupacijo manj uspešen, čeprav je tudi interveniral, tako za
                     pleterskega priorja p. Edgarja in druge.<note place="foot" n="35">
                        <p> Več o tem: Tamara Griesser–Pečar, »Rožmanova posredovanja pri
                           okupatorju«, <emph>Med sodbo sodišča in sodbo vesti</emph>, Družina:
                           Ljubljana 2009, str. 19–36; Tamara Griesser–Pečar, Blaž Otrin, »Časovni
                           pregled intervencij ljubljanskega škofa dr. Gregorija Rožmana«,
                              <emph>prav tam,</emph> str. 64–121.</p>
                     </note>
                  </p>
                  <p>Rožman tudi ni nikoli organiziral vaških straž ali domobranstva. Vaške straže
                     so nastale spontano zaradi dvojnega nasilja: italijanskega in partizanskega.
                     Tragično je, da so bile prisiljene vzeti orožje z rok okupatorja. Spomenica, ki
                     je bila že večkrat citirana v publicistiki in s katero tudi predsednik Zveze
                     borcev neprestano operira, je bila produkt seje 12. 9. 1942, na kateri so bili
                     navzoči predstavniki slovenskih predvojnih legalnih strank in kulturnih
                     institucij. Sestanek je sklical škof, ker so mu Italijani grozili, da bodo
                     požgali še več vasi in prebivalstvo izselili, oz. če citiram poročilo VOS-a:
                        <emph>»Roatta je grozil, da bodo izselili 60.000 Slovencev, Robotti pa, da
                        bodo pobili 300.000. Škof je bil na to zelo poparjen.«</emph> Odgovor na te
                     grožnje je bil potreben, da se odvrne neposredna nevarnost. Kako se je ta
                     odgovor natančno glasil, ni znano, ker je ohranjen samo nemški prevod spomenice
                     in komentar generala Robottija. Tudi ne vemo, kdo vse je sodeloval pri pisanju
                     tega odgovora. Nemški prevod navaja izjave o domačih policijskih četah, kar je
                     zelo verjetno, ker so na seji o tem govorili (razvidno iz pričevanj prisotnih).
                     Seveda mednarodno pravo dopušča domače policijske enote. O vsem tem sva s
                     kolegom Francetom Dolinarjem v knjigi, v časopisnih člankih in drugih
                     prispevkih kar nekajkrat pisala. </p>
                  <p>Škofu Rožmanu so očitali, da se je udeležil prisege slovenskih domobrancev.
                     Imel je 20. aprila 1944 ob pol devetih zjutraj mašo za domobrance na stadionu –
                     in to ob odsotnosti nemških vojakov in oficirjev. Šele po končani maši so
                     prikorakale nemške enote. Nemški SS-general Erwin Rösener je prišel na stadion
                     po maši šele ob 9.21. To lahko razberemo tudi iz članka v časopisu
                        <emph>Slovenec</emph>. Škof je bil sicer povabljen k častnim gostom na
                     tribuni stadiona, kar pa je odklonil. S kaplanom sta ostala na stadionu samo
                     toliko časa, da je bila pospravljena mašna obleka z drugim priborom, nato pa
                     sta stadion zapustila. Pri drugi prisegi ni bil, opravičil se je z bolečinami v
                     vratu, se je pa pojavil pri mimohodu domobrancev pred uršulinsko cerkvijo. Ta
                     škofova odločitev, ki jo je gotovo sprejel, da svojih vernikov ne bi pustil na
                     cedilu, je porazno delovala na emigracijo in zaveznike. Kazenskopravno pa ni
                     bila pomembna.<note place="foot" n="36">
                        <p> O tem več v knjigi Griesser–Pečar, Dolinar, <emph>Rožmanov
                           proces</emph>, str. 131–139 in 289–292.</p>
                     </note>
                  </p>
                  <p>Iz dokumentov, ki so nam na razpolago – spisa, ki ga je njegov tajnik in
                     poznejši ljubljanski pomožni škof dr. Stanislav Lenič pod prisilo napisal v
                     zaporu, iz zaslišanj med procesom, npr. Milka Vizjaka, namestnika komandanta
                     Slovenskega domobranstva, pa tudi iz Rožmanovega zagovora, ki ga je napisal po
                     procesu itn. – je razvidno, da se je pred omenjeno prisego posvetoval s
                     poveljstvom DMB, tudi s pristojnim vojaškim kuratom, dr. Ignacijem Lenčkom. Po
                     lastni izjavi je tudi besedilo prisege natančno prebral. Prepričati se je
                     hotel, da slovenski domobranci ne bodo zaprisegli Hitlerju. Poleg tega pa je
                     vedel, da so bili oficirji vezani na prisego kralju Petru.</p>
                  <p>Škof Rožman je zapustil Slovenijo 5. maja 1945. O tem, ali je pobegnil ali je
                     bil zvabljen z zvijačo čez mejo od tistih, ki jih je skrbela njegova usoda, je
                     bilo veliko polemike. Dokumenti iz Nadškofijskega arhiva v Ljubljani in
                     Škofijskega arhiva v Celovcu kažejo, da je sledil vabilu celovškega škofijskega
                     kanclerja (pismo je do demarkacijske meje prinesel jezuitski pater Gottfried
                     Heinzl), da naj pride zaradi zadev gorenjskega dela ljubljanske škofije v
                     Celovec. Seveda je bil to samo izgovor, škofija ga je na iniciativo
                     žihpoljskega dekana Krišta Koširja začasno povabila v Celovec zaradi varnosti,
                     dokler se ne bi razmere v Ljubljani normalizirale. Pred odhodom je sklical
                     konzistorij v stolnem župnišču, potrdil seznam generalnih vikarjev oziroma na
                     mesto umrlih imenoval stolnega dekana Kimovca (7. aprila 1941)<note
                        place="foot" n="37">
                        <p> France M. Dolinar, »Imenovanje in posvečenje Antona Vovka za
                           ljubljanskega škofa«, <emph>Vovkov simpozij v Rimu</emph>, Celje:
                           Mohorjeva, Celje 2005, str. 61.</p>
                     </note> in se okrog pete ure v spremstvu kanonika dr. Janeza Kraljiča, sestre
                     Lize, študenta Franca Gabra in voznika Nandeta Babnika z avtom odpeljal v
                     Celovec. </p>
                  <p>Ker Celovec ni bil varen, je Rožman nekaj časa živel v Anrasu na Tirolskem.
                     Jugoslovanska vlada je pri »Allied Force Headquarters« (16. 6. in 7. 7. 1945) v
                     Italiji zahtevala predajo <emph>»izdajalcev«</emph> oz.
                        <emph>»kolaboracionistov«</emph>, ki so bili navedeni v priloženih seznamih.
                     V seznamu pod št. 75 je naveden tudi škof Rožman. Avgusta so Angleži zahtevali,
                     da se naseli v Celovcu, najprej je bil pri jezuitih, potem pa je sledil vabilu
                     knezoškofa Andreasa Rohracherja in se naselil v škofiji, enkrat na teden se je
                     moral javiti na zavezniški policiji. Ker je obstajala nevarnost, da Angleži
                     škofa Rožmana izročijo jugoslovanskim komunističnim oblastem, je tudi Sveti
                     sedež večkrat interveniral pri zaveznikih, tudi pri Angležih, tako npr.
                     februarja 1946, da se lahko nastani v starem benediktinskem samostanu v Pragli,
                     potem pa po procesu ponovno septembra 1946, naj škofu dovolijo, da se umakne v
                     Švico ali Nemčijo. Sicer je jeseni 1947 britanski zastopnik pri Svetem Sedežu
                     John Somes Lock sporočil msgr. Tardiniju, da Angleži jugoslovanskih škofov –
                     dr. Rožmana in sarajevskega škofa Ivana Šarića – ne bodo predali, vendar so se
                     pogajanja med Vatikanom, Angleži in Američani zavlekla, zato so prijatelji 11.
                     novembra 1947 s pomočjo ameriškega vojaškega kurata škofa prepeljali iz Celovca
                     v Salzburg, ki je ležal v ameriški zasedbeni coni in nato 4. 3. 1948 v Švico. V
                     Švici se je škof Rožman sicer dobro počutil, rad priskočil duhovnikom na pomoč
                     pri dušnem pastirstvu, imel pa je tudi več predavanj o komunizmu. Na nuncijevo
                     opozorilo, da jugoslovanska vlada od Švice zahteva, naj Rožmanu odreče
                     gostoljubje, je škof Rožman zaprosil ameriški konzulat v Zürichu za vizo in 1.
                     julija 1948 z letalom odpotoval v Združene države Amerike.<note place="foot"
                        n="38">
                        <p> Griesser–Pečar, Dolinar, <emph>Rožmanov proces</emph>, str. 174–182;
                           Jakob Kolarič, <emph>Škof Rožman, III. </emph>/1977, str. 508–519. </p>
                     </note> Naselil se je pri msgr. Johanu Omanu v župniji sv. Lovrenca v
                     Clevelandu.</p>
                  <p>Od vsega začetka je želel potovati v Rim, da poroča papežu o stanju svoje
                     škofije, vendar za to ni dobil dovoljenja. V Celovcu je škof Rožman napisal
                     daljše poročilo papežu o svojem odhodu iz škofije, o stanju slovenskih beguncev
                     v Avstriji in njihovih potrebah, o položaju v domovini in o
                        <emph>»vzrokih«</emph> za poraz v boju proti komunizmu. Obenem je Sveto
                     stolico obvestil, da se kot <emph>»škof nikakor ne morem vrniti na svoj
                        škofijski sedež, ker bi bil v svoji službi do nemogočnosti oviran. – Zato
                        izročam mojo škofovsko službo v roke Vaše Svetosti, da more Vaša Svetost z
                        ljubljanskim </emph>
                     <emph>škofijskim sedežem v dobrobit duš prosto razpolagati«</emph>
                     <emph>.</emph>
                     <note place="foot" n="39">
                        <p> Jakob Kolarič, <emph>Škof Rožman, III.</emph>/1977, citat str. 448,
                           vsebina Rožmanovega pisma str. 439–449.</p>
                     </note> Papež njegovega odstopa ni sprejel.</p>
                  <p>Škof Rožman je bil »potujoči misijonar«. Do svoje smrti je po različnih krajih
                     imel kar 28 misijonov ter številne tridnevnice, duhovne vaje in druge
                     pobožnosti. Izjemno veliko je pisal v različne slovenske časopise v
                        tujini.<note place="foot" n="40">
                        <p> Jakob Kolarič, <emph>Škof Rožman, III./</emph>1977, str. 544–549.</p>
                     </note> Trikrat je obiskal Slovence v Argentini (1949, 1952, 1957), pa še
                     Slovence v Čilu, Ekvadorju in v Kanadi. Tudi zahodno Evropo je obiskal trikrat.
                     Prvič leta 1950 ob razglasitvi dogme o Marijinem vnebovzetju (od Fatime želel
                     znamenje). Takrat je hotel k papežu na osebno avdienco, da izroči poročilo o
                     stanju slovenskih beguncev po svetu, vendar je iz Državnega tajništva prejel
                     telefonski odgovor, da ga Sveti oče <emph>»zaradi prezaposlenosti in
                        utrujenosti ne more sprejeti«</emph>.<note place="foot" n="41">
                        <p> Jakob Kolarič, <emph>Škof Rožman, II./</emph>1970, str. 143–144. O
                           delovanju škofa Rožmana po vojni glej: Jurij Rode, »Rožmanova povojna
                           leta«, <emph>Rožmanov simpozij v Rimu</emph>, str. 329–341.</p>
                     </note> Srečal ga je kratko le pri splošni avdienci 28. oktobra 1950, pri
                     kateri mu je izročil nemški prevod življenjepisa Lojzeta Grozdeta, ki ga je
                     napisal dr. Anton Strle<note place="foot" n="42">
                        <p> Jakob Kolarič, <emph>Škof Rožman, III.</emph>/1977, str. 489. </p>
                     </note>.</p>
                  <p>Po slovesni zadušnici, ki jo je v clevelandski stolnici vodil tamkajšnji
                     pomožni škof John J. Krol, in pogrebnih slovesnostih, ki jih je vodil nekdanji
                     apostolski nuncij v Beogradu, nadškof Joseph Patrick Hurley, so 21. novembra
                     Rožmanovo truplo prepeljali v Lemont in ga 23. novembra 1959 položili k počitku
                     na tamkajšnje samostansko pokopališče. Doma niso bile dovoljene niti najmanjše
                     cerkvene svečanosti.</p>
                  <p>Škof Rožman je v Celovcu napisal neke vrste duhovno oporoko (9. 11. 1945), ki
                     jo je izročil nekdanjemu osebnemu tajniku in vozniku Nandetu Babniku: <emph>»Ko
                        sem silno težko sprejel crucis pondus ob posvečenju, v tistih slavnostnih
                        urah je bila moja duša zavita v vihar temnih slutenj – odtod moje škofovsko
                        geslo – tedaj sem se Bogu dal na razpolago za vse žrtve, ki mi jih namerava
                        naložiti, edino to sem ga prosil: naj kraljestvo božje v dušah in v zunanjem
                        svetu med verniki škofije ne trpi zaradi moje nesposobnosti in nevrednosti
                        nobene škode. Tedaj sem Bogu daroval tudi sledeče: naj umrjem v zaničevanju
                        in pozabljenju, naj bo moj grob neznan, naj me zgodovina še tako črno in
                        temno slika in naj ostane tak spomin na me v zgodovini ali pa naj moje ime
                        čisto izgine, da se nikjer in nikdar ne omenja več – samo da bi kraljestvo
                        božje raslo, se utrjevalo v dušah, samo da bi čim več duš se zveličalo, samo
                        da bi božja čast rasla in se večala.</emph>
                     <emph>«</emph>
                     <note place="foot" n="43">
                        <p> Jakob Kolarič, <emph>Škof Rožman, III./</emph>1977, str. 148–152; Studia
                           Slovenica, Arhiv Nandeta Babnika.</p>
                     </note>
                  </p>
                  <p>Namesto sklepa naj končam z besedami, ki jih je škof napisal 30. septembra 1946
                     v Celovcu:</p>
                  <p>
                     <emph>»Končno odkrito izpričujem, da sem videl v brezbožnem komunizmu,
                        popolnoma v smislu enciklike </emph>
                     <emph>‚Divini Redemptoris’ največjo nevarnost za krščanstvo in za krščansko
                        življenje mojega naroda, nevarnost za časno in večno srečo, kakor doslej v
                        tisočtristoletni zgodovini naroda ni nikdar poprej obstajala. Zato sem
                        smatral za svojo nadpastirsko dolžnost, da vernike o resnosti te nevarnosti
                        poučim, jih po poglobitvi verskega življenja in dejanskem navajanju k
                        vrednemu in pogostnemu prejemanju presvete Evharistije, po ponovnem in
                        skupnem obhajanju ljudskih pobožnosti prvih petkov in prvih sobot,
                        posvetitvi brezmadežnemu Srcu Marijinemu, po petmesečni intenzivni pripravi
                        in organiziranju Katoliške akcije – duhovno utrdim za grozečo težko versko
                        in zvestobno preizkušnjo v vedno bolj verjetno prihajajoči komunistični
                        revoluciji. To svojo dolžnost sem vršil kljub nevarnosti, da se je od
                        komunistične strani marsikatero moje delo napačno tolmačilo kot sodelovanje
                        z okupatorjem.</emph>
                  </p>
                  <p>
                     <emph>Če sedaj pred Bogom vse prav premislim, morem priti samo do enega in
                        edinega zaključka:</emph>
                  </p>
                  <p>
                     <emph>Tudi v drugo bi vse to več ali manj enako storil.</emph>
                  </p>
                  <p>
                     <emph>To je moj ‚zločin’ zaradi katerega sem bil obsojen ...«</emph>
                     <note place="foot" n="44">
                        <p> Škofa Rožmana odgovor (prevod iz nemščine Jože Jagodic), <emph>Med sodbo
                              sodišča in sodbo vesti</emph>, str. 382–283.</p>
                     </note>
                  </p>
               </div>
            </div>
         </div>
         <div type="div1">
            <head>Slovenske teme – December 2009</head>
            <div type="div2">
               <head>Odmevi na resolucijo o evropski zavesti in totalitarizmu</head>
               <p>Blaža Cedilnik</p>
               <div type="div3" subtype="intro">
                  <p>Nekaj izjav parlamentarcev iz razprave o Resoluciji o evropski zavesti in
                     totalitarizmu, ki jo je Evropski parlament sprejel 2. aprila letos z veliko
                     večino. </p>
               </div>
               <div type="div3">
                  <head>Janez Janša:</head>
                  <p>Nekako v istem času, ko je Evropski parlament sprejemal Resolucijo o evropski
                     zavesti in totalitarizmu, je bilo v Sloveniji odprto veliko grobišče Huda jama.
                     Sama ta koincidenca obeh dogodkov je verjetno na neki globlji ravni. Pojasnjuje
                     dejstvo, da je ta resolucija naletela na dokaj ostro zavračanje samo v dveh
                     prestolnicah, v Ljubljani in Moskvi. Prej, ko je o tej resoluciji razpravljalo
                     matično delovno telo, pa tudi v razpravah v javnosti, je bilo večkrat
                     poudarjeno, da od vseh članic Evropske unije samo slovenski parlament na tej
                     ravni razpravlja o tej resoluciji. To je res in treba se je vprašati,
                     zakaj.</p>
                  <p>V nobeni drugi državi članici Evropske unije ta resolucija ni vzbudila niti
                     velikega zanimanja in še manj kakršnegakoli zavračanja, zato razprava tudi ni
                     bila potrebna, edino v Ljubljani in v Moskvi je prišlo do takšnih reakcij. Eden
                     od ključnih napotkov resolucije je priporočilo državam, da razglasijo 23.
                     avgust za spominskih dan na žrtve vseh totalitarnih sistemov v Evropi.
                     Slovenska vlada, slovenska vladajoča koalicija tega priporočila ni upoštevala,
                     ampak ga je bojkotirala. 23. avgusta letos namreč ni vlada organizirala nič.
                     Center za narodno spravo je organiziral potem neko približno slovesnost, vendar
                     tam ni bilo nobenega vladnega predstavnika. Torej ne drži zatrjevanje, da se ta
                     resolucija upošteva kar sama po sebi. Za vsakega demokrata v Evropi je
                     popolnoma samoumevno, da zavrača vse totalitarizme in da ne opravičuje
                     nobenega. <emph>Samo v Moskvi in v Ljubljani to ni samoumevno</emph>
                     <emph>. </emph>V resoluciji piše, da napačna politika do zgodovine navaja na
                     spodbujanje sovraštva in nestrpnosti do drugače mislečih. Veliko proslav in
                     govorov pod simboli totalitarnega režima je bilo slišati v zadnjih tednih. In
                     to dogajanje v Sloveniji je pokazalo, da ne bomo prišli nikamor. Ob tem
                     konkretnem primeru smo lahko spremljali dvoličnost naše tranzicijske levice. V
                     Bruslju mirno glasuje za resolucijo, ki je splošno evropska in za evropske
                     demokrate povsod sprejemljiva, doma pa na resolucijo vsipajo grobe žaljivke. Če
                     bi citiral nekaj govorov, bi se spustil na raven govorcev in danes se to
                     nadgrajuje še s preglasovanjem o vojnih zakonih. Štiri leta smo v prejšnjem
                     mandatu usklajevali te zakone, obljubili smo slovenski javnosti, da jih ne bomo
                     sprejemali s preglasovanjem, malo je manjkalo še do soglasja, zdaj se gre na
                     preglasovanje.</p>
                  <p>Ta tema se seveda tudi izkorišča za odvračanje pozornosti od gospodarske krize.
                     Kulturni boj je v tem smislu dobra tema. Vladajoča koalicija je zelo enotna, ko
                     gre za ideološka vprašanja. V eni uri se poenotijo o poimenovanju ulice po
                     nekem diktatorju. Šest mesecev je pa premalo za poenotenje o sprejemu ključnih
                     ukrepov proti gospodarski krizi. Preden sem šel za to govornico, sem pogledal
                     spletno stran Vlade. Zadnja novica na projektu Boj proti finančni in
                     gospodarski krizi ima datum 21. maj. Tudi tam bi bilo potrebno biti
                     aktualen.</p>
               </div>
               <div type="div3">
                  <head>Mag. Branko Grims:</head>
                  <p>Mogoče bi se naivnemu gledalcu ali pa poslušalcu te razprave ali pa nekomu, ki
                     bo nekoč bral magnetogram, zdelo, da smo pravzaprav evropski parlament v malem.
                     Kajti strinjam se s tistimi, ki so rekli, da je pač v Evropi silno širok
                     spekter interesov in politika je usklajevanje interesov po definiciji. Naloga
                     parlamenta je pa čisto nekaj posebnega in tukaj ste vsi v tem delu zgrešili
                     bistvo. Ko govorite, da bo to vse prepuščeno zgolj zgodovini, pozabljate na
                     odgovornost vseh državnih institucij in Slovenija je v nečem posebna. Namreč,
                     če govorimo o državnih institucijah, je treba vedeti, da imajo sodišča tudi
                     nedemokratične družbe. Še nacizem, kot vzor zla, je imel sodišča. Socializem
                     tudi. Vsi so jih imeli. Vlade imajo tudi nedemokratični režimi. Vsi imajo
                     vlade. Ampak demokratično, pluralno izvoljen parlament ima pa samo svoboden,
                     demokratičen režim, ki izpolnjuje vse tiste normativne zahteve, ki jih kot
                     minimalne standarde demokracije postavlja moderna politologija, in evropski
                     parlament je tukaj storil veliko delo. Namreč po izjemno velikem naporu, po
                     dolgem času je dosegel zelo visoko stopnjo soglasja med poslanskimi skupinami v
                     evropskem parlamentu, kajti večina vseh članov<emph>, </emph>
                     <emph>tudi socialistov</emph>
                     <emph>, </emph>
                     <emph>je</emph>
                     <emph> </emph>glasovala za ta akt, in kar je <emph>posebej</emph>
                     <emph> </emph>pomembno, tudi vsi prisotni poslanke in poslanci iz Slovenije.
                     Žal je potem, kot ste nekateri citirali, prišlo do neke tovariške samokritike.
                     To je bilo značilno za nek drug režim. Očitno stare navade pri nekaterih težko
                     umrejo. Ampak to ne zmanjšuje vrednosti te zgodbe. Namreč kaj se je s tem
                     zgodilo? Evropski parlament, kot temeljno demokratično evropsko telo, je
                     postavil vrednostni temelj in trdim, da celo civilizacijski okvir Evropske
                     unije. Predstavil je vrednostno jedro evropske zavesti, kaj pomeni biti
                     Evropejec. In zato je neverjetno, koliko sprenevedanja pa koliko motoviljenja v
                     zvezi s tem se potem zgodi, ko o tem spregovorimo v Sloveniji. Poglejte.
                     Evropski parlament je imel tudi vse te težave, ki jih imate nekateri s to
                     resolucijo. Kajti evropski parlament, ki je zato, da je prišel do te točke,
                     moral tudi narediti <emph>korak čez svojo lastno slabo vest. Saj ima Evropa
                        tudi slabo vest</emph>
                     <emph>. </emph>Evropa je tudi šla nekoč podpisovat neke mirovne sporazume.
                     Tiste, o katerih ste prej že govorili, in je to priznala in seveda tudi
                     obžalovala. Evropa je molčala, ko je šlo za holokavst v Ukrajini. Vsa Evropa je
                     vsako leto beležila spomin na nepopisen zločin holokavsta nad Judi, ki ga je
                     izvajal nacizem in fašizem. Ampak vsa Evropa, ista Evropa je do zdaj molčala ob
                     obletnici holokavsta nad Ukrajinci, ki je zahteval skoraj enako število žrtev,
                     po nekaterih podatkih pa celo več kot holokavst nad Judi v 2. svetovni vojni.
                     Zagrešili pa so ga socialisti v Ukrajini, ko so umetno povzročili lakoto zato,
                     da bi iztrebili tiste, ki so jim bili odveč. In to je jedro vsakega
                     totalitarizma: verjame, da si lahko dovoli, da za neke višje cilje iztrebi kar
                     cele skupine, izvrši genocid in to hoče Evropa obsoditi. To je vredno obsoditi
                     enkrat za vselej in vse z enako mero zato, da se zgodovina ne ponavlja. To je
                     evropska zavest. S tem namenom smo tudi mi vse to predlagali in kaj se je potem
                     zgodilo? Pridejo amandmaji, s katerimi se najprej predlaga črtanje, potem pa
                     ugotavitev, da bo to objavljeno v Uradnem listu Evropske unije. Ampak to še nič
                     ne pomeni. Kajti tisto, kar bi bilo na nek način etični minimum, minimalni
                     standard evropske zavesti, če hočete, bi bilo, da vsaj rečemo v
                        parlamentu,<emph> in to z visoko stopnjo soglasja</emph>, da podpiramo to
                     resolucijo in da <emph>se ta tudi objavi v našem uradnem listu</emph>
                     <emph>.</emph> S tem bi začrtali tudi svoj civilizacijski okvir, priznali in
                     potrdili svojo evropsko zavest in jasno z enako mero za vse, za nacizem,
                     fašizem, komunizem, socializem, obsodili vse totalitarizme v kateri koli
                     pojavni obliki. Te pojavne oblike v resnici niso tako zelo različne kot se hoče
                     vedno znova ene opravičevati ali pa druge prikazovati. Eni so bil bolj nasilni
                     navznoter do lastnih prebivalcev, drugi po bolj navzven. Jedro živeti v laži in
                     v sistematičnemu nasilju ter strahu, pa je značilno za vse, kar pa ni omejeno
                     samo na Evropo. To se je pojavljalo, žal, tudi na drugih koncih sveta. S tega
                     vidika je ta resolucija čisto nekaj posebnega. Gre za vprašanje vzpostavljanja
                     civilizacijskih norm, ki so v demokratičnem svetu samoumevne ali pa naj bi bile
                     samoumevne, pa se jih zdaj na nek način negira.</p>
                  <p>Govorite, da so bili sprejeti predpisi, ki so omogočili obsodbo povojnih
                     pobojev. Vse države, kjer je padel totalitarni režim, kateri koli, <emph>so
                        sprejele na parlamentarni ravni</emph> poseben akt, nekatere poseben zakon,
                     kar je pač skladno z njihovo pravno ureditvijo in <emph>pravnimi običaji, druge
                        resolucijo ali deklaracijo ali nek ustrezen akt. Sprejel ga je
                        parlament</emph>
                     <emph> </emph>in s tem aktom so obsodili režim, da se ne bi vedno znova
                     odpirale te rane in se ne bi ene in iste laži vlekle naprej in vedno znova.
                        <emph>V</emph>
                     <emph> </emph>
                     <emph>Sloveniji pa ni bil nikoli sprejet </emph>poseben akt, s katerim bi bili
                     obsojeni vsi zločini, vse nasilje, ves totalitarni sistem po drugi svetovni
                     vojni. Pred približno desetletjem oziroma še nekaj več je bila predlagana
                     posebna deklaracija o tem, vendar jo je takratna večina zavrnila. Z majhno
                        večino<emph>,</emph>
                     <emph> ampak, žal, tisti akt ni bil sprejet.</emph> Tako je pravzaprav
                     Slovenija edina, ki svojega vrednostnega temelja, ne govorim zdaj o zakonu,
                     govorim o vrednostnem temelju, v parlamentu po spremembi sistema sploh nikoli
                     ni potrdila in ta demokratični deficit smo hoteli nadomestiti s preprostim
                     sprejemom ali pa, če hočete, potrditvijo, kar je <emph>pravno </emph>bolj
                        <emph>korekten izraz, sprejete evropske resolucije</emph>
                     <emph>.</emph> Če se je Evropa vendar lahko poenotila o nekem besedilu, ali je
                     res tak problem, da Slovenija enostavno zato, da ne odkriva vedno znova tople
                     vode, potrdi to in s tem tudi svojo evropsko usmeritev. Žal se je izkazalo, da
                     gre očitno stvar v povsem drugo smer. Z nekaterimi stvarmi, ki ste jih navedli,
                     se človek težko strinja. Poglejte, govorili ste o tem, da noben parlament v
                     Evropi tega ni potrjeval. Seveda, saj so že davno sprejeli druge deklaracije
                     vsi, ki so imeli socializem. Nekateri so sprejeli <emph>celo lustracijske
                        zakone,</emph>
                     <emph> </emph>kar si je v Sloveniji sploh nemogoče zamisliti.</p>
                  <p>Pa je Slovenija res tako drugačna? No, pa poglejmo, v čem je Slovenija
                     drugačna. Slovenija je edina država, na tleh katere je bilo po koncu druge
                     svetovne vojne pobitih bistveno več ljudi kot v celi drugi svetovni vojni. Niti
                     v alpskih državah ni bilo tako. Prišlo je do razselitev, do drugih stvari,
                     ampak bistveno več pobitih <emph>je bilo pa žal samo na slovenskih
                     tleh</emph>.</p>
                  <p>Potem, samo Slovenija je bila sestavni del tiste države, ki je še po letu 1960
                     poznala Goli otok, a nekateri trdijo, da v Sloveniji od leta 1953 ni bilo več
                     totalitarnega sistema. Ja, lepo vas prosim. Kje ste pa živeli? Verjamem, da
                     nekateri tega niste doživljali, ker ste pač bili člani avantgarde, imeli ste
                     poseben položaj in vse ostale privilegije. Ampak tisti, ki smo bili nadzorovani
                     še tja do leta 1990, kot so nam povedali policisti, smo pa pač živeli drugače
                     in bili smo velika večina.</p>
                  <p>Tisto, kar je bilo tudi zanimivo, da sem ta vprašanja postavil zraven, ko ste
                     zahtevali analizo. Ampak te analize potem strokovna služba ni naredila, pa bi
                     jo bilo zelo zanimivo videti. Lahko bi se prepričali, pa ne govorim tega na
                     pamet, da je Slovenija res izjema. Izjema je tudi po tem, da šele skoraj 20 let
                     po padcu prejšnjega režima odkriva nekatere stvari, ki so bile zanj ne samo
                     značilne, ampak so predstavljale njegovo jedro, njegov temelj, bistvo. S tega
                     vidika izmotavanje danes tukaj, ko gre za to deklaracijo, vpije do neba ravno
                     tako kot kitke mladih deklic v Hudi jami. To je beg pred resnico. To ni nič
                     drugega. Ampak resnice, veste, v modernem svetu ni mogoče ustaviti, ker prej
                     ali slej pride na dan. To je tudi Evropa zelo dobro vedela in zato je Evropa
                     šla v to deklaracijo.</p>
                  <p>Ko ste nekateri govorili o 23. avgustu, ki je predlagan za evropski praznik,
                     ste ob tem omenjali tudi izobrazbo otrok. Jaz osebno sem zelo za to, da se
                     otrokom zelo jasno pove, kakšen je totalitarizem, kako se je razvijal, kako je
                     nastal.Trdim, da skoraj noben slovenski otrok v tem trenutku ne ve, kako so
                     nekoč nacisti hodili k socialistom v Rusijo na treninge, na učenje, kako delati
                     koncentracijska taborišča, kako iztrebljati svojega razrednega sovražnika, kako
                     so se objemali in skupaj korakali pod kljukastim križem. Zdaj, ko je bil film o
                     tem predvajan v Sloveniji, najbrž tudi vsi dobro veste, o čem govorim. Če ne bi
                     bilo tega filma, verjetno še polovica teh, ki so v tej dvorani, ne bi vedela,
                     kaj se je dogajalo. In da so eden drugemu ovajali tiste, ki so pobegnili iz
                     Nemčije, Judje, ki so reševali svoja življenja in so pobegnili v Rusijo oziroma
                     takratno Sovjetsko zvezo, ker so verjeli, da bodo tam zaščiteni, niso razumeli
                     da so prišli v drug totalitarizem. Mrtvo hladno so jih vrnili nazaj, to je bila
                     ta <emph>primarna kolaboracija totalitarizma</emph>. Če bodo otroci enkrat to
                     razumeli, potem bodo tudi razumeli, da se je eden od teh totalitarizmov zvito
                     povezal z demokratičnim svetom in na ta način dosegel mnogo več, kot bi dosegel
                     s paktom Ribbentrop-Molotov, na osnovi katerega so si razdelili demokratično
                     Poljsko. Saj Poljska ni padla le zato, ker jo je napadel kljukasti križ, rdeča
                     zvezda jo je napadla v hrbet, izdajalsko, brez povoda. In kaj so naredili po
                     vojni: potegnili so železno zaveso od Baltika do Trsta. To morajo otroci
                     vedeti, da bodo razumeli, zakaj se je Evropa tako razvijala in kako velik
                     dosežek je združena Evropa in za to združeno Evropo R<emph>esolucija o evropski
                        zavesti in totalitarizmu, </emph>ki je njen vrednostni in civilizacijski
                     temelj. To imajo otroci pravico vedeti. To je tudi dobro, da vedo, da se
                     zgodovina ne bi ponavljala.</p>
                  <p>Veliko tega je bilo danes že tu izgovorjenega. Ne vem, ali se je res tako težko
                     poenotiti vsaj o nekih temeljnih civilizacijskih normah, kot je odkrivanje in
                     ureditev prikritih grobišč. Osebno sem trdno prepričan, da je civilizacijski
                     minimum, da se vse izkoplje in pokoplje dostojno in v skupno grobnico. To je
                     civilizacijska norma. Pa, ljudje božji, še nacisti so to naredili na Poljskem!
                     Prekopali so tiste nesrečne Poljake, ki jih je Rdeča armada pobila v Katynu.
                     Pri nas je vsaka hosta še vedno polna vsega. <emph>600 hudih jam je še v
                        Sloveniji! In to je problem, s katerim se dejansko velja soočiti.</emph>
                  </p>
                  <p>S svojo neprisotnostjo na prireditvi 23. avgusta, pa na tisti, ko je država
                     naredila svojo prvo žalno slovesnost v spomin na vse žrtve totalitarizma od
                     leta 1945 do leta 1990, so člani največje vladne stranke v bistvu zelo jasno
                     povedali, da se zelo dobro spomnijo, kaj se je dogajalo. Ena od zahtev
                     medkulturnega dialoga je, da se stvari pove jasno, brez sprenevedanja, odkrito,
                     in to predstavlja enega od evropskih temeljev. Temu je bilo posvečeno celotno
                     lansko leto Evropske unije. Temu je bilo posvečeno kot enemu od ciljev Evropske
                     unije tudi predsedovanje Slovenije Evropski uniji. Medkulturni dialog zahteva,
                     da se stvari pove brez sprenevedanja, brez laži, jasno, odločno in
                     argumentirano. Samo na ta način se lahko medkulturni dialog sploh vzpostavi. In
                     tu se postavlja vprašanje, ali smo zreli za medkulturni dialog. Ali smo tudi po
                     tej plati Evropejci, ali smo pripravljeni sprejeti ta evropski vrednostni
                     okvir, civilizacijski okvir moderne združene Evrope, v obliki resolucije o
                     podpori resolucije <emph>Evropskega parlamenta o evropski zavesti in
                        totalitarizmu</emph>
                     <emph>.</emph> Trdno sem prepričan, da bo Slovenija prišla do te točke, upam,
                     da že sedaj, že danes. Samo dvoje je ključno: da se jasno izrazi podpora v taki
                     ali drugačni obliki in da se objavi to resolucijo tudi v Uradnem listu. Da se
                     lahko vedno in povsod, tudi ko gre za iskanje nadaljnjih rešitev, pogleda, ali
                     je to skladno z evropsko resolucijo. Samo toliko bi bilo potrebno. Če tega ne
                     bomo storili danes, sem trdno prepričan, da se bo storilo kdaj kasneje. Vendar
                     mislim, da bi bilo dobro za vse, da bi dokazali vsaj toliko modrosti, kot so jo
                     nekateri drugi državniki, in potrdili 23. avgust kot tisti dan, ki je primeren.
                     In drugič, da bi sprejeli vse tisto, kar postavlja kot vrednostno izhodišče
                     Evropska unija. Potem večine teh razprav, ki so bile danes tu, sploh ne bi
                     bilo, ker bi se stvari po zgodovini, po pravni poti in po človeški plati
                     uredile, sčasoma, naravno, same od sebe, brez kakršnegakoli problema. In to je
                     evropska norma. Gre torej v resnici samo za temeljno in osnovno vprašanje: ali
                     smo pripravljeni jasno in nedvoumno izraziti podporo tej resoluciji in s tem
                     izraziti podporo evropskim vrednotam, sprejeti evropsko zavest in s tem tudi
                     odgovornost za ugled Slovenije pred Evropsko unijo in celotnim svetom ali pa se
                     bomo izmotavali – to bo že kje drugje objavljeno, to črtamo, to se nas ne tiče
                     in potem to še poskušali prikriti z dvoumno napisanimi formulacijami, tako se
                     bo sedanje stanje nadaljevalo. Osebno upam, da bo sprejeta prva rešitev, ker bo
                     to za Slovenijo dobro, dobro bo za Evropsko unijo in dobro bo tudi za ugled
                     tega parlamenta. Kajti to, da se parlament ne izjasni o teh rečeh, je
                     demokratični deficit in, če hočete, tudi vrednostni, etični deficit slovenskega
                     parlamenta.</p>
               </div>
               <div type="div3">
                  <head>Jože Tanko:</head>
                  <p>Poslanska skupina je vložila amandma k Deklaraciji o seznanitvi z Resolucijo o
                     evropski zavesti in totalitarizmu, in to zato, da bi se slovenska javnost z
                     vsebino deklaracije sploh seznanila. Kajti to, kar je sprejela koalicija, lahko
                     opredelimo kot deklaracija o stališčih koalicije do polpretekle zgodovine, ne
                     pa do Resolucije Evropskega parlamenta. Mi hočemo, da bo naslov tega dokumenta,
                     ki ga danes obravnavamo, skladen z vsebino, potem je treba sprejeti dopolnilo,
                     ki smo ga predlagali v poslanski skupini in za napovedanim stavkom navesti
                     besedilo resolucije, če hočemo, da se bo slovenski parlament seznanil z
                     resolucijo Evropskega parlamenta. Če tega besedila ni, ne moremo govoriti o
                     seznanitvi ,ampak o stališčih koalicije k temu aktu.</p>
                  <p>Treba je opozoriti, da je za to resolucijo Evropskega parlamenta glasovalo 535
                     evropskih poslancev, proti jih je bilo samo 44. To se pravi, da je bila
                     sprejeta z več kot 90 % soglasjem in zanjo so glasovali vsi slovenski evropski
                     poslanci, vključno s predstavniki Socialnih demokratov in Liberalnih
                     demokratov. Tukaj je potrebno ugotoviti, da je koalicija v tem primeru zelo
                     dvolična. En obraz kaže v Evropi, drugi obraz o istih temah pa doma. Je zelo
                     problematično, da imamo v državi koalicijo, ki ravna na tak način. Po moje je
                     stvar celo hujša, ne samo da so člani evropskega in slovenskega parlamenta v
                     istih poslanskih skupinah glasovali in bodo glasovali različno, tudi
                     predstavniki slovenske oblasti so zelo dvolični. Predsednik Republike in
                     predsednik Vlade v tujini prižigata svečke, polagata vence, izrekata
                     pretresljive in sočutne stavke, kot predsednik Republike v Srebrenici ali
                     predsednik Pahor pred nedavnim, doma pa za ista ali pa podobna dejanja istih
                     ali podobnih režimov vse ignorirajo, kot da se ni nič zgodilo. Nihče se ne
                     udeleži niti letnih niti obletnih slovesnosti, doma gremo tiho mimo vseh teh
                     zadev in grobišč in obeležij in ignorantsko se obravnavajo taka dejanja, ki so
                     se zgodila prav tako v času druge svetovne vojne ali pa po njej.</p>
                  <p>10. julija je predsednik Državnega zbora na osnovi resolucije Evropskega
                     parlamenta, ki je bila sprejeta samo dva meseca prej, gre za Resolucijo o
                     Srebrenici, imel tukaj zelo sočuten nagovor in pozval Državni zbor k minuti
                     molka. Sedaj, ko imamo pred sabo prav tako poziv Evropskega parlamenta, da bi
                     23. avgust obeležili kot dan spomina na žrtve totalitarizmov in avtokratskih
                     režimov, pa je šla ta zadeva povsem neopazno mimo. Rad bi spomnil, da smo
                     poslanci Slovenske demokratske stranke in Slovenske ljudske stranke 17. julija
                     na predsednika Državnega zbora naslovili poziv, da bi podobno, kot je nagovoril
                     slovenski parlament in pozval k minuti molka ob resoluciji o Srebrenici, storil
                     na prvi septembrski seji Državnega zbora s spominom na 23. avgust. Žal imamo
                     sedaj prvo septembrsko sejo Državnega zbora, obravnavamo resolucijo Evropskega
                     parlamenta, v kateri se predvideva razglasitev 23. avgusta kot vseevropski
                     spominski dan, pa tega predsednik Državnega zbora na začetku seje ni storil. Na
                     poziv poslancev Slovenske demokratske stranke in Slovenske Ljudske stranke ni
                     niti odgovoril.</p>
                  <p>Žal tudi vse, kar se dogaja z urejanjem naše povojne zgodovine, poteka zelo
                     slabo. Mislim, da bomo imeli sedaj že dvanajsti ali trinajsti popravek Zakona o
                     žrtvah vojnega nasilja po letu 1995. Nekateri poslanci, ki so zaščitni znak
                     Državnega zbora, so sodelovali kot člani koalicije pri vseh popravkih Zakona o
                     žrtvah vojnega nasilja. Ustavno sodišče je ugotovilo, da je vseh dvanajst ali
                     trinajst popravkov do sedaj bilo neustavnih. Tudi to, kar koalicija sedaj
                     predlaga kot rešitev za Zakon o žrtvah vojnega nasilja, je neustavno, ker ne
                     sledi duhu ustavne odločbe in tudi ne vsebini ustavne odločbe. Žal so nekateri
                     med temi parlamentarci, ki so sodelovali pri več kot desetkratnih popravkih
                     Zakona o žrtvah vojnega nasilja, tudi pravniki. Mislim, da jim to, da so
                     tolikokrat sodelovali pri rešitvah, ki so neustavne, ne more biti ravno v čast.
                     Žal se totalitarni duh nadaljuje. Posiljujete žrtve in sorodnike žrtev z
                     rešitvami, s katerimi se ne strinjajo, ki jih ne podpirajo, in nekaj podobnega
                     se dogaja tudi v Državnem zboru, kajti moč koalicije je tako velika in tako
                     brezrezervno uporabljena, da se ne ozira niti na evropske dokumente. Verjetno
                     tudi zato, ker se ta duh vleče naprej, ne morete sprejeti resolucije Evropskega
                     parlamenta o obsodbi totalitarnih in avtokratskih režimov, kajti s tem bi
                     pravzaprav nekaj morali zanikati. Je pa iz razprave bilo nekako začutiti, da so
                     totalitarizmi od naroda do naroda različni. To se pravi, obstajajo
                     totalitarizmi »varietos flores«, to se pravi taki, ki so drugačni,
                     totalitarizmi, ki so človeški. Ni totalitarizmov, ki so človeški. In dokler
                     imajo poslanske skupine, ki se imajo za demokratične, taka stališča, je težko
                     pričakovati kakršenkoli napredek pri razumevanju, predvsem pa pri odnosu do
                     tistih, ki so dejansko utrpeli žrtve v obdobju med in po drugi svetovni vojni,
                     o katerem govorimo. Slovenska industrija smrti na žalost ni drugačna od drugih
                     industrij smrti in to bi verjetno lahko poslanci tega Državnega zbora že davno
                     spoznali, že ko se je sprejemal prvi zakon o žrtvah vojnega nasilja.</p>
               </div>
               <div type="div3">
                  <head>Roberto Battelli:</head>
                  <p>Mi zdaj razpravljamo o deklaraciji in amandmajih. Jaz sem mnenja, da bi moral
                     tekst resolucije nastopiti v okviru deklaracije – da se točno ve, s čim smo se
                     seznanili, če ne drugega, da priznamo spoštovanje lastnemu delu in ne prisilimo
                     ljudi, da bi sami na internetu izbrskali tekst obravnavane resolucije
                     Evropskega parlamenta. So načini, kako se da to narediti. V tem delu v celoti
                     podpiram amandma, predvsem zaradi tega, ker ta resolucija vsebuje določene
                     zadeve, ki so zelo pomembne in vnašajo uravnovešenost v ta tekst, mu dajejo
                     digniteto dokumenta, ki je bil s tako večino sprejet v Evropskem parlamentu.
                     Resolucija Evropskega parlamenta, sprejeta 2. aprila, se sklicuje v dveh
                     pomembnih točkah na deklaracijo Evropskega parlamenta iz septembra 2008, ki
                     govori o žrtvah stalinizma in nacizma in o aktu Ribentrop-Molotov. To
                     deklaracijo je predlagalo, mislim da okoli 300 članov Evropskega parlamenta
                     septembra 2008. Med predlagatelji je sedanji predsednik Vlade, gospod Jelko
                     Kacin, gospa Romana Jordan Cizel in pa seveda Lojze Peterle, torej štirje od
                     takratnih naših predstavnikov. Oni so predlagali evropskim državam obeleževanje
                     23. avgusta in v tem dokumentu je tudi enačenje med stalinizmom in nacizmom.
                     Enačenje, v čem? Enačenje je v žrtvah. O tem, o tej deklaraciji, o tej
                     resoluciji, o kateri sedaj razpravljamo, tudi o neki drugi resoluciji neke
                     druge parlamentarne skupščine, da je ne omenjam, javnost v Sloveniji sploh ni
                     bila obveščena na noben način, nikoli. Delček govora predsednika Vlade Češke ob
                     predstavitvi tega v Evropskem parlamentu sem slišal pred nekaj dnevi v oddaji
                     Studio ob 17. Zakaj je temu tako? Pogrešam zunanje ministrstvo, ki lahko
                     marsikaj pojasni tudi v zvezi z mano in s tem, kar se je čez poletje in naprej
                     meni zgodilo, zaradi tega, ker sem predlagal tekst, ki točno sledi temu, kar
                     dela Evropa. Kakorkoli, svet zunanjih ministrov Evropske unije, tudi naš gospod
                     Žbogar, je 15. junija letos sprejel tole, citiram: »Evropska vest in
                     totalitarizem, sklepi sveta. Svet je ob dvajseti obletnici demokratičnih
                     sprememb v državah srednje in vzhodne Evrope sprejel naslednje sklepe. Svet se
                     strinja s stališčem Evropskega parlamenta, izraženem v Resoluciji o evropski
                     vesti in totalitarizmu, da je treba zaradi povečanja evropske osveščenosti o
                     zločinih, ki so jih zakrivili totalitarni režimi, ohraniti spomin na bolečo
                     evropsko preteklost, saj bi bilo brez obujanja tega spomina težko doseči
                     spravo. Svet ceni prizadevanja držav članic in Evropske komisije na tem
                     področju in pozdravlja poziv Evropskega parlamenta za ustanovitev tako
                     imenovane platforme evropskega spomina in vesti, ki bi zagotovila podporo
                     povezovanju nacionalnih organizacij institucij za preučevanje totalitarnih
                     režimov in ozaveščanje o njihovih zločinih ter medsebojnem sodelovanju teh
                     organizacij. Da bi pospešili napredek na tem področju; svet poziva Evropsko
                     komisijo, naj v celoti uporabi vse ustrezne obstoječe finančne instrumente, med
                     drugim tudi program Evropa za državljane.«</p>
                  <p>V kompleksnem branju teh dokumentov in tudi teh sklepov tiči tudi spoznanje, da
                     vse partikularnosti danih situacij v danih obdobjih in v danih državah pridejo
                     v poštev skozi tako delovanje. Se pravi, ta resolucija je nekaj, kar krovno
                     poskuša omogočiti tako ozaveščanje kot tudi delo na tem. Finalizacija je pa v
                     spravi. Zakaj? Zaradi tega, ker je sprava verjetno stvar vsake članice posebej
                     in vseh članic skupaj. Obenem ta resolucija poudarja pomen konstantnega
                     varovanja človekovih pravic in pravice do dostojanstva slehernega človeka. To
                     je temelj demokracije. Če se to ne dogaja v vsaki državi posebej, v vsaki
                     družbi posebej, je tudi demokracija imperfektna. To niso floskule. Ponavljam,
                     jaz sem za to, da se tekst resolucije pojavi v okviru deklaracije; nobenemu ne
                     bo padla krona z glave zaradi tega. Vsi bomo točno vedeli, o čem smo
                     razpravljali in vse možne špekulacije bodo s tem spravljene v kontekst neke
                     širše razprave v parlamentu. Toda akt, ki ga bomo sprejeli, torej deklaracija,
                     bo vseboval vsaj vsebino, o kateri smo razpravljali, vsak po svoje, seveda.</p>
                  <p>Dejansko gre za zavest o teh stvareh, o vseh. Tega si nisem jaz izmislil, to ni
                     moja interpretacija, to je točno, kar je zapisano. To je »Day of rememberance
                     for victims of Stailinism in Nazism. And at the same time routing democracy
                     more for forcing peace in stability in our continent.« (?) To pomeni, da je ta
                     evropski dan namenjen temu, da poglobi korenine demokracije in prispeva k miru
                     in stabilnosti na kontinentu. Zdaj veste za nekaj posledic komunizma, o katerih
                     se razpravlja v mednarodnih telesih stalno od padca Berlinskega zidu.Najprej
                     agresivni nacionalizmi z deset tisoči žrtev v letih 1990, 1989, 1988. Agresivni
                     nacionalizmi in pojavi strukturalne korupcije so v teh državah strukturalni.
                     Pojavi organiziranega kriminala v povezavi z varnostnimi službami komunizma so
                     ojačali že obstoječe optike organiziranega kriminala.</p>
                  <p>Ropanje nacionalnih bogastev s strani nekih elit. To se pojavlja v različnih
                     dozah in intezitetah na vsem tem prostoru. Tukaj so nerešeni konflikti,
                     puškomitraljezi in kalašnikovi, skriti v omarah, na dvoriščih in štalah. Zaradi
                     teh stvari bo celotno evropsko skupnost še dolgo bolela glava. Kateri so
                     instrumenti, s katerimi se proti tem pojavom borimo? Kako lahko pomagamo
                     oblastem v teh državah, ki se soočajo s takimi problemi, ki jih onemogočajo
                     take sile, da bi ustvarile temelje demokracije in izvedle volitve tako, kot je
                     treba, na primer, itd., itd., itd. Tudi to so posledice komunizma.</p>
                  <p>In še nekaj. Tem ljudstvom in tem državam je komunizem onemogočil, da bi po
                     porazu nacizma in fašizma, demokratično sodelovali pri izgradnji integrirane
                     Evrope. Njim je bilo to ukradeno.</p>
               </div>
               <div type="div3">
                  <head>Mag. Branko Grims:</head>
                  <p>Najprej dovolite, da izrazim globoko spoštovanje do tega, kar je povedal in
                     storil gospod Roberto Battelli. Kajti dokazal je z dejanji, ne samo na OVSE,
                     ampak tudi in predvsem danes tu, da je po vrednotah dejansko Evropejec. Izrecno
                     je podprl naš amandma in s tem torej resolucijo o evropski zavesti. Ta, kot ste
                     nekateri že navedli, zajema brez izjeme prav vse pojavne oblike totalitarizma,
                     nacizem, stalinizem ter fašistične in komunistične režime. S tem je dokazal, da
                     vse meri z enakimi vatli. Kako zelo to pogrešam pri vas! Poglejte, v tem delu,
                     kjer govori o totalitarizmih, je res to resolucija o preteklosti. Toda v tistem
                     delu, kjer govori o evropski zavesti, pa je to še kako resolucija o
                     prihodnosti, ker izrecno poudarja razliko med tragedijami preteklosti in
                     sedanjo svobodno demokratično združeno Evropo ter njenimi vrednotami. To pa je
                     prav tista razlika, ki je ta parlament nikoli ni zmogel. Ni sprejel nikoli
                     nobene deklaracije ali česarkoli v tej smeri. In resolucija se poklanja vsem
                     žrtvam, brez izjeme, kar je veliko in tudi edino evropsko pietetno dejanje. Ne
                     samo da je ta resolucija na nek način postavila vrednostni okvir in to sem imel
                     v resnici v mislih, ko sem najprej predlagal, da se gre z njo v parlament in
                     potem tudi na izredno sejo na simbolni dan, 23. avgusta, kajti to je bil
                     prvotno moj predlog in lahko si predstavljate, kako sem vesel, da imam danes tu
                     priložnost o tem govoriti, predvsem pa zato, ker sem član SDS, ki iskreno
                     obsoja tako nacizem in fašizem v vseh pojavnih oblikah kot tudi vse povojne
                     totalitarizme. In smo pri tem vsi lahko iskreni.</p>
                  <p>Pri vas so pa težave, naj jih ponazorim v dveh primerih. Ko gre za povojno
                     dogajanje zmrznete oziroma kot je rekla poslanka SD, ste hladni, če citiram.
                     Ampak tudi ko gre za začetno obdobje druge svetovne vojne, imate hude logične
                     težave. Prej sta se dva od vaših sklicevala na Bazovico in na Tiger. Nerodna
                     situacija pri tem pa je v naslednji zgodbi, ki jo lahko s številnimi pričami
                     kadarkoli dokažem, če bo potrebno. V Kranju je bil krasen spomenik tigrovcem, v
                     prejšnjem režimu je bil zapuščen, trava ga je prerasla, bil je umazan, nihče ga
                     ni obiskoval.Ko je v Kranju mestno občino Kranj prevzel Demos, smo tisto
                     očistili, uredili lepo, pietetno, kot se spodobi, v poklon prvim dejanskim
                     žrtvam slovenskega boja proti fašizmu in priredili ustrezno slovesnost. Takrat
                     je šel mimo vaš kolega iz največje vladne stranke, starejši strankarski kolega,
                     se delal norca, glasno žalil vse nas, ki smo bili tam, teatralno pljunil po
                     tleh, se krohotal in potem odšel. Ne boste verjeli, isti človek je desetletje
                     kasneje bil glavni govornik ob tem istem spomeniku, ko se je zamenjala kranjska
                     oblast in je tranzicijska levica postala oblast na občini Kranj in s prstom
                     kazal na nas kot zagovornike fašizma in nacizma. Ej, dobro jutro, kdo pa je
                     očistil tisti spomenik, ki je bil spomenik iskrenemu neideološkemu boju zoper
                     nacizem in fašizem. Mi smo ga, kje ste bili pa vi takrat? Zato povem to zgodbo,
                     ker tako perfektno simbolizira to sprenevedanje, ko zlorabljate junaški boj
                     proti dvema totalitarizmoma, nacizmu in fašizmu, vedno takrat, ko s tem hočete
                     opravičiti svoja lastna dejanja ali pa svoja lastna zagovarjanja kot v danem
                     trenutku. Kako neevropsko je to. Kako vas številke pri tem same postavljajo na
                     laž, kajti tisto, kar je prej napačno citirala kolegica iz največje vladne
                     stranke, je na odboru že pravilno citiral podpredsednik državnega zbora, gospod
                     Potrč, ko je povedal, da so obsodili poboj domobrancev, 2600 domobrancev,
                     citiram po spominu, ampak izrecno je pisalo domobrancev. Ja, se strinjam, bili
                     so ljudje, takrat ni bilo več zmagovalcev in poražencev kot na dan konca druga
                     svetovne vojne. Takrat bi moralo vsako stvar presojati sodišče. Ampak kje,
                     ljudje božji, so pa vsi ostali, kajti na slovenskih tleh je bilo pobitih po
                     zelo verodostojnih ocenah veliko ljudi, obstajajo silno različne številke in
                     dokler vseh dostojno ne pokopljemo, kar je civilizacijska norma, jih ne
                     vzdignemo od tam, kjer so bili živi zakopani ali pa razstreljeni v nekih
                     luknjah in jih pokopljemo v skupno kostnico z imeni in priimki, da ljudje vemo,
                     kje je grob, kar je 2000 let civilizacijska norma, samo v slovenski kulturi
                     smrti se je to nekje izgubilo. Točne številke ni, so pa ocene, ki so zelo
                     verodostojne, gibljejo pa se tam nekje od 130.000 pa celo do 300.000, ki je
                     najhujša, ki sem jo nekje v knjigi uspel prebrati. Veste, koliko je bilo vseh
                     domobrancev, toliko kot je pisalo, za eno divizijo. Pobitih pa 10- do celo,
                     upajmo, da je ta številka le pretirana, 30-krat toliko ljudi in obžalovali ste
                     samo tiste. Zakaj? Zaradi piara. To je v resnici polovičarstvo, ki temelji na
                     piaru, zato, da potem s tem opravičujete to, kar se je takrat zgodilo. To ni
                     nobeno opravičilo, ker je že itak na logično napačni predpostavki, tudi
                     domobranci so bili ljudje, za božjo voljo. Ampak, kje pa so tukaj vsa tista
                     dekleta, katerih kitke je nekdo preštel tam na vhodu, ki so bile žive zazidane
                     v Hudi jami? Kje so vsi civilisti, kje so vsi pripadniki tujih vojska? To se je
                     pa zamolčalo, kajti vse to je genocid, poboj tujih vojska se kaznuje brez
                     zastaranja po še celo takrat ratificiranih mednarodnih pogodbah; politični
                     genocid, ki je v resnici bistvo povojnega političnega dogajanja na slovenskih
                     tleh, je pa zločin, ki ne zastara po mednarodnem pravu. V temu grmu v resnici
                     tiči zajec in ker se iz tega izmotavate, je stvar tako zelo neevropska. In
                     poglejte, kaj se potem v opravičevanje tega reče, da se oporeka resoluciji: da
                     v njej ni časovnih omejitev in da gre za nerazumevanje okoliščin in metod. Zdaj
                     pa dovolite samo dvoje. Prvič, kot član SDS in kot demokrat obsojam vsak
                     totalitarizem, kadarkoli in kakorkoli se je pojavil brez kakršnihkoli časovnih
                     omejitev, in to je evropska norma. To piše tudi v evropski deklaraciji o
                     evropski zavesti. Ampak tisto, česar sploh ne morem razumeti, in to je bilo pa
                     upravičeno z vaše strani, pa je, da imam problem. Imam problem, da ne morem
                     razumeti okoliščin in metod, da se je lahko mladoletne deklice žive zazidalo v
                     Hudo jamo, ne morem razumeti tega, da se je ljudi sleklo do golega, zvezalo z
                     žico in se jih potem nekatere ustreljene, nekatere žive zmetalo v jamo in so na
                     koncu razstrelili zemljo nanje, da so umirali bog vedi koliko dni v najhujših
                     mukah. </p>
               </div>
            </div>
            <div type="div2">
               <head>Če verješ</head>
               <docAuthor>Blaža Cedilnik</docAuthor>
               <div type="div3">
                  <p>
                     <emph>Ob imenovanju novega ljubljanskega nadškofa Stresa je bila seveda cela
                        vrsta intervjujev, kjer so ga spraševali vse mogoče reči. Med drugim je bil
                        vprašan tudi, kaj bo storil glede na vse večjo sekularizicijo Slovencev
                        oziroma glede na to, da je vse več Slovencev ateistov. Zasmejal se je in
                        rekel, da temu ni tako, da je večina Slovencev vernih. In v meni so se
                        porodile vam že dobro znane asociacije in je šlo ob tej njegovi izjavi tudi
                        meni na smeh, ki pa je bil, na žalost, precej kisel. Namreč, spomnila sem se
                        na to, kako smo ves čas, še v nekdanji Jugi, ki je pred približno dvajsetimi
                        leti dokončno bankrotirala, smo poslušali izjave, ki so se začele nekako
                        takole: »Duboko sam uveren ...«, ali pa: »Treba da verujemo, da nas mogu ovi
                        ljudi ...«, pa seveda tudi: »Globoko verjamem, da nas bo ta reforma pripeljala
                        v lepšo prihodnost.« In tako naprej. Ko je Juga bankrotirala, ko je šla v
                        maloro, ko je razpadla, smo spet verjeli, kako bo zdaj, ko smo na svojem,
                        odvisni sami od sebe, vse lepo in prav. No, ja. Vsekakor je boljše. Če kaj
                        rabiš, greš preprosto v najbližjo trgovino in kupiš. Listo vsega si ne moreš
                        privoščiti, ampak če pametno gospodariš, pa gre. Ne pa, da se postaviš v
                        vrsto pred trgovino, katerokoli že, in počakaš, da prideš na vrsto, kajti
                        kjer je vrsta, tam nekaj imajo, morda olje, morda pralni prašek ali kakšno
                        drugo prepotrebno stvar. S tem smo, hvala Bogu, opravili. Ampak, verjeti
                        moramo pa še vedno. Zdaj, ko si je levica prisvojila absolutno oblast, še
                        bolj in še več. Verjeti moramo »monarhu«, da je pravično, primerno in
                        zveličavno, da je odlikoval z najvišjim državnim odlikovanjem Tomaža Ertla,
                        ki je aktivno sodeloval pri izvajanju represije nad političnimi nasprotniki,
                        verjeti mu moramo, da je to dobro premišljena odločitev na predlog
                        veteranov, v tej akciji je sodelovalo pet </emph>
                     <emph>tisoč miličnikov in drugih ljudi. Moramo verjeti predsedniku vlade, da je
                        dogovor s Hrvaško dober za Slovenijo (čeprav praktično nič ne vemo o njem).
                        Tudi moramo verjeti celotni vladi, da so zamenjali manj ljudi kot prejšnja
                        vlada in še te so zamenjali zato, ker jim je potekel mandat ali pa iz
                        krivdnih razlogov. Tudi moramo verjeti vsem ministrom, da imajo silne
                        težave, ko popravljajo napake, ki jih je zagrešila prejšnja vlada oziroma
                        prejšnji ministri. Verjeti moramo ministru za visoko šolstvo, da nima nič s
                        tem, da je podjetje, katerega solastnik je, dobilo od države silna naročila.
                        Verjeti moramo ljubljanskemu županu, da dela vse v dobro Ljubljančank in
                        Ljubljančanov, da skuša iz Ljubljane narediti pravo evropsko prestolnico, da
                        vse projekte dela pregledno oziroma, kot se sedaj reče, transparentno, ne
                        pa, kot mu očitajo nekateri, da dela vse to zaradi lastnih koristi in
                        verjeti mu moramo, da sta podjetji v lasti njegovih sinov dobili posle v
                        pravičnem konkurenčnem boju. In ne nazadnje, verjeti moramo Spomenki Hribar,
                        da se vedno oglasi, kadar je v družbi kaj narobe, verjeti, da je prav, da je
                        zavpila: »Ustavite desnico«, ko se ji je zdelo, da je desnica dobila preveč
                        oblasti in najbrž bo kmalu zavpila tudi: »Ustavite levico«, sedaj, ko si je
                        le-ta prigrabila absolutno oblast.</emph>
                  </p>
                  <p>Verjeli smo tudi, dokler nismo izvedeli žalostne novice, da bodo Tomaža Humra
                     rešili iz himalajske stene živega in skoraj zdravega. Tega nam ni bilo treba
                     verjeti, to smo verjeli, ker smo vedeli, da ima izjemne sposobnosti in izjemno
                     kondicijo.</p>
                  <p>Takšnih reči, ki jih verjamemo (= moramo verjeti), je še vse polno. Torej smo
                     Slovenci zelo verni ljudje. Prvi preizkus, kako globoka je naša vera, se bo
                     zgodil kaj kmalu. Bližajo se namreč županske volitve in če bomo ponovno volili
                     Jankoviča, pomeni, da je naša vera trdna in močna.</p>
                  <p>Naj vam namesto pravljice za lahko noč povem šalo, ki ima zelo dolgo brado,
                     najbrž tako, kot kralj Matjaž tam pod Peco, a ste jo najbrž pozabili. Zato vam
                     bom obudila spomin.</p>
                  <p>»Nek človek je umrl in odšel na drugi svet. Tam se je moral odločiti, ali naj
                     se naseli v nebesih ali v peklu. Pa si je ogledal obe možnosti. Pogledal je v
                     nebesa in videl, kako se ljudje sprehajajo po prostranih tratah, postlanih z
                     raznobarvnimi cvetlicami in pisanimi pticami. Naokrog so letali angeli in
                     prepevali nežne melodije in igrali na lire. Bilo mu je kar všeč. Potem je
                     pogledal še v pekel. Tam je bila pa prava žurka. Ansambel je igral živahno
                     glasbo, vsi so plesali, se objemali, popivali, bilo je veliko lepih,
                     pomanjkljivo oblečenih deklet, ki so vabile, da se jim pridruži. Skratka,
                     zabava na vrhuncu. Ni dosti premišljal, odločil se je za pekel. Ko pa je stopil
                     skozi peklenska vrata, so pridrveli peklenščki in ga stlačili v kotel z vrelim
                     oljem. V smrtni grozi je zavpil, da to ni tisto, kar je videl prej. Peklenščki
                     so se zasmejali in rekli, da je bil to pač propagandni oddelek.«</p>
                  <p>Najbrž se sprašujete, kakšno zvezo ima ta šala z »našo stvarnostjo«, kot se je
                     reklo v dobrih starih časih, ko sta se v deželi še cedila med in mleko. Ja,
                     stvar je taka. Spomnimo se predvolilnih obljub sedanje oblasti, besed
                     »najverjetnejšega mandatarja za novo vlado«, Pahorja in njegovega leporečja,
                     pripravljenosti na sodelovanje, za pogovor z vsakomur, pripravljenosti
                     upoštevati sleherno mnenje, v nizkem startu za službo narodu in domovini, da
                     nam prav vsem naredi življenje lepo in prijetno. Leporečje sicer ostane, ampak
                     za njim se pripodi cela čreda Cviklov, Ropov, Pečanovk, Potrat, Širc, da ne
                     naštevam naprej, ker bi bil seznam predolg, ki so komaj čakali, da začnejo
                     pljuvati po drugače mislečih, po drugače politično orientiranih in bruhati
                     vanje golide strupa. In ta banda, milo rečeno, skuša razvrednotiti, obrniti na
                     glavo vse tiste reči, ki jih je prejšnja vlada uspešno vzpostavila. Ampak
                     Pahorju pa že moramo verjeti, saj nam ves čas dopoveduje, da mu ne gre za
                     kariero niti mu ni mar, če izgubijo naslednje volitve, važno mu je le, da dela
                     v dobro Slovenije in Slovencev. Kaj mu ne bi verjeli mi, če celo sam sebi
                     verjame.</p>
                  <p>Ampak Štajerci so pa od sile. Na vse take reči imajo en sam odgovor. Rečejo:
                     »Če verješ.«</p>
               </div>
            </div>
            <div type="div2">
               <head>Moj oče je bil domobranec!</head>
               <docAuthor>Metod Bohinc</docAuthor>
               <div type="div3">
                  <p>V nedeljskem intervjuju dne 22. novembra, kjer je kot večerni gost v oddaji
                     Aleksandra Čolnika nastopil svetovno znani angleški zgodovinar ruskega porekla
                     grof Nikolajevič Tolstoj, se je pred nami odvila zgoščena pripoved o eni
                     najbolj okrutnih in zloveščih zgodb druge svetovne vojne. Gre za obnovitev
                     spomina na največji zločin v Evropi po drugi svetovni vojni, kot se je izrazil
                     v tem intervjuju grof Nikolajevič Tolstoj. Ruski komunisti so svoje nasprotnike
                     – Kozake – ki so bili prav tako z lažjo in prevaro izročeni, poslali v svoje
                     zloglasne »Gulage«, naši, slovenski komunisti, pa so jih s streli v tilnik ali
                     pretepene in pohabljene, nekatere še napol žive – pometali v kraške jame ali
                     zazidali v opuščene rudniške jaške. </p>
                  <p>Le peščica se je rešila. Nekaj mladoletnih od tistih, ki so bili izročeni, pa
                     tudi ti ne vsi. Manjši skupini, ki ni bila v glavnih transportih, je uspelo
                     prepričati angleško vojsko, da se je predaja prenehala. Ti zadnji so odšli malo
                     za tem v Argentino, kjer so – takorekoč iz nič, ustvarili malo SLOVENIJO v
                     eksilu – vsem znani »argentinski čudež« – slovensko skupnost, slovenske šole na
                     vseh nivojih, slovenske domove, cerkve in druge vzgojne institucije. Iz
                     kakšnega testa so bili ti ljudje, priča neverjetna ustvarjalna in domoljubna
                     moč – le tako si lahko razlagamo ta fenomen, ki še danes vzbuja občudovanje
                     doma in na tujem. Do nedavna nam je bilo vse to zakrito. Dokumentarni film »TO
                     DREVO JE NA TUJEM ZRASLO« režiserke Marije Brecelj in sodelavcev iz leta 2003,
                     nam je odkril delček te silne duhovne energije, ki je dihala in bivala za
                     Slovenstvo nekje tam daleč za širnimi oceani. </p>
                  <p>In če si predstavljamo, da je glavnina podobno naravnanih ljudi bila tako
                     zverinsko pokončana, si lahko predstavljamo, kakšen potencial naroda je bil na
                     tako nečloveški način uničen, pogubljen in izgubljen. </p>
                  <p>V domovini Sloveniji pa je ostalo nekaj mladoletnih fantov, izpuščenih – potem,
                     ko je že bilo izvršeno »generalni čiščenje« glavnine, kakor je z depešo takrat
                     že iz Beograda – takoj po koncu vojne – zaukazal glavni ideolog komunistične
                     revolucije – Edvard Kardelj. </p>
                  <p>Tudi sam sem bil med temi fanti. Fant iz »NEPRAVE« strani. Eden redkih, saj so
                     skoraj vse pomorili. Otroka sta – potem ko sem se oženil – hodila v šolo, vse
                     vzgojne institucije, vsa propagandna »mašinerija« je delovala s polno paro –
                     vse – res, prav vse je delovalo proti meni. Nekje v sebi pa sem čutil, da sem
                     ravnal prav, toda sedaj, v tem trenutku tega ne morem izreči. Kako naj tema
                     otrokoma dopovem, sam proti vsem, da je zgodba v resnico popolnoma drugačna,
                     kot je umeščena v njihovi otroški glavi. Ne bi mi verjela in življenje v
                     družini bi postalo skrajno težavno. Bil sem tiho. Tiho, kot še na tisoče
                     drugih, ki jim je komunizem uničil življenje in pomoril najbližje. O tem se ni
                     govorilo na glas, nastopil je čas šepetanja. Bati se je bilo vseh in vsakogar.
                     Orlando Figes, britanski zgodovinar, ki je proučeval ruske arhive, nam ta
                     strašni čas razkriva v svojih novih knjigah »Natašin ples« in »Šepetalci« –
                     slednja je izšla letos (2009) septembra. Razmere, ki jih opisuje, se nanašajo
                     sicer na Rusijo, vendar so bile pri nas popolnoma enake. Vedel sem, da jima bom
                     enkrat moral vse razložiti, odlašal sem in čakal na pravi trenutek. Puberteta
                     se mi ni zdela primeren čas za tak pogovor, počakal sem, da je bil najmlajši
                     sin polnoleten. Potem sem ju neko popoldne poklical v svojo sobo in jima
                     razkril svojo zgodbo. To je bila prava mala drama, beseda »domobranec« je
                     veljala skorajda za psovko, toda po temeljitih debatah sta me razumela in naši
                     odnosi so bili od takrat naprej še bolj iskreni in zaupni. Svetovala sta mi,
                     naj napišem svojo zgodbo. In res sem jo – potem, ko se je to lahko počelo –
                     napisal. Odleglo je tudi meni ... </p>
                  <p>In potem se zgodi »VELIKI POK«. Pade berlinski zid, vse zgradbe komunističnega
                     vzhoda se porušijo, Slovenija se reši enoumja in se osamosvoji. Svobodna beseda
                     najde prosto pot in tako lahko napišem svojo zgodbo. Oba sinova mi pri tem
                     pomagata po svojih močeh. Dam ji naslov »Zgodbe moje mladosti« ... Iz Argentine
                     prihajajo naši, nekoč pregnani ljudje in njihovi potomci – umetniki, pevci,
                     pisatelji, gospodarstveniki ... </p>
                  <p>Za tem pride leto 2002. Podelitev Prešernovih nagrad in nagrad Prešernovega
                     sklada. Bernarda Fink, mezzosopranistka svetovnega slovesa, hči po vojni na
                     čudežen način rešenega domobranca Božidarja Finka, rojena v Argentini, šolana v
                     Ženevi in Zahodni Nemčiji je nominiranka za nagrado Prešernovega sklada. Na
                     prvem intervjuju v Ljubljani z vodilnim novinarjem kulturne rubrike Petrom
                     Kolškom, je med drugim dejala: »Srečno sem rojena v Argentini v Buenos Airesu
                     in vsa naša družina, šest otrok, je črpalo in sprejemalo ljubezen staršev do
                     domovine in Ljubljane, pa tudi bolečino, da smo tako daleč od nje.« Ob dejanski
                     podelitvi v Veliki dvorani Cankarjevega doma – podelitev je spremljala vsa
                     Slovenija – so bile v njenem slavnostnem govoru prve besede: »MOJ OČE JE BIL
                     DOMOBRANEC!« Nato je nadaljevala ... V tistem trenutku sem v njenem začetku in
                     njeni pripovedi začutil sproščenost, moč in pogum svobodnega človeka, hčerko
                     »DREVESA, KI JE NA TUJEM ZRASLO«, v svobodni in domoljubni družbi,
                     neobremenjeno vsega ideološkega balasta. Začutil sem žalost tedaj – ob
                     spoznanju, da nisem mogel, nisem smel tako vzgojiti svojih otrok, da bi
                     kjerkoli in kadarkoli s ponosom lahko izrekli: »MOJ OČE JE BIL DOMOBRANEC«! </p>
                  <byline>Ljubljana, novembrer 2009</byline>
               </div>
            </div>
         </div>
         <div type="div1">
            <head>Zavezina raziskovanja</head>
            <div type="div2">
               <head>Slovenska kmečka vstaja v učbenikih socialistične šole</head>
               <docAuthor>Urška Eniko</docAuthor>
               <div type="div3">
                  <head>Kaj izvemo o domobrancih v šolskih učbenikih za osnovne šole, izdanih v
                     letih 1945-1991</head>
                  <p>Velikokrat se poskušam spomniti, kaj so mi o domobrancih in beli gardi povedali
                     v osnovni in srednji šoli. Ne vem, če so mi učitelji kaj povedali o
                     domobrancih, spomnim se le izrazov bela garda, belogardist in »ta beli«. </p>
                  <p>Prav veliko mi prav gotovo niso povedali, saj mi o beli gardi, pa naj se še
                     tako trudim, da bi se česa spomnila, pred oči stopa samo nekaj podob, med
                     katerimi so tri popolnoma jasne. Prvič, belogardisti so tisti, ki so izdali
                     domovino; drugič, belogardisti so mučili ljudi na Svetem Urhu; in tretjič,
                     belogardisti so tisti, ki so ubijali celo svoje brate. </p>
                  <p>Zelo dobro se spomnim, da sem že v osnovni šoli vedela, da so belogardisti
                     nosili čepice, ki niso bile titovke, in hlače, ki so se mi zdele podobne
                     planinskim. Vedela sem tudi, da se je bilo treba belogardistov bati, kajti to
                     so bili tisti ljudje, ki so ponoči hodili okrog in morili ljudi. Na kakšen
                     način so se v takih podobah znašli v mojih predstavah, ne vem. Dobro pa vem, da
                     me je postalo strah, če sem v kakšni knjigi prebrala besedo belogardist, saj se
                     mi je zdelo, da bo sledil opis strašnega umora. Spomnim se tudi, da me je obšla
                     groza, ko sem vojaka s postrani čepico zagledala v Rožančevem filmu z naslovom
                     Ljubezen, kajti pričakovala sem, da bo v filmu sledil grozen prizor. Kako se je
                     film razpletal, ne vem več, podobe belogardista in strahu ob pogledu nanj pa se
                     še spomnim. </p>
                  <p>Kaj vse so nam morali govoriti, da imamo take spomine? Naša generacija je
                     poškodovana do te mere, da ne želi popačenih in lažnih podob zamenjati za
                     resnične, in kar je še bolj zaskrbljujoče, da niti ne dopušča možnosti, da je
                     resnica drugačna od tiste, ki so nam jo servirali v šoli.</p>
                  <p>Kaj smo izvedeli, je seveda v največji meri zasluga učiteljev. Ker pa se
                     njihovih besed, saj je minilo že vsaj dvajset let, odkar smo zapustili
                     osnovnošolske klopi, ne spominjamo več, smo pregledali, kaj nam je bilo
                     dovoljeno o beli gardi in domobrancih prebrati v šolskih učbenikih. V tokratnem
                     sestavku se omejujemo na šest osnovnošolskih učbenikov za osmi razred osnovne
                     šole, ki so izšli od konca vojne do osamosvojitve Slovenije. Tistim, ki so
                     izšli po padcu komunizma, in tistim, ki so bili namenjeni srednjim šolam, bomo
                     posvetilipozornost v eni od naslednjih številk naše revije.</p>
                  <p>Prav veliko dela nismo imeli, saj je o naši temi zelo malo napisanega, v večini
                     učbenikov le odstavek ali dva. Prvi učbenik, ki beli gardi in domobrancem
                     posveti celo nekaj več kot dvestrani teksta in doda še štiri fotografije, ima
                     letnico 1988. Fotografije so seveda take, ki kažejo belogardiste v slabi luči:
                     prva prikazuje belogardiste iz postojanke v Trebnjem na Dolenjskem, ki peljejo
                     skupaj z Italijani partizana na morišče, druga prikazuje domobransko prisego,
                     tretja spomenik žrtvam belogardističnega nasilja na Svetem Urhu – tak je
                     podnapis – in četrta letak OF z opozorilom na pomen domobranske prisege in na
                     posledice narodne izdaje. Slika, ki prikazuje belogardiste, ko peljejo
                     partizana na morišče, se pojavi še v treh učbenikih, slike prisege, Svetega
                     Urha in letaka OF pa še v enem. V treh učbenikih lahko uzremo še porušen
                     Turjak. Kakšnega drugega slikovnega gradiva o beli gardi ali domobrancih nam
                     učbeniki ne privoščijo.</p>
                  <p>Tisto malo, kar je napisanega o beli gardi in domobrancih, najdemo pod naslovi
                     in podnaslovi: Delovanje domačih izdajalcev, Kolaboracionizem na Slovenskem,
                     Okupatorjevi sodelavci, Narodni izdajalci, Vloga izdajalske buržoazije,
                     Okupatorjevi pomočniki in podobno. Včasih pa se celo zgodi, da je naslov samo
                     »Kontrarevolucija na Slovenskem« ali »Nastanek bele garde«. Če je tako, nas
                     vsaj v podnaslovu poučijo, da gre za nastanek narodnih izdajalcev.</p>
                  <p>Rekli smo že, da je o beli gardi in domobrancih napisanega zelo malo. Celo o
                     uničenju bele garde na Turjaku ne poročajo vsi učbeniki. O vaških stražarjih pa
                     ni nikjer ne duha ne sluha.</p>
                  <p>Kot primer, kako malo je zapisanega o naši temi, navedimo učbenik iz leta 1976.
                     Temi narodnoosvobodilni boj jugoslovanskih narodov je v učbeniku namenjenih 54
                     strani (to je kar tretjina učbenika, ki je namenjen svetovni zgodovini 20.
                     stoletja), od tega slovenski NOB več kot 40, beli gardi pa samo ena sama stran.
                     Domobranci pa niso omenjeni niti z besedo.</p>
                  <figure>
                     <graphic url="slike_z_75/z_75_39.png"/>
                     <head>Sedaj je še zima. Kaj vse je še skrito pod snegom! <name type="author"
                           >Mirko Kambič</name></head>
                  </figure>
                  <p>Ko smo prebrali vse navedene učbenike smo ugotovili, da se za belogardiste in
                     domobrance ne najde niti ena beseda, ki bi pokazala, kaj so zares bili.
                     Poimenovani so le z žaljivkami in neresničnimi opisi, npr.: domači izdajalci,
                     belogardistični zločinci, skrivači, okupatorjevi hlapci, zakrknjeni
                     belogardisti, organizatorji tolp, nekakšna vojska, klerofašisti, okupatorjevi
                     pomočniki, kolaboracionalisti. Izvemo tudi, da so se takoj povezali z
                     okupatorjem, da so z njim tesno sodelovali in da so se razšopirili na
                     osvobojenem ozemlju.</p>
                  <p>Čeprav smo mladi, nismo tako naivni, da bi pričakovali, da bi v kakšnem
                     učbeniku zasledili vsaj stavek o tem, kaj se je z domobranci zgodilo po vojni.
                     En sam namig nam ponudi učbenik iz leta 1958, kjer avtorji ugotovijo da se
                     slovenska buržoazija ni mogla sprijazniti z resnico, da bo njena usoda, če
                     zmaga NOB, enkrat za vselej zapečatena.</p>
                  <p>Po uvodnem razmišljanju vam ponujamo citate iz izbranih učbenikov, ki bodo
                     potrdili zgoraj navedena dejstva.</p>
                  <p>Začnimo z učbenikom, ki je izšel leta 1952, kjer v poglavju o narodnih
                     izdajalcih lahko preberemo tole: »V okupirani Jugoslaviji je ostalo še mnogo
                     ljudi, ki so pred vojno izkoriščali naše ljudstvo. Ko so fašisti zasedli našo
                     domovino, so se jim takoj pridružili. Zato jim je okupator dovolil, da še dalje
                     živijo na račun našega ljudstva. </p>
                  <p>V Sloveniji je bil med izdajalci stari jugoslovanski general Rupnik. Italijani
                     so ga imenovali za predsednika ljubljanske občine, pozneje pa je bil poglavar
                     Ljubljanske pokrajine. Tudi ljubljanski škof Rožman in bivši ban Natlačen sta
                     vneto sodelovala s fašisti. Izdajalci so na Slovenskem ustvarjali vojaške čete:
                     belo, plavo gardo in domobrance. Te čete so se na strani Italijanov in Nemcev
                     borile proti partizanom, mučile in pobile so mnogo slovenskih ljudi.« In še:
                     »Vsi ti izdajalci so hoteli v Jugoslaviji ohraniti staro oblast kapitalistov,
                     zato so se borili proti našemu ljudstvu. Toda partizanska vojska je prekrižala
                     vse umazane račune in uničila njihove vojske« (Marija Pečnik, Janko Pogačnik,
                     Fran Roš: Zgodovina za osnovne šole, Ljubljana 1952, str. 80).Kaj drugega o
                     beli gardi ne izvemo, domobranci pa so, kot vidimo, omenjeni samo z besedo. Če
                     ne drugega, lahko ugotovimo, da avtorji ne skoparijo z opisi tako imenovanih
                     narodnih izdajalcev, ki jih je potrebno prikazati tako, da bralec nima nobenega
                     dvoma, kako pokvarjeni so bili. V ta namen nam ponudijo »so se takoj pridružili
                     fašistom«, »so z njimi vneto sodelovali«, »so mučili in pobijali« ter »njihovi
                     umazani načrti«.</p>
                  <p>Nadaljujmo z učbenikom iz leta 1958, kjer o beli gardi izvemo sledeče: »Pozno
                     jeseni 1941, še bolj pa spomladi 1942 se je vzdignila slovenska buržoazna
                     kontrarevolucija. Ta je morala priti, ker se slovenska buržoazija, ki se je
                     takoj povezala z okupatorji, ni mogla sprijazniti z resnico, da bo njena usoda,
                     če zmaga NOB, enkrat za vselej zapečatena. Le v najbolj zaostalih kmečkih
                     krajih, med fanatično klerikalno in liberalno mladino in med delom oficirjev
                     jugoslovanske vojske se ji je posrečilo zbrati neke vrste vojsko. Z njo je od
                     pomladi 1942 dalje napadala slovensko partizansko vojsko. Kontrarevolucionarna
                     slovenska buržoazija je bila povezana tudi z jugoslovansko vlado v Londonu in
                     je delala po njenih navodilih. Na kratko poimenujemo vso to politično in
                     vojaško kontrarvolucionarno dejavnost bela in plava garda. Eno in drugo so
                     podpirali Italijani z denarjem in orožjem« (Ferdo Gestrin, Jože Hainz, Metod
                     Mikuž: Zgodovina za osmi razred osnovne šole, Ljubljana 1958, str.
                     200-201).</p>
                  <p>Avtorji ugotovijo še, da je bela garda bolj klerikalno obarvana, ker se bori
                     proti komunistični OF iz verskih pogledov, plava garda pa je bolj liberalna,
                     ker opravičuje svojo borbo s tem, da OF ne priznava Jugoslavije in kralja
                     Petra. </p>
                  <p>Na osemnajstih straneh, ki so v učbeniku namenjeni pregledu NOB na Slovenskem,
                     domobranci ne obstajajo. Napisali smo vam vse, kar smo prebrali o beli gardi,
                     da pa ne bomo delali krivice učbeniku, naj povemo, da se belogardisti pojavijo
                     še dvakrat, in sicer na strani 202, ko izvemo, da se je za sojenje
                     belogardističnim zločincem ustanovila pri IO OF posebna izredna komisija in da
                     se je na osvobojenem ozemlju na Gorenjskem, ki so ga preplavili Italijani,
                     razšopirila tudi bela garda.</p>
                  <p>Če se držimo časovnega zaporedja, je naslednji učbenik, ki ga bomo kratko
                     analizirali, tisti iz leta 1966. To je prvi učbenik, ki nam poda tudi
                     informacijo o dogodkih na Turjaku, in sicer: »Ko je propadla Italija, sta na
                     Slovenskem propadli tudi pomožni sili Italijanov, bela in plava garda. Plavo
                     gardo so uničile slovenske brigade v Grčaricah pri Kočevju prav v dneh
                     kapitulacije Italije. Hude udarce je v kratkem dobila tudi bela garda. Po
                     kapitulaciji Italije se je en del belogardistov razbežal in odšel domov, kjer
                     se je potem skrival. To so bili skrivači. Nekaj pa jih je že takrat šlo v
                     Ljubljano k Nemcem. Tretji del se je zatekel v Turjaški grad, se nekaj dni
                     branil, dokler ni v septembru 1943 gradu zavzela Prešernova brigada. Bele garde
                     v tedanji sestavi je bilo s tem konec. Novo formacijo so nekaj dni kasneje
                     ustanovili Nemci in ji dali ime Slovensko domobranstvo. Ti vojaki pa niso imeli
                     toliko svobode kot bela garda. Domobranci so bili namreč trdno pod nemško
                     kontrolo. Spomladi 1944 so Hitlerju celo prisegli zvestobo« (Dr. France Škerl:
                     Zgodovina za osmi razred osnovnih šol, Ljubljana 1966, str. 134-135).</p>
                  <p>O beli gardi pa izvemo še, da je bila del kontrarevolucije in da se je borila
                     proti partizanom ter da je bila bolj klerikalna od plave garde.Tako na straneh
                     116 in 117 beremo: »Med roško ofenzivo so se v Sloveniji pokazali tudi tisti,
                     ki so bili proti revolucionarnemu narodnoosvobodilnemu boju. Označujemo jih
                     zato kot kontrarevolucionarje, njihovo dejavnost pa kontrarevolucijo. V njej so
                     sodelovali tisti ljudje slovenske buržoazije, ki jim ni bilo prav, da bi
                     partizani v Sloveniji izgnali ne le okupatorja, temveč vzeli tudi oblast
                     kapitalistom. Slovenska buržoazija je nastopila proti narodnoosvobodilnemu
                     gibanju že 1941. Povezala se je tudi z jugoslovansko begunsko vlado v Londonu
                     in delala po njenih navodilih. Poleti 1942 je slovenska kontrarevolucija začela
                     ustvarjati svoje oborožene oddelke. Med roško ofenzivo so začeli sodelovati z
                     orožjem v roki na strani Italijanov proti partizanom. Slovenska
                     kontrarevolucija se je delila v dve gardi, v belo in plavo gardo. Italijani so
                     z denarjem in orožjem podpirali obe. Bela garda je utemeljevala svoj boj proti
                     Osvobodilni borbi in partizanom iz verskih naukov, plava garda pa je svoje
                     odklonilno stališče utemeljevala tako, da OF ne priznava ne Jugoslavije ne
                     kralja Petra. Bela garda je bila kleriklana, plava pa liberalna. Bela garda je
                     bila neprimerno močnejša kakor plava garda, toda obe sta bili proti
                     narodnoosvobodilnemu boju.«</p>
                  <p>Kako je učenec v osmem razredu razumel tako razlago, nam ni popolnoma jasno,
                     zato smo naredili kratek poizkus v srednji šoli, kajti sklepamo, da so zapisani
                     pojmi dijakom že malo bolj jasni kot osnovnošolcem. Zgornji odstavek smo
                     ponudili v branje dijakom v tretjem letniku. Ko smo jih potem, ko so sestavek
                     prebrali, vprašali, kaj so bili pripadniki bele in plave garda, je večina
                     dijakov sklenila, da so bili izdajalci. </p>
                  <p>Naslednji trije učbeniki z letnicami 1976, 1988 in 1991so vsi delo Branka
                     Božiča in Tomaža Webra, zato nas ne sme čuditi, da so nekatere ugotovitve
                     popolnoma enake. Slednja dva učbenika, zadnji je le delno dopolnjena izdaja
                     prejšnjega, imata o temi, ki nas zanima, celo popolnoma enako besedilo.
                     Zanimivo pa je, da sta avtorja istemu besedilu pripisala različne naslove.
                     Učbenik iz leta 1988 nameni poglavju, kjer opisuje belo gardo, naslov
                     Kontrarevolucija na Slovenskem in podnaslovVlogi izdajalske buržoazije, novejši
                     učbenik pa Kolaboracionalizem na Slovenskem. Domobranci pa se skrivajo pod
                     naslovoma Okupatorjevi pomočniki in Okupatorjevi sodelavci. </p>
                  <figure>
                     <graphic url="slike_z_75/z_75_40.png"/>
                     <head>Sedaj je še zima. Joj, koliko stvari je še zametenih! <name type="author"
                           >Mirko Kambič</name></head>
                  </figure>
                  <p>Brez veliko truda lahko ugotovimo, da sta avtorja v razmaku dveh let prišla do
                     ugotovitve, da je kontrarevolucija enaka kolaboracionalizmu, vsaj sklepamo
                     lahko tako, saj pod naslovoma stoji isti tekst. Ne bomo se trudili, da bi
                     dognali zgodovinske metode, ki so ju pripeljale do omenjenih ugotovitev.</p>
                  <p>Pa poglejmo, kaj sta avtorja še ugotovila.</p>
                  <p>»Pomladi leta 1942 so veliki uspehi OF in partizanov prisilili vse, ki so bili
                     proti osvobodilnemu gibanju, da so nekoliko brzdali stara strankarska
                     nasprotja. Združili so se v skupno organizacijo, v Slovensko zavezo, ki je bila
                     povezana s kraljevo vlado v Londonu, obenem pa je tesno sodelovala z
                     italijanskim okupatorjem.</p>
                  <p>Slovenska zaveza je začela s privolitvijo in pomočjo italijanskega okupatorja
                     ustanavljati oborožene oddelke – belo gardo, pri čemer so bili zelo dejavni
                     zlasti mladi klerikalci z mladimi duhovniki - kaplani. Prav tako so nastale s
                     pomočjo nekaterih bivših jugoslovankih oficirjev in podoficirjev tudi druge
                     izdajalske enote, ki so bile povezane z emigrantsko vlado in so jih poimenovali
                     plava garda. To so bili slovenski četniki. Zaradi italijanske podpore, ki je
                     bila očitna zlasti pred veliko ofenzivo in med njo, so nastale številne
                     belogardistične postojanke. V belo gardo so nasilno vključevali kmečke ljudi,
                     ki jih je večkrat preslepila klerikalna propaganda. Trdili so, da je OF
                     komunistična in da zato noben katoličan ne sme sodelovati z njo, kaj šele s
                     partizani. Svoje sodelovanje z okupatorjem in izdajstvo slovenskega naroda so
                     prikazovali kot nujno zlo, dokler ne bodo uničili brezbožne OF in ustanovili
                     svobodne Slovenije v okviru kraljevine Jugoslavije. Vsa dejavnost Slovenske
                     zaveze – vseh protinarodnoosvobodilnih in protirevolucionarnih sil je grozila,
                     da bo slovenski narod pahnjen v državljansko vojno. To pa bi bila največja
                     nevarnost za njegov obstoj« (Branko Božič, Tomaž Weber: Zgodovina za osmi
                     razred, Ljubljana 1976, stran 85 -86).</p>
                  <p>Na strani 87 lahko preberemo še o pravi naravi bele garde: »Bela garda, ki je
                     med ljudstvom sejala le sovraštvo in mržnjo, je bila že jeseni 1942 razkrinkana
                     kot okupatorjev hlapec. Njena propaganda, da se bori za vero, za slovenski
                     narod, je bila kmalu ničeva. Ljudem je postalo jasno, da niti okupator niti
                     bela garda nista uničila partizanov in da so le ti edina prava narodna vojska.
                     Aktivisti OF so ljudem pojasnjevali nevarnost bele garde in kdo stoji za temi
                     vojaškimi enotami. Težko pa je bilo obračunati z zakrknejnimi belogardisti,
                     organizatorji tolp, ki so križarile po vaseh, lovile aktiviste in strahovale
                     prebivalstvo.«</p>
                  <p>Kaj se je zgodilo na Turjaku, pa izvemo na strani 97: »Ob kapitulaciji je bila
                     v Sloveniji uničena tudi bela garda, ki se je najdalj branila v Turjaku. Tu so
                     enote 14. divizije obračunale s 700 belogardisti, drugi pa so brezglavo zbežali
                     v Ljubljano, ki so jo zasedle nemške sile. Prav tako je bila uničena plava
                     garda v Sloveniji v bitki za Grčarice.</p>
                  <p>O prvi »izdajalski skupini« štajerskem bataljonu, avtorja spregovorita šele v
                     učbeniku 1988, ostale ugotovitve pa povzameta iz prejšnega učbenika, le da jih
                     nekoliko razširita.</p>
                  <p>»Prva izdajalska skupina, iz katere se je razvila vojaška formacija lažni
                     ‘štajerski bataljon’ ali legija smrti, se je zbrala maja 1942 pri Sv. Urhu nad
                     Dobrunjami blizu Ljubljane. Enota se je pomaknila na Gorjance, kjer je pobijala
                     člane OF in partizane, ki niso vedeli za njeno pravo naravo. Legija smrti je
                     med veliko italijansko ofenzivo sodelovala v operacijah italijanske vojske.«
                     (Branko Božič, Tomaž Weber: Zgodovina za osmi razred, Ljubljana 1988, stran
                     98). </p>
                  <p>Da bi dijaki lahko ponovili in utrdili osvojeno znanje, ki ga pridobijo ob
                     prebiranju ponujenih zgodovinskih resnic, med tekstom stojijo vprašanja in
                     navedeno se nam zdi prav posebej zanimovo: Kaj so bili belogardisti, v kaj so
                     hoteli pahniti slovenski narod? </p>
                  <p>Odgovor, ki ga dijaki dobijo v spremljajočem tekstu je, da so bili slovenski
                     izdajalci, praviloma kmetje, ki so se bali za imetje in življenje in jih je
                     včasih preslepila klerikalna propaganda, ki je trdila, da je OF komunistična in
                     da katoličani ne smejo sodelovati z njo. Drugi del odgovora pa je, da so hoteli
                     slovenski narod pahniti v državljansko vojno. </p>
                  <p>Domobrancem, okupatorjevim pomočnikom oziroma sodelavcem, avtorja posvetita kar
                     celo stran. Povesta nam, da so bili domobranci v veliko oporo in pomoč Nemcem
                     in da jih je vodil Leon Rupnik. Nemški inštruktorji so jih urili in
                     usposabljali za boje, tako da so bili enakovredni nemškim esesovskim
                     policijskim bataljonom. Izvemo še, da je domobranska policija zapirala na
                     tisoče zavednih Slovencev in da je strah in trepet sejala domobranska črna
                     roka, ki je pobijala ljudi na domovih. </p>
                  <p>Ugotovitve so podkrepljene s sliko domobranske prisege, spomenikom žrtvam
                     belogardističnega nasilja pri Sv. Urhu ter letakom OF z opozorilom na pomen
                     domobranske prisege in na posledice narodne izdaje. Ugotovimo lahko, da niti
                     mi, kaj šele dijaki, nimamo skoraj nobene možnosti, da bi podvomili v zapisano. </p>
                  <p>O uničenju bele garde v citiranem učbeniku iz leta 1988 na strani 107 izvemo le
                     nekoliko spremenjeno različico teksta iz učbenika z letnico 1976: »Na obsežnem
                     ozemlju od Alp do Črne Gore in Makedonije je po kapitulaciji Italije nastalo
                     obsežno osvobojeno ozemlje. Ob kapitulaciji je bila v Sloveniji uničena tudi
                     bela garda, ki se je najdlje branila v gradu Turjak. Tam so enote 14. divizije
                     7. SNOUB Franca Prešerna zlomile odpor belogardistov. Vdalo se jih je okoli
                     700, drugi pa so zbežali v Ljubljano, ki so jo zasedle nemške sile. Prav tako
                     je bila uničena plava garda v bitki za Grčarice na Dolenjskem.«</p>
                  <p>Mimogrede naj vas opozorimo, da so tokrat belogardisti zbežali in ne brezglavo
                     zbežali, kot nam je bilo pojasnjeno v prejšnjem učbeniku. </p>
                  <p>V učbeniku iz leta 1991 je zgornji zgodbi dodan še naslednji odstavek, kjer se
                     nam razkrije še en pojem, ki ga noben drug učbenik ne zapiše in sicer MVAC: »S
                     podporo generala Leona Rupnika in voditeljev slovenskih meščanskih strank so
                     Nemci kmalu ustanovili slovensko domobranstvo, nadomestek poražene MVAC –
                     prostovoljne protikomunistične milice ali bele garde« (Branko Božič, Tomaž
                     Weber: Zgodovina za osmi razred, Ljubljana 1991, stran 106).</p>
                  <p>Bralci boste razumeli, zakaj končujem sestavek z nasvetom, ki sem ga bila
                     skupaj z drugimi udeleženci deležna pred tednom dni na seminarju, ki je bil
                     namenjen gimnazijskim učiteljem zgodovine. Povedano nam je bilo, da je zelo
                     neprimerno, če dijake učimo, da so Turki v 15. in 16. stol. osvajali naša
                     ozemlja. Namreč, če uporabimo besedo Turek, delamo krivico današnjim Turkom in
                     dijakov ne vzgajamo v strpnosti do drugih narodov, ampak le širimo stereotipe,
                     ki se vlečejo skozi zgodovino. Turki so namreč v učbenikih predstavljeni precej
                     negativno. Mnogo boljše je, tako so nam svetovali, da uporabljamo besedo Osmani
                     ali vsaj Osmanski Turki, če se že ne moremo izogniti besedi Turek. Prav tako je
                     zelo neprimerno, če bi se kdo namenil pokazati znano sliko, ko ima Turek,
                     Osmanski Turek seveda, na sulici nabodenega krščanskega otroka. Pri tako
                     občutljivih stvareh, so nas poučili, moramo biti zelo pazljivi, lahko namreč
                     komu delamo krivico. </p>
                  <p>Delamo krivico!</p>
               </div>
            </div>
            <div type="div2">
               <head>Slovensko-hrvaška meja</head>
               <docAuthor>Jože Pavlič</docAuthor>
               <div type="div3">
                  <p>Vprašanje meje med državama Slovenijo in Hrvaško je postavljeno že dalj časa.
                     Odprto je vse od osamosvojitve obeh držav, to je zdaj že kakih 18 let, in še do
                     danes ni rešeno. Nasprotno, prav sedaj se kaže kot posebej aktualno in akutno:
                     buri duhove v obeh prizadetih državah, razpravljamo o njem in o ponujenih
                     rešitvah zanj. Obojni javnosti, slovenska in hrvaška, sta vznemirjeni do
                     skrajnosti in delno mobilizirani in instrumentalizirani za cilje in potrebe
                     dnevne notranje politike. </p>
                  <p>Pahor in koalicijska vlada, ki se je najprej hitro odločila za blokado Hrvaške,
                     se je potem ob nastanku tujih pritiskov ustrašila. Kot se že prej pri nobeni
                     stvari ni izkazala in je bila videti popolnoma nesposobna za reševanje stvari,
                     je tudi tu pri poskusu rešitve zapleta ob meji s Hrvaško nastopila
                     nekompetentno in predvsem demagoško. Pogajanj se je lotila na horuk in
                     enostransko, ne da bi pri tako važnem državnem vprašanju, tikajočem se vseh
                     Slovencev, povabila k sodelovanju tudi opozicijo. S Hrvaško je bil v naglici in
                     v tajnosti pripravljen arbitražni sporazum, ki mu seveda opozicija in večina
                     Slovencev nasprotuje. Predsednik vlade Pahor ga je vseeno v Stockholmu ob
                     prisotnosti organov EU svečano podpisal in vlada ga pošilja naprej v proceduro
                     doma. Hrvaški sabor ga je že sprejel, saj je Slovenija hkrati s tem podpisom
                     tudi že deblokirala hrvaška pristopna pogajanja z EU. Zakaj sta Pahor in
                     njegova koalicija tako pohitela s tem, ne vemo. Lahko le ugibamo. Vsekakor se
                     je s tem na hitrico pripravljenim in sklenjenim sporazumom Slovenija podala v
                     nevarno igro političnih špekulacij. </p>
                  <p>Opozicija in deloma pravna stroka, zlasti nekatere znane javne osebnosti so
                     sporazum kritizirale in zavrnile z argumenti, ki jih ni moč spregledati.
                     Postavljena so bila vprašanja, zakaj tak sporazum, saj je nejasen in so z njim
                     ogroženi slovenski nacionalni interesi. Vzdignil se je vihar nezadovoljstva in
                     kljubovanja. Opozicija je zagrozila z referendumom in postavlja vprašanje
                     odgovornosti. Pahor sporazum brani in forsira – koalicija ga enodušno in brez
                     zadržkov podpira. Oba –Pahor in vlada trdita, da je sporazum dober in da je to
                     največ, kar se je dalo doseči; da sporazum rešuje skoraj vse in nam prinaša
                     mir.</p>
                  <p>V iskanju možnosti, da bi bil sporazum v parlamentu lahko potrjen le z
                     relativno večino, ga je vlada poslala v presojo na Ustavno sodišče. Ampak en
                     sam njegov člen. Tega bo obravnavalo Slovensko ustavno sodišče, ki pa ga bo
                     skoraj gotovo tudi potrdilo. Potem bi vlada lahko mirno poslala sporazum v
                     parlament na ratifikacijo, a tega še ne bo naredila, ampak se je odločila, da
                     bo prej razpisala še poizvedovalni referendum z nejasnim in zavajajočim
                     vprašanjem. Ta pa potem za vlado niti ne bo zavezujoč. Kakor se vlada poskuša
                     izogniti pri glasovanju v parlamentu potrebi po absolutni večini, tako namerava
                     izigrati tudi ljudstvo, če bo glasovalo za sporazum. Na eni strani se bo
                     izognila potrebi po absolutni dvotretjinski večini v parlamentu, na drugi pa
                     svoji odgovornosti za podpis in uveljavitev sporazuma. Zvito in nesramno bo
                     preložila odgovornost na ljudstvo, ki bo glasovalo na referendumu. </p>
                  <p>Ko bo potem sporazum romal v parlament na ratifikacijo, bo tam potrjen le z
                     relativno večino, torej ob popolni prezrtosti opozicije. Tako nasprotniki
                     sporazuma ne bodo mogli uveljaviti svojih kritičnih stališč in dopolniti ali
                     zavreti veljavnosti sporazuma. Takšno ravnanje Pahorjeva vlade je pravzaprav
                     nerazumljivo in v nasprotji z vsemi demokratičnimi načeli. Vprašanje je, kako
                     si ta vlada danes lahko privošči politiko izključevanja in preziranja
                     demokratičnih načel, saj trdi zase, da je demokratična. Še posebej, ko ne gre
                     za kake bagatelne in rutinske reči, ampak gre nasprotno za zelo važno
                     nacionalno stvar. Vlada s svojo samovoljnostjo naravnost žali državljane in jih
                     izziva – vzbuja jim misel in strah, da ni v službi svojega naroda, ampak v
                     službi nekih protinarodnih interesov. </p>
                  <p>Državljani imajo vendar po načelih demokracije in ustave pravico in dolžnost
                     skrbeti za državo in njene koristi ter biti udeleženi pri odločanju o njih. Če
                     smo v demokratični državi, jim pač nihče ne bi smel preprečevati, da kritično
                     razmišljajo o javnih rečeh, ki se tičejo predvsem državljanov, prej kot vlade,
                     ki mora biti v službi le-teh. Mar Slovenija ni demokratična država ? Smo še
                     vedno v času samovolje in enoumja ? Imajo še vedno le eni vse pravice, drugi pa
                     jih nimajo? Je še zmerom pametna in sposobna samo ena stran – tista, ki je
                     izšla iz avantgarde, iz nekdanje komunistične partije? Tista stran, ki vleče s
                     sabo staro, preživeto miselnost, stari način vladanja in je skriti dedič
                     revolucije – s tem pa tudi upravičenec do vseh v njej ustvarjenih privilegijev
                     in na silo pridobljenih materialnih dobrin. V takih razmerah pa, če narodu
                     vladajo ljudje, ki jih veže diskreditirana preteklost in so od nje odvisni, sta
                     kritičnost in nadzor državljanov še posebej pomembna. In še posebej sta
                     potrebni kritičnost in previdnost v težkih in odločilnih časih, ko preži
                     nevarnost, da pride v državni politiki do – za narod – usodnih in napačnih
                     odločitev, bodisi namernih bodisi ne. </p>
                  <p>Današnja slovenska demokracija je farsa. Ni čudno, da vlada povsod negotovost,
                     sumničenje,birokracija, nenačelnost, zmeda, obup in brezciljnost. Ljudje v tem
                     ne vidijo perspektive in pravih možnosti za razvoj države, v katero so vložili
                     toliko upov in si zanjo tako prizadevali, v kateri so videli uresničene, ne le
                     svoje, ampak tudi sanje svojih očetov in dedov. Pričakovali so, da bodo kmalu
                     živeli v »slovenski Švici«, a je že ugasnilo s tem v zvezi vsako upanje. Malo
                     je še optimistov, ki še verjamejo in čakajo.</p>
                  <p>Zakaj je tako? Tako je zato, in to vsi vemo, ker imajo oblast v državi ljudje,
                     ki niso pravi demokrati in ki ne morejo sprejeti prave demokracije za vse
                     državljane, ne morejo razumeti prave svobode in priznati enakih pravic vsem
                     ljudem. Še vedno ljudi ločujejo na tiste prave in one druge, ki vseh pravic ne
                     zaslužijo. Še vedno pa so le oni pravi, tisti, ki morajo, smejo in znajo
                     vladati.</p>
                  <p>Takšno je stanje v Sloveniji. Še danes nam vlada koalicija strank ki so
                     povezane s preteklostjo in ki niso sposobne dobrega upravljanja še manj pa
                     ureditve pravne države. Ta vlada je državljane pretežno razočarala in ne
                     zaupajo ji več. Vendar se je ta koalicijska vladna garnitura nenadoma odločila,
                     da bo rešila mejni problem s Hrvaško.</p>
                  <p>V takšnih razmerah in s takšnim nezaupanjem v vlado ni čudno, da so ljudje
                     kritični in zaskrbljeni. Še posebej pa so lahko skeptični in jih je strah, ko
                     vidijo, kako se Pahorjeva vlada tega vprašanja loteva. V oči bode tudi
                     primerjava reševanja in postavljanja slovensko-hrvaške meje v Istri po letu
                     1945 in reševanja danes. Med obema načinoma reševanja so podobnosti in tudi
                     rezultata si bosta podobna ali morda enaka. Obakrat pravzaprav nastopajo enaki,
                     skoraj isti akterji – takrat komunisti, danes pa post-komunisti – v
                     kontinuiteti ista mentaliteta in enake sposobnosti, enaka neprisebnost in
                     omalovažujoča lahkotnost.</p>
                  <p>Državljani so lahko v skrbeh. Morali bodo izkoristiti vse možnosti, da svoje
                     pravice zaščitijo in obvarujejo državo. </p>
                  <p>Večini ljudi se zdi stvar mejnega spora s Hrvaško morda jasna in dodobra
                     poznana. Menijo, da jo poznajo in razumejo, saj je bilo o tem že toliko govora,
                     toliko napisanega in prikazanega. Prepričani so v slovenski prav ali pa jim že
                     vsa stvar preseda in si mislijo: naj se že konča kakorkoli, da bo le mir in
                     konec vseh zdrah. Čeprav je takšno stališče možno in razumljivo, je z narodnega
                     in nacionalnega gledišča škodljivo in nerazumno. Kdo ima namreč rad, da ga kdo
                     žejnega spravi čez vodo, kot se reče. V politiki igrajo vedno veliko vlogo
                     interesi. Dokler so skupni, je to v redu, ko pa se ti zožijo na interese
                     posameznikov ali skupin in na nekatere skrite reči, je nevarnost, da bomo kako
                     izigrani in oškodovani.</p>
                  <p>Ena od teh skritih reči, lahko rečemo, tiči tudi v arbitražnem sporazumu o
                     slovensko hrvaški meji v Istri. Treba se je zamisliti in poskušati videti in
                     vedeti več – skratka, stvar razumeti. Potrebno je poiskati vzrok za tako
                     urgentno sklepanje tega dvomljivega in za Slovenijo v vsakem primeru
                     škodljivega sporazuma.</p>
                  <figure>
                     <graphic url="slike_z_75/z_75_41.png"/>
                     <head>Piran</head>
                  </figure>
                  <p>Vzrokov je lahko tudi več. Da bi se nam posrečilo te vzroke odkriti, je treba
                     stvari malo bolj podrobno pogledati. Sam prvi vzrok za nastanek spora je jasen
                     in znan. Je pa v tem, da se je slovenski komunistični veljak Edvard Kardelj s
                     hrvaškim veljakom Bakarićem za mejo v Istri preprosto slabo dogovoril. Ta
                     dogovor ni samo slab, ampak je za Slovenijo tudi škodljiv, saj Sloveniji jemlje
                     ozemlje in ga podarja Hrvaški, istočasno pa ji še daje možnost, da to mejo
                     učinkovito osporava in premika na morju v našo škodo. Obenem s tem pa nam zapre
                     še povezavo teritorijalnega morja z odprtim morjem. Hrvati so ob prvi priliki,
                     ki so jo dobili, začeli to možnost tudi izkoristili. Prilika pa je prišla z
                     razpadom SFRJ in osamosvojitvijo bivših jugoslovanskih zveznih republik, takrat
                     ko je bilo treba meje med njimi ponovno določati, saj niso bile državne, ampak
                     le administrativne. Razlog za spreminjanju meje pa je v pretenzijah hrvaškega
                     nacionalizma na eni strani, na drugi pa gotovo v hrvaški želji po maščevanju
                     Sloveniji zaradi odločitve Ljubljanske banke o hrvaških varčevalcih: morda igra
                     svojo vlogo tudi primitivna zavist.</p>
                  <p>Za tiste naše bralce, ki bi radi vedeli kaj več o tej neslavni zgodbi dogovora
                     med Kardeljem in Bakaričem, lahko ponovimo samo nekaj pripovedi o tem, saj za
                     njim ni ostalo nič razen problema samega. Kot odziv na samo dejstvo in
                     posledice, ki so potem nastale, je bilo danih le nekaj bežnih in sramežljivih
                     poročil, ki so nastala zaradi nekaterih redkih vprašanj, ki so jih postavili
                     radovedneži, začudeni nad klavrnostjo dogovora. Ta poročila so raztresena sem
                     in tja po raznih medijskih tiskanih glasilih. Pojavljali so se prispevki o tem
                     dogovoru Kardelj-Bakarić, ki so se slišali ali brali skoraj kot anekdote in se
                     širili med ljudmi. Nekdanji ožji Kardeljevi sodelavci so o tem težko govorili,
                     saj so bili najbrž kot komunisti in somišljeniki zavezani molku, pa tudi malo
                     jim je bilo nerodno in tudi sram jih je bilo, da je njihov mislec in vodja tako
                     nespametno in nestrokovno ravnal. V komunizmu so bili vodje in ideologi
                     praktično nedotakljivi. </p>
                  <figure>
                     <graphic url="slike_z_75/z_75_42"/>
                     <head>Piran</head>
                  </figure>
                  <p>Verjetno tudi našim sedanjim dedičem komunizma te stvari ne gredo rade z
                     jezika, in če je le mogoče, jih zamolče in preslišijo. Resnica o tem dogovoru
                     je boleča. V tej zgodbi ni patetike, ni nič triumfalnega in koristnega zanje,
                     nasprotno, njihov veliki prednik, mislec in ideolog slovenske revolucije
                     nastopa kot klavrn samodržec, ki domišljavo in ignorantsko odloča o stvareh, za
                     katere je po svoji mentalni strukturi in formatu nepristojen. Slovenski
                     »narodni heroj« je tu pokazal svoj pravi obraz zaslepljenca in narodovega
                     škodljivca. Lahko bi rekli, da je opravil še eno enkratno škodljivo dejanje za
                     slovenski narod, ki bi ga mirno lahko okvalificirali kot narodno izdajo. Za
                     prvo seveda štejemo njegovo vlogo v revoluciji in slovenski državljanski vojni.
                     Beseda izdaja, ki jo je toliko rabil in pripisal usodno tolikerim, pa najbolj
                     pristoja njemu in njegovim za narod tako škodljivim in nevestnim dejanjem. Do
                     sem ga je pripeljala kot še mnoge druge njegova marksistična vsevednost in
                     ideološka slepota.</p>
                  <p>Zgodba Kardeljeve meje v Istri se začne po l. 1945, ko je Titova Jugoslavija
                     izgubila del Slovenske Primorske s Trstom in Gorico, pridobila pa del Primorske
                     in Istro. Takrat se je odprlo vprašanje meje med Hrvaško in Slovenijo v na novo
                     pridobljeni Istri na kopnem in na morju. Ker v tistih revolucionarnih časih
                     strokovnost ni bila pomembna in so odločala le načela koristnosti za stvar
                     ideologije, je komisar vedno tisti, ki odloči. V tem primeru je bil tisti, ki
                     je odločil, spet komisar in glava slovenske komunistične nomenklature Edvard
                     Kardelj, na hrvaški strani pa Bakarić. Sama sta se dogovorila za potek
                     slovensko-hrvaške meje v Istri. Tito se nikjer ne omenja, čeprav je tudi to
                     gotovo on odobril.</p>
                  <p>Po dogovoru, ki pa ni nikjer protokoliran, naj bi meja tekla po reki Dragonji
                     na kopnem in naprej po obali severne strani Savudrijskega polotoka. Piranski
                     zaliv naj bi bil v celoti slovenski in naj bi ga nadzirali samo Slovenci.
                     Dogovor je bil takoj problematičen - prvič, ker ni nikjer zapisan , in -
                     drugič, ker je dogovorjena meja na morju drugačna kot normalne meje na morju, v
                     nasprotju je s pravili konvencij oziroma mednarodnega pomorskega prava. Hrvati
                     danes tej meji lahko javno nasprotujejo prav zaradi teh nenormalnosti in tudi
                     iz pravnih razlogov, kot smo že enkrat omenili.</p>
                  <p>Hrvati danes tej meji nasprotujejo in spor zanjo vlečejo pred mednarodna
                     sodišča. Še hujša in usodna posledica tega samovoljnega dogovora pa je, da je
                     bila razdeljena Občina Piran. S tem da je Piranska občina razdeljena, ne le da
                     je izgubila del svojega zgodovinskega ozemlja in prebivalstva, ampak je
                     Slovenija ipso facto izgubila del svojega morja in svoj teritorijalni izhod na
                     odprto morje. To je najhujša in usodna posledica Kardeljeve neumne odločitve. S
                     tem je Slovenija pomorsko zaprta in prikrajšana država. Ni treba biti pravnik,
                     uporabljati je treba le zdravo kmečko pamet, pa vidimo škodo. Ta je velika v
                     nacionalnem pomenu, je ozemeljska, gospodarska in politična.</p>
                  <p>Lahko bi govorili še o drugem oškodovanju slovenske države, ki jo je povzročil
                     Kardelj s svojo nekompetentnostjo pri reševanju mejnega vprašanja. Kaj lahko
                     rečemo o njegovi indiferentnosti do vprašanja nadomestila slovenskega ozemlja
                     in morja, ki je po Londonskem sporazumu ostalo v Italiji ? V svoji ozkosti se
                     ni spomnil in zahteval nadomestila v Istri, ki nam naj bi pripadalo po logiki
                     stvari. Obstajala je možnost, da bi ga tudi dobili z več Kardeljeve prisebnosti
                     in nacionalne zavednosti. Vsaj do reke Mirne. Če pa smo že pri Mirni, pa
                     povejmo anekdoto, ki gotovo pove tudi resnico o takratnem dogajanju. Ko se je
                     Kardelj pogovarjal o meji na reki Dragonji, je imel baje v mislih reko Mirno.
                     Njegova specialnost je bil pač marksizem-komunizem, ne pa geografija. Tako se
                     zgodi, če zaslepljen ideolog rešuje pomembno vprašanje. </p>
                  <p>No, nazadnje bomo pristavili v to zgodbo še eno domnevo, ki pa je tudi naše
                     prepričanje. Kardelj je bil komunist in proletarski internacionalec. Njemu, ki
                     je imel v glavi veliko in združeno proletarsko državo s Sovjetsko zvezo in
                     Stalinom na čelu, je bilo malo mar za narod in narodove meje. Če so že bile tu
                     in tam potrebne, so bile samo administrativne, za ljudske množice pa niso bile
                     potrebne, saj so se združevale kot razred v veliko skupnost. V tem smislu je
                     bil Kardelj sposoben iskati le pragmatične rešitve ne oziraje se na reči, ki so
                     bile izven njegovega miselnega obzorja: sprejemal je le tisto, kar naj bi
                     koristilo njegovi ideološki stvari in njemu samemu. Sumimo ga tudi, da je mejo
                     postavil tako, kot jo je, še iz enega praktičnega razloga. Slovenija je imela
                     mejo z Italijo. Ta je bila v tistem času za naše komuniste kar občutljiva in
                     neprijetna. Velika italijanska manjšina v naši republiki bi bila zanje stalno
                     nekakšna motnja in ovira, morda tudi grožnja. Kardelj je najbrž v tej brigi
                     pustil tisti nam pripadajoči del Istre s precejšnjo italijansko manjšino vred
                     kar Hrvaški, ki ni bila direktno italijanska soseda. Ta bi se z njo lažje
                     otepala. Tako si je mogoče tudi lažje razložiti ta infantilni način
                     dogovorjanja o meji med obema komunističnima veljakoma. Lahko bi še premlevali
                     o tem, a nima smisla, saj ni časa in prostora. To bo naloga zgodovinarjev.</p>
                  <p>Najbolj zgovoren dokaz pa je sama obstoječa in problematična meja, ki priča o
                     neprisebnosti in lahkotnosti dogovarjanja o važnih stvareh, ki se tičejo
                     naroda, njegovih pravic. Če smo doslej govorili o osnovnem vzroku za nastanek
                     mejnega spora med Slovenci in Hrvati in o tedaj nastalih možnostih za nastanek
                     spora ter o ljudeh, ki so mejo tako nespametno in arbitrarno zakoličili v
                     tistem povojnem času, se vrnimo sedaj v današnjo stvarnost in k reševanju tega
                     neprijetnega in škodljivega spora.</p>
                  <p>Vlada nam, kot smo že omenili, postkomunistična elita in vladanje ji gre slabo
                     od rok. Ta elita zares ne bi bila vredna svojih prednikov s Kardeljem in Titom
                     na čelu, če se v težki situaciji krize in neuspehov, ne bi znala reševati na
                     svoj podedovani način. Stara in večkrat prizkušena praksa ji še vedno pride
                     prav. Potrebno je bilo le najti nekaj, kar bi lahko dobro uporabili za
                     manipulacijo. Moralo pa bi biti za narod pomembna stvar, ki močno vzdrami
                     čustva v ljudeh. Za Kardelja je prišla prav vojna in okupacija, da se je s
                     svojo KP prikazal kot rešitelj. Pahor in današnji levičarji so tako priložnost
                     – za njih tudi nekakšna rešilno bilko – odkrili v nerešenem obmejnem vprašanju,
                     ki zelo vznemirja Slovence. Vedeli so, da bi jim uspeh pri reševanju mejnega
                     vprašanja lahko prišel še kako prav in rešil tudi njih same, saj bi jim vrnil
                     del ugleda in povzdignil posebno Pahorja, ki bi obveljal za sposobnega
                     politika. Tako je šla slovenska postkomunistična levica v akcijo. Nemudoma so
                     sklenili arbitražni sporazum s Hrvati in pustili zadaj vse drugo. Sporazum so
                     takoj razglasili za veledosežek in zanj pripisali slavo sebi. Njegovo vrednost
                     so napihovali, vsebino pa, kot smo videli, dalj časa prikrivali. Ta sporazum,
                     ki je tako aktualen že nekaj časa in naj bi odigral svojo vlogo v slovenski
                     nacionalni politiki, je torej v bistvu manipulacija, ki naj bi ji ljudje
                     nasedli. V marsičem v njej vidimo podobnost po duhu in načinu z manipulacijo
                     OF. Tudi tokrat je opozicija glavni sovražnik, spor s Hrvati ( gl. okupacija !)
                     pa priložnost. Ne gre toliko za rešitev spora s Hrvati, kolikor za to, da
                     »rešiteljstvo« pripišejo sebi, uničijo pa opozicijo in vladajo še naprej. Tako
                     se zgodovina ponavlja.</p>
                  <p>Mednarodni arbitražni sporazum, ki ga je pripravil Borut Pahor s sodelavci, ga
                     podpisal in prevzel zanj odgovornost, se nam zdi kot nekakšna zbirka pravil za
                     igro, za katero še ne vemo, kaj bo prinesla. Zastavek je velik in obremenjujoč.
                     To je predvsem slovensko morje in izhod iz njega. Pa še kaj. Ne vemo, kakšnega
                     dobitka se oba igralca nadejata. Skoraj pa vemo, kateremu bolje kaže. Ne bomo
                     pa tvegali napovedi, saj ta sporazum, do pred kratkem tajen in neznan, zdaj
                     končno objavljen, dovoljuje samo ugibanje.Vsebuje preveč nejasnosti in možnosti
                     različnega razumevanja.</p>
                  <p>Vlada in mediji nam servirajo stvari po svoje. Če do neke mere kar dobro
                     poznamo razloge za spor o meji, ki so dejstva na dlani, smo si morali prave
                     razloge, ki so Pahorja silili, da je tako pohitel pri sklepanju arbitražnega
                     sporazuma nekako poiskati sami in smo jih do neke mere tudi opisali. Ugotovili
                     smo, da sklepanje tega sporazuma, takšnega kot, zdaj vemo, da je, ni koristno
                     za našo državo. Namenjen je koristim koalicije in dedičem revolucije. Kar se
                     Slovenije tiče, pa je nepremišljen, škodljiv in prenagljen. Res je vprašanje
                     meje med državama pereče in vpije po rešitvi, vendar ne smemo biti zato
                     nestrpni in neprisebni. Naglica pri takih stvareh pogosto škoduje. Potrebna je
                     skrbna proučitev dejstev in možnosti. Za dokončno rešitev tega vprašanja ne
                     smejo igrati posebne vloge niti kakršnikoli pritiski od zunaj ali od koderkoli,
                     saj gre za naše res vitalno državno vprašanje. Biti moramo samozavestni,
                     odločni in pogumni. </p>
                  <figure>
                     <graphic url="slike_z_75/z_75_43.png"/>
                     <head>Sečoveljske soline</head>
                  </figure>
                  <p>Govorijo, da sta na Pahorja pritisnili EU in Amerika in da je zato tako hitel.
                     Res, da lahko včasih veliki pritiskajo na male, a to ne more biti pravi in
                     edini razlog za hitenje. Zgoraj smo omenili še druge pomembnejše za Pahorja.
                     Saj smo vendar suverena država in enakopravna članica EU. Lahko bi vztrajali in
                     dosegli tisto, kar pravzaprav moramo doseči. </p>
                  <p>Vemo, da Pahorju in njegovi vladi danes ne gre dobro in je v stiski:
                     priljubljenost ji pada, kredibilnosti nima več in vse ji gre narobe. Izkazala
                     se je za nesposobno in nekompetentno, pravo senco Janševe vlade in dela. To
                     ambicioznemu Pahorju in sodelavcem jemlje ugled tudi v tujini in jih dela
                     ranljive, negotove. Je kdo Pahorju kaj namignil ali obljubil, pa se je vdal in
                     pristal na nesprejemljivi kompromis, ki ga slutimo v Arbitražnem sporazumu. To
                     bi mejilo na nacionalno izdajo in tega mu ne bi želeli pripisati. </p>
                  <p>Ta igra z reševanjem mejnega vprašanja je, kot smo že rekli, premišljena
                     manipulacija. Nikakor ne smemo dovoliti, da smo kot državljani žrtve te
                     manipulacije in drugih političnih trikov kogarkoli, tako kot smo doslej pogosto
                     bili. Vemo namreč, kdo in kaj so naši politiki in kakšna je naša država, ki
                     mora životariti ob kontinuiteti komunistične preteklosti; vemo, kakšna je
                     neodvisnost medijev pri nas, ki ustvarjajo javno mnenje in prevladujoča
                     stališča v podporo koalicijske politike, in nazadnje, kakšni so cilji te
                     politike. Tukaj bi si dovolili, da pozovemo vse ljudi, ki jim je kaj za
                     domovino, da se uprejo manipulacijam in podprejo demokratične sile in se jim
                     pridružijo. Skupaj moramo poskrbeti za slovensko državo, ki je sedaj v veliki
                     stiski. Morali bi se zbuditi. </p>
                  <p>Osveščene državljane bi potrebovali ne le v odnosu do Hrvaške, ampak nasploh.
                     Potrebovali bi še bolj modre in pogumne politične osebnosti, ki bi zmogle in
                     znale braniti naše pravice; potrebovali bi vlado z več kompetencami, ki bi
                     pristojneje odločala in za odločitvami tudi stala – vlado, ki bi bila odločna
                     in demokratično usmerjena, s čisto zgodbo sedanjosti in preteklosti. Teh
                     lastnosti, žal, koalicijska Pahorjeva vlada nima, po enem letu vladanja ima
                     sloves slabe vlade. Postkomunistična in neolibreralistična drža sta v krizni
                     preizkušnji odpovedali in se diskreditirali. Z aferami in ideloškimi spori
                     koalicija poskuša reševati sebe in ves naš razočarani postkomunistični svet.
                     Cilj ji je vladati in zadržati oblast. Do kdaj ji bo to še uspevalo, bomo
                     videli. Enkrat bo že prišla ura resnice. In revizija rezultatov. </p>
                  <p>Pahor in njegova vlada predvsem ne znata in nikoli ne bosta mogla razvijati
                     prave demokracije in pravne države, služita in služila bosta ozkim in sebičnim
                     osebnim interesom ter ideološkim strankarskim ciljem. Ničesar nista naredila in
                     ne bosta naredila za spravo med ljudmi in enotnost naroda, kar je bistveni
                     pogoj za uspešno državo. Na oblast se je ta vlada zavihtela na krilih
                     ideološkega boja in s pogledom, obrnjenim v revolucionarno preteklost. V boju
                     za oblast se je posluževala predvsem prevar in laži, manipulirala je z ljudmi.
                     Z vsemi silami so ji pri tem pomagali ljudje preteklosti, ki jih je strah
                     demokracije.Prevladuje mnenje, da tudi v zadevi meja ne ravna odkrito in
                     pošteno, ker se, kot nekoč komunisti, hoče s težavo države le okoristiti in z
                     manipulacijo promovirati sebe. Kot vemo, so naši komunisti z revolucijo
                     naredili našemu narodu nepopravljivo škodo v preteklosti, tudi od te vlade se
                     narod ne more nadejati koristi. Komunisti so se v času največje narodove
                     preizkušnje - v času okupacije okoristili z narodovo nesrečo, ga prevarali z
                     NOV in izvedli revolucijo.</p>
                  <p>Če je torej tako, kdo bi lahko strankam, ki so stranke kontinuitete, tej vladi
                     in Pahorju lahko zaupal reševanje tega za državo in vse nas pomembnega mejnega
                     vprašanja, ki ga je povzročil prav njihov prednik in učitelj? Kdo jim bo lahko
                     verjel in se ne bo bal, da bodo izigrali njegovo zaupanje in to zaupanje
                     ponovno izkoristili za uresničitev kakršnihkoli svojih strankarskih ali
                     drugačnih interesov. Komunisti in njihovi dediči so isti; znajo taktizirati,
                     spremenijo se pa ne. »Volk dlako menja, čudi pa ne«, je star pregovor, ki
                     odraža staro modrost, utemeljeno na mnogih življenjskih izkušnjah. Kot po
                     Kardeljevem dogovoru nas bo verjetno tudi po tem še bolj bolela glava v naši
                     prihodnjosti.</p>
                  <p>Po življenjskih izkušnjah, iz katerih se najbolj prepričljivo učimo, se
                     nekoliko ozrimo v zgodovino! In to ne v tako daljno, kar v tisto, ki nam je še
                     v dosegu našega spomina in še ni tako oddaljena – vsaj ne toliko, kot bi si to
                     želeli komunisti in njihovi nasledniki postkomunisti, ki bi radi gledali samo
                     še v prihodnost – da bi bile pozabljene vse grde in slabe stvari. (Samo
                     napake!) To nam vedno znova dopovedujejo. Tudi njihov arbitražni sporazum s
                     Hrvaško naj bi meril na »prihodnost«, a vprašanje je, kakšno prihodnost nam
                     prinaša. Za odgovor bomo poslušali kar pravljico za lahko noč in bomo lepo
                     sanjali. Uresničilo se bo nekaj drugega. Zgodovina pa je »magistra vitae« –
                     učiteljica življenja, ki nas uči. Preteklost nam je že pokazala, kako so
                     ravnali in koliko so vredni ideološki predniki naših sedanjih oblastnikov.
                     Bolje bomo po tem razumeli tudi našo sedanjost in vedeli bomo, zakaj je tako,
                     kot je: vedeli bomo tudi to, kako in zakaj je lahko do takšnih odnosov s
                     Hrvaško sploh prišlo; dobili pa bomo tudi boljšo predstavo o tem, kaj lahko
                     pričakujemo sedaj od tega arbitražnega sporazuma.</p>
                  <p>Pri Kardeljevem postavljanju meje je šlo poleg zanemarjanja nacionalnih
                     interesov predvsem za neodgovornost, oblastniško samopašnost, nevednost in
                     nestrokovnost, pri Pahorjevem Arbitražnem sporazumu najdemo marsikaj istega in
                     morda še kaj drugega in drugačnega.</p>
                  <p>Vemo, da je sedanja meja za nas krivična in nevzdržna, dvakrat slaba meja.
                     Vemo, da jo moramo braniti in zahtevati naše pravice, a še enkrat bi se morali
                     Slovenci vprašati, po čigavi krivdi je ta meja taka, da imamo danes probleme z
                     njo. Na koga bi se morali torej jeziti, če je taka, kot je. Lahko damo danes v
                     reševanje ta spor dedičem tistih ljudi, ki so nam ta spor v svoji nesposobnosti
                     in marksistični zaslepljenosti zakuhali? So ti nasledniki kaj sposobnejši in
                     manj zaslepljeni od svojih političnih predhodnikov? So že kaj popravili od
                     tistega, kar so njihovi boljševistični predniki upropastili ? Tega za enkrat še
                     ni bilo opaziti. Tudi drame slovensko-hrvaških odnosov, domnevamo, ne bodo
                     rešili v našo korist. Imajo pač svoje načrte.</p>
                  <p>Povejmo to še enkrat, da bo jasno. </p>
                  <p>Po vsem, kar smo Slovenci doživeli, bi se morali še in še spraševati, zakaj nas
                     Slovencev ne sreča že enkrat zdrava pamet. Smo res tako neumni in usodno
                     zaznamovani, da se kljub tolikim težkim zgodovinskim izkušnjam ne znamo ali ne
                     moremo nehati prepirati se otresti neke zmotne ideologije, ki je že mrtva in
                     nas razdvaja. Smo nesposobni domisliti izkušnjo in razumeti nauk iz nje in se
                     ozreti po boljših rečeh? Ali smo preprosto taki, da smo obsojeni na večno zmoto
                     in capljanje za drugimi? Morda smo premalo modri in nam ni pomoči, zato pa bomo
                     ostali nezgodovinsko ljudstvo, ki bo v svojih zdrahah izginilo, še preden mu
                     bodo vzeli zemljo.</p>
                  <p>Kaj bodo s tem sporazumom pridobili Hrvati, je druga stvar. Nedvomno se bodo
                     dvignili nad nas kot zmagovita stran, ki se je v politični igri izkazala za
                     mnogo bolj spretno, prisebno in predvsem državotvorno. </p>
                  <p>Naš predlog, ko kritiziramo sedanji koalicijski dogovor o rešitvi mejnega
                     vprašanja s Hrvaško, je drugačen. Mislimo tudi, da je edini sprejemljiv in
                     pošten do obeh mejašev. Kar je bilo naše, naj nam Hrvati vrnejo. Ne bomo
                     zahtevali meje na Mirni, a vrnejo naj nam ozemlje, ki je last Piranske občine.
                     Postaviti bi se bilo treba na to zgodovinsko izhodišče in na njem vztrajati.
                     Vsi problemi bi bili s tem poenostavljeni in tudi Hrvati se ne bodo mogli
                     sklicevati na to, da smo jim kaj ukradli. Čvrsto stališče na tem bi rodilo
                     ustrezne sadove in pravo rešitev. Seveda pa takega stališča ne more zavzeti in
                     se ga držati vlada, ki v bistvu živi in se ohranja iz kontinuitete in danes v
                     svetu ne more imeti kredibilnosti in zaupanja. Ta vlada se v sporu ne bo mogla
                     in ne hotela sklicevati na komunistično samovoljo in nasilje, na nelegitimnost
                     komunističnih odločitev in kršenje državljanskih in nacionalnih pravic.
                     Vprašanje tega mejnega spora bi lahko reševala samo resna demokratična in
                     odločna vlada, ki bi kot najprepričljivejši argument uporabila resnico. V
                     obrambi prave in pravične meje bi se morala sklicevati na komunistično
                     arbitrarnost in nasilje. Meja na Dragonji in v Piranskem zalivu je bila
                     določena protipravno, arbitrarno in nasilno. Komunisti takrat niso upoštevali
                     zgodovinskih dejstev ne volje ljudstva: meje so določili v skladu s
                     komunističnim pojmovanjem prava in v nasprotju z demokratičnimi načeli
                     svobodnega sveta. </p>
                  <p>Priznati pa moramo, da nas ob tem mejnem sporu, ko opazujemo med sabo sprte in
                     razdeljene Slovence, zares fascinira hrvaška enotnost, njihova nacionalna
                     zavest in državotvornost, ki se ne kaže le ob tem našem sporu, ampak tudi
                     drugače skozi njihovo zgodovino. Kaj imajo oni več in na kaj so lahko ponosni
                     bolj kot mi Slovenci? Je pa seveda ta hrvaška državotvornost v odnosu na
                     Slovenijo res nekoliko čudna, če ne ozkogleda. Včasih pa, mislimo, le mora med
                     sosedi igrati neko pomembno vlogo tudi kaka druga vrlina in ne le nacionalni
                     egoizem. Nekaj širokosrčnosti ne bi smelo škoditi. Za ped zemlje se sosedje
                     pogosto tožarijo, a mi, in z nami še toliko pametnih ljudi, vendar mislimo, da
                     je to nespametno; da je v smislu dobrososedstva le treba ravnati nekoliko
                     drugače. Veliko bolje je dogovoriti se, saj »kjer se prepirata dva, tretji
                     dobiček ima«. Pametni in dobri sosedje si vendar ne zapirajo drug drugemu poti
                     z dvorišča na cesto. V mislih imamo morske poti. Hrvaška ima toliko morja in
                     toliko otokov in toliko obale (900 km), da lahko rečemo, kako je bogata,
                     Slovenija pa je po izgubi zahodne Primorske ostala v tem pogledu po zaslugi
                     »misleca in narodnega heroja« Kardelja močno prikrajšana. Kaj pomeni Hrvaški
                     tisti košček morja ob tolikšnem morju drugega kot sredstvo za izsiljevanje in
                     onemogočanje soseda? Dobri in pametni sosedje bi gotovo ravnali drugače.</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Kriza liberalizma</head>
               <docAuthor>Mavro Orel</docAuthor>
               <div type="div3">
                  <head>Laž o napredku </head>
                  <p>Francoski zgodovinar in mislec Marcel Fauchet v svoji knjigi Kriza liberalizma
                     II. obravnava obdobje med leti 1880–1914 v Zahodni Evropi, in kot sam pravi, se
                     klasična zgodovina Evrope zaključuje z liberalno sintezo, s pričakovanjem
                     sprave med preteklostjo in moderno. Knjiga je zanimiva ne samo zaradi globoke
                     analize tistega časa, ampak tudi za nas danes, ki poznamo tudi drugačen
                     liberalizem, ki se povezuje z marksizmom. </p>
                  <p>Prva znamenja, ko se je pokazal sum o napredku, najdemo v prvi izdaji knjige
                     Nemški zapisi iz leta 1878, v delu, ki ga tudi štejejo za izhodišče radikalnega
                     nacionalizma v Nemčiji teologa Paula Lagarda. Če je kje ideja o napredku našla
                     ugodna tla, je bila to Bismarckova Nemčija. Po letu 1871 je uspela politična
                     združitev. Bila je to tudi dežela znanosti, dežela pospešenega industrijskega
                     razvoja, ki se je iztrgala iz stoletnega zamudništva in ustvarila eno izmed
                     gospodarsko najmočnejših sil ob koncu stoletja v Evropi. Bismarckova politika,
                     čeprav konservativna, je bila naklonjena liberalizmu. Konservativci so se
                     znašli s kulturkampfom v povezavi z liberalci zaradi skupne vere v napredek
                     Nemčije. Vendar je bil ta napredek le utvara. Njegove posledice so pomenile
                     izgubo pristnega nemškega duha. Resnična Nemčija je bila potvorjena in izdana z
                     uspehom te politične povezave. Načela je v resnici moralno moč naroda in
                     njegovega genija. Lagarde predlaga obuditev nemškega krščanstva, bil je namreč
                     prepričan o propadu institucionaliziranega krščanstva, zato se je zavzemal za
                     ločitev od tradicionalizma. </p>
                  <p>Nemški zapisi so spodbudili nastanek intelektualne struje, ki je imela velik
                     vpliv v Nemčiji ob koncu stoletja. Domneven napredek, s katerim se je ponašala
                     moderna družba, je poravnala s kulturnim nazadovanjem, z omajanjem vrednot, ki
                     jih je zapustila tradicija. Poleg Nemčije so 80. leta uveljavila intelektualno
                     modo pesimizma v Evropi. Zapoznela junaka pesimizma sta Schopenhauer in
                     Hartmann ter njegova odmevna 'Filozofija podzavestnega' leta 1869. Tako je
                     nastala avantgardna estetika z dekadentnim gibanjem. Vendar se estetika ni
                     omejila le na estetsko plat, ampak tudi na politično in je značilen pojem
                     filozofije antiprogresa, filozofija, ki je v Nemčiji nenavadno odmevala. </p>
                  <p>Rast bogastva, uspeh znanosti, širitev javnih svoboščin, daleč od tega, da bi
                     pritegnile celoto narodne skupnosti, je šla z roko v roki z nazadovanjem duha
                     in ugašanjem duše naroda. Najgloblja resnica človeške skupnosti je v
                     spoštovanju reda, ki zavrača lažni napredek, ki ga opeva liberalizem. </p>
                  <p>Leta 1879 je Američan Henry George objavil knjigo 'Napredek in revščina', ki je
                     dovolj zgovorna že po naslovu. Danes pozabljeno delo je imelo mednaroden odmev.
                     Knjiga je načela socialno vprašanje, ki je bilo tedaj omejeno na delavstvo
                     oziroma na delavsko gibanje. Podnaslov je bolj ekspliciten: 'Anketa o vzrokih
                     za industrijsko krizo in za rast revščine namesto bogastva', George ne
                     nasprotuje ugotovitvam, na katere se sklicujejo zagovorniki napredka. Res je,
                     da je bila za 19. stoletje značilna presenetljiva proizvodna moč in ustvarjeno
                     bogastvo. Problem je bil v tem, da te ekspanzije ni bil deležen celoten
                     družbeni organizem in ni bil dejavnik integracije, ampak dejavnik delitve. </p>
                  <p>Tendenca, ki jo imenujemo materialni napredek, ne izboljšuje življenjskih
                     razmer nižjih plasti in ustvarja še slabše pogoje. Zvišanje proizvodnje in
                     izmenjava ima za posledico delitev družbe, namesto da bi bolj povezovala njene
                     dele, kot je to hotel Spencerjev načrt razvoja z razlikovanjem. Združitev
                     revščine in napredka je velika uganka našega časa. Za uravnovešenje nepravične
                     delitve bogastva, ki je grožnja in prekletstvo sodobne civilizacije, George
                     predlaga nacionalizacijo zemljišč. </p>
                  <p>Napredek znanosti in industrije ni globalna zakonitost, ki se tudi ne bo
                     avtomatično nadaljevala v splošno izboljšanje, morda pa povzročila tudi
                     nasprotne učinke. S tem zastojem je samo načelo napredka zadeto v bistvo.
                     Famozni napredek nas odtegne od preteklosti, obstaja pa nevarnost za identiteto
                     naroda, z druge strani pa tudi ne vodi v prihodnost, kjer bi bila rešitev
                     današnjih problemov. </p>
                  <p>Potrebno je uporabiti drugačno logiko, da bi premagali razdor in silo
                     zgodovinskega pritiska. Ta prinaša preoblikovanje družbenih sistemov, usmeritev
                     v prihodnost, v proizvodnjo. Daljše odločne spremembe pomenijo ostrejšo ločitev
                     s preteklostjo. Ta odmik pomeni postopno pripravo na novosti, ki bodo
                     nastajale. S preteklostjo smo namreč pretrgali obenem z množico stvari, ki so v
                     preteklosti bile uveljavljene. Trojna sprememba preteklosti, sedanjosti in
                     prihodnosti je povezana med seboj in zanikati idejo o napredku nima nobene
                     zveze z dogodki, kot je npr. francoska revolucija. Ti sicer izstopajo iz
                     dogajanja zgodovinskega procesa in njih razumevanja. Brez preloma sicer
                     zakrivajo novost, ki je ni mogoče zamenjati s prejšnjim stanjem. Bistvena
                     identiteta, ki povezuje različne momente zgodovinskega procesa, se ujema z
                     začetkom, potekom in koncem. Enotnost razvoja, ki zagotavlja, da bo prihodnost
                     pomenila dovršitev preteklosti, se odmika. Ključa za spreminjanje ni iskati
                     drugje kot v splošnem preoblikovanju. Nastajanje ne pušča nič nedotaknjenega,
                     razširja se povsod in na vse. </p>
                  <figure>
                     <graphic url="slike_z_75/z_75_44.png"/>
                     <head>Brez spoštovanja narave ne bo šlo <name type="author">Simon
                        Dan</name></head>
                  </figure>
                  <p>Mi smo namenjeni drugačnemu svetu kot naši predniki. Viktorjanski čas je bil
                     naprekosljiv v razvoju industrije, trgovine in svobode. Potem je to silo
                     spreminjanja zgodovinskega časa odneslo in nastopila je kontinuiteta. Jedro
                     kontinuitete zgodovinskega časa je v živi prisotnosti preteklosti v sedanjosti.
                     Tradicija ne pomeni več zunanje, nezmotljive in splošne avtoritete, ki zahteva
                     ponovitev starodavnih običajev. Tradicija je izvor, ki se navdihuje z
                     razsodnostjo in ne ustvarja nasprotja med razumom in tradicijo, je kapital, ki
                     podpira napredovanje moderne v duhu preteklosti. Ta občutek možnosti in
                     nujnosti povezovanja invencije sedanjosti in genija tradicije je bil odločitev
                     za 19. stoletje v času hegemonije konservativnosti. Toda zmagoslavni
                     liberalizem ni razumel tega, nudil je samo bolj obsežno in kritično verzijo.
                     Tradicija je v svojem bistvu naravna in nezlomljiva s krvnimi vezmi in
                     dednostjo v nadaljevanju roda, v stekanju biološke reprodukcije. Odtod zamisel
                     družine kot vogelnega kamna načrta stabilizacije družbe v primerjavi z usodno
                     nestabilnostjo političnih institucij. </p>
                  <p>Okrog leta 1880 je takratni razvoj družbe povzročil konec žive preteklosti, kar
                     je pomenilo krizo. Konec je bil nujen za odpravo tradicije. Šlo je za proces,
                     ki se je raztegnil na celo stoletje. V zadnjih desetletjih 20. stoletja se je
                     zaključila detradicionalizacija začeta proti koncu 19. stoletja. Šlo je za
                     splet okoliščin, ki so ovirale ohranitev starega in s tem trganja vezi
                     preteklosti in sedanjosti, to je manifestacija fenomena, ki je imel najgloblje
                     korenine na podeželju. V 80. letih se je začela krhati stara agrarna
                     civilizacija. V spoznanju tega dejstva se je razvijalo proučevanje folklore v
                     smislu ohranitve spomina na čas, ki je izgineval. Sočasno s tem je prišlo do
                     odkritja mesta kot sveta nasprotnega tradiciji, družbenega okolja, ki je vir
                     nove družabnosti in ne temelji na predhodnem, ampak je odkritje za vse čase.
                     Urbanizacija, ki je nastajala v drugi polovici 19. stoletja ni samo to, da so
                     bila mesta kraj, kjer živi večina prebivalstva, ampak tudi prizorišče sodobnega
                     dogajanja in organizacije, ki sta neločljivi. </p>
                  <p>Mestno okolje je umetno okolje, kjer veljajo tržni odnosi in so izključene vse
                     dolžnosti in moralne obveznosti do preteklosti. </p>
                  <p>Izvoljeni kraj nove ekonomije družbenih odnosov je Amerika, katere vzorec je
                     prodrl v takratno evropsko zavest z mešanico očarljivosti in odpora. Amerika
                     metropol in neznanske rasti, nebotičnikov, mogočne tehnologije in velikih
                     tovarn. Svobodna Amerika, ki izumlja, prosta vseh spon preteklosti.
                     Amerikanizem je postal simbol te modernosti brez tradicije, s katero so
                     Evropejci hoteli odkriti življenje. </p>
                  <p>Od leta 1902 je angleški novinar W. Setead opozarjal: 20. stoletje bo stoletje
                     amerikanizacije sveta. To je pomenilo konec angleškega stoletja in njene
                     tradicionalne modernosti. </p>
                  <p>Teoretični izraz tega preloma, ki se je kazal, je podal verjetno Tönnies s
                     svojim razlikovanjem med družbo in skupnostjo. Pri tem razlikovanju gre za
                     način obstoja družbe, za splošno obliko odnosov med ljudmi v organski celoti,
                     ki je strukturirana po svojih običajih pripadnosti rodu in dolžnosti. Za družbo
                     je primerno sožitje med ljudmi, pri čemer so odnosi uravnani z interesi in
                     razumom, z organiziranostjo in denarjem. Velike metropole so vzorčni primer za
                     takšno sožitje. Tönnies poudarja, da so velika mesta tip take družbe. </p>
                  <p>Nastajajoča sociologija je pomembna ob razmišljanju o novosti tega tipa
                     skupnosti kot posledice detradicionalizacije. Človeška narava, ki jo je
                     humanizem mislil preučevati, je pravzaprav konstrukcija duha. Ne spoznava
                     različnosti in spremenljivosti uresničevanja človeštva. Ne spoznava globine, ki
                     jo družba oblikuje. Sila, ki je brezmejno fleksibilna, menjajoča, kot je
                     človek. Odkar se poglabljamo v preteklost, najdemo druge civilizacije, pač
                     glede na druga obdobja. Sledita dve praktični, zelo pomembni posledici. Prva
                     zadeva človekova spoznanja. Človeška resnica je različna, spreminja se s časi
                     in kraji. Tako ni kontinuitete med preteklostjo in sedanjostjo, ni več
                     stalnosti. </p>
                  <p>Če hočemo spoznati, kaj smo, se moramo pogledati od zunaj. S spoznanji, ki
                     izdajajo, ali smo zmožni in katera zavest nas lahko pouči. Druga posledica
                     zadeva kolektivni napor, ki je usmerjen v prihodnost. Ta se odpira na izreden
                     način, kajti mora podaljšati v prihodnost to spremenljivost, za katero nam
                     preteklost nudi dokaze. Moramo in moremo ustvariti veliko zaupanje v njeno
                     prožnost in bogastvo, ker ne odpiramo vrat revolucionarni blebetavosti, pravi
                     Durkheim. Spremembe so plod nujnosti, ki se vsiljujejo in izpodjedajo temelje
                     odporu do inovacij. Razveljavljajo argumente v prid imobilizmu, ki jih vidijo
                     konservativci v domnevni naravi stvari. </p>
                  <p>Polje neštetih možnosti se odpira, problem je le najti pravi način uporabe.
                     Tradicionalizem sloni na nadaljnjem obstoju stare družbe, ki je bila dovolj
                     živa in je živela v duhu kontinuitete, tako da je bila možna politična
                     alternativa. Vendar če so trume reakcije izginile kot sneg in se je prepad s
                     staro družbo poglobil, je bil vzor take politične aktualnosti diskvalificiran.
                  </p>
               </div>
               <div type="div3">
                  <head>Tri krize liberalizma</head>
                  <p>Pomembna moč liberalizma je bila doktrina modernizma, ki se je pridružila temu
                     gibanju. To je povzročilo razlago procesa, ki je potekal od srede 18. stoletja
                     in ki je zmogel vpeljavo humanizma v nove razmere. Z dinamizmom in zgodovinsko
                     orientacijo nekaj desetletij pozneje je bilo možno verjeti, da bo s to
                     prenavljajočo se vizijo mogoče ustvariti osnovo in perspektivo človeškega
                     obstoja. Zdelo se je, da bo to mogoče izpeljati, zdelo se je tudi kot sporazum,
                     ki ne izpušča ničesar, kar bi pojasnilo sedanjost in kar je že bilo v
                     preteklosti. </p>
                  <p>Prva kriza liberalizma je kriza razumljivosti in vladanja, ki je povezana s
                     krizo strukture moderne. Samozadostnost, ki jo pripisujemo zgodovinskosti, se
                     je izkazala kot utvara. Modernost je neizprosno pluralna. Ta zavest je v praksi
                     najbolj presenetljiva. Ustvarja občutek, ki se spopada z intenzivnostjo že od
                     mitoloških časov z načeli, ki so ukoreninjena in zato nezmožna obvladovanja. Na
                     osnovi tega ponavljanje spodbuja nove skrajnosti, kot so integralni
                     nacionalizem, etatizem ali radikalni individualizem, in poudarja ostrejše
                     delitve ter konfliktno vzdušje. Domnevni politeizem je bolj navidezen kot
                     realen, ker je končno gibalna moč modernizma. Različnost, ki se kaže tako v
                     nastajanju sveta, za katerega so verjeli, da je na poti homogenizacije, je
                     prizadelo liberalizem, ni pa se zadovoljeval z vključevanjem vseh stvari v
                     kraljestvo svobode. </p>
                  <p>Druga kriza liberalizma je kriza sprave med moderno vsebino in staro obliko.
                     Novo dejstvo je razbilo povezanost človeške skupnosti, namesto da bi jo
                     utrdilo. Fenomen je splošen in se je širil na vsa področja skupnega življenja.
                     Svoboda ločuje, razdvaja, se upira, desolidarizira družbene sloje, zoperstavlja
                     enega proti drugemu. Neizogna nasprotja, ki nastajajo med ljudmi pretresajo vse
                     do zasebnosti in sprožajo prelome, ki jim ni pomoči. Skratka, liberalizem je
                     popolnoma iztirjen v procesu, ki ga je sam vpeljal in za katerega je verjel, da
                     je njegov vodnik. Družbeni red, ki se je razvil pod njegovim okriljem, zanika
                     pomirljiva predvidevanja, na katerih je temeljil. To je vrtoglavi skok v
                     neznano, ki pomeni zlom tako načelno kot globinsko, česar se je držal na način,
                     ki je nepojmljiv za eksistenčne pogoje družbe. Začeti tak neodgovorni proces
                     je, kot bi čarovnikov vajenec nespametno odprl Pandorino skrinjo. Kdo ve,
                     kakšen neki je bil mehanizem sveta v začetku nastajanja. Naivna predvidevanja
                     ideologov se bodo pokazala kot zablode, ki so izšle iz globine obdobij, v
                     katerih so vrli liberalci hoteli biti poslednji reševalci in garanti. </p>
                  <p>Posledice te revolucije v načinu kolektivnega delovanja zadevajo liberalno
                     politiko v njeni identiteti. Notranja povezanost skupnosti je slaba v vseh
                     sestavnih delih. Očitno je in tudi sprejeto, da je svoboda oblast, moč. Ta
                     gotovost je od vsega začetka navdajala ljudi z navdušenjem. Nikogar skoraj ni,
                     ki bi dvomil o tem. Tistega dne, ko je vzpostavljena oblast, ki zagotavlja
                     zasebno svobodo vsakogar in v nadaljevanju tudi svobodo v javnosti, varuje
                     interese in jih zastopa s svojimi predstavniki, je to politična skupnost,
                     istovetna z vladavino. </p>
                  <p>Nagnjenje k liberalni svobodi se razvije v nasprotju z ovirami, ki so jih
                     postavljali njeni začetni oblikovalci. Ne gre za širjenje uporabe, pomen
                     splošne volilne pravice postane ključno vprašanje spreminjanja svobode v
                     oblast, moč. Na kolektivnem nivoju se individualne svoboščine izkažejo kot
                     prenos ljudske volje na površje, a pušča površje zunaj svoje osnove.
                     Presenetljivo je nasprotje liberalnih svoboščin z nezmožnostjo vladanja nad
                     tem, kar je sprožila. </p>
                  <p>Tretja kriza liberalizma preseneča v bistveni ideji in v predstavi osnovnega
                     projekta. Prisiljen je bil priznati, da se je zadovoljil z naivnim prepričanjem
                     o avtonomiji. Brez dvoma je svet, ki se je vzpostavil pod njegovim varstvom,
                     avtonomen po načelu, po katerem je delno proizvod delovanja človeka z notranjo
                     energijo in moralno močjo. Načelo je omejeno, ker ne nudi sredstev za
                     uzakonitev dveh stvari. Eno je zaželena avtonomija, ki ni drugega kot prazna
                     beseda, utvara, ker ne more odkriti dejstev, ki so neobvladljiva v kaosu, ali
                     pa pomeni realizacijo, skratka, da vodi v take zagate, ki jih ne more
                     premagati. Liberalna svoboda je pridobljena, demokracija je nekaj več kot samo
                     liberalna svoboda. Skuša prodreti v skrivnost obvladovanja zgodovine, kar je
                     nevarna naloga pred tako pripravljenimi rešitvami po meri sicer stabilnega
                     sveta, ki je neokreten in lahko samo neučinkovit. Eno je, da svoje zakone
                     posveča izmišljenemu, drugo pa je, da se posveča odkritju samega sebe. Gre za
                     diskreten prelom z osnovnimi načeli liberalne demokracije. Svoboda ne privede
                     do oblasti, potrebno je začeti z oblastjo, da pridemo do svobode. Ta formula,
                     daleč od tega, da bi bila besedna igra, povzema strahove iz 20. stoletja, ki bi
                     uresničili cilje, ki jih je nemogoče ločiti, a tudi težko povezati. Osvetlitev
                     krize liberalizma ni nič velikega, nič ganljivega. Videz hegemonije je rešen, a
                     za to nedotakljivo fasado je razvrednotena notranjost. Vera v njeno poslanstvo
                     je izginila, dvom je premagal tudi njene privržence, ki niso več zmožni
                     izpolniti svoje naloge. Zmedeno čustvo, vendar vztrajno, se je naselilo v
                     igralce, da je prišel čas izročiti oblast. Prihodnost zahteva nekaj drugega,
                     kar se ne da imenovati, toda spodbuda ni nič manj neizprosna. </p>
                  <figure>
                     <graphic url="slike_z_75/z_75_45.png"/>
                     <head>Tudi brez vere ne bo šlo – Tudi brez krščanstva ne bo šlo <name
                           type="author">Simon Dan</name></head>
                  </figure>
                  <p>Tri krize, ki vsaka po svoje zaznamujejo konec nekega obdobja in začetek
                     naslednjega. Najprej se to izraža kot naslednja stopnja modernizma, klasične
                     stopnje razvoja avtonomije, ki ima za cilj celotno verzijo razmer skupnosti. Na
                     delu so vse tri sočasno in morajo sobivati. Z vstopom v novo obdobje gre za
                     odkrivanje skupnega delovanja, konec je obdobja, ki je bilo tesno povezano s
                     prejšnjim. Verjeti je, da te različice avtonomije izhajajo iz religiozne
                     enotnosti. Modernost je neločljiva od specifične vloge človeških ustanov.
                     Iznajti mora enotnost z lastnimi sredstvi in na svoj račun. Konec je sodobne
                     demokracije ali spontanega izraza svobode posameznika. Preobrazba splošne
                     svobode na oblasti je veliko dejanje in njenega neskončnega iskanja s skromnim
                     izkupičkom. </p>
                  <p>Trije veliki problemi se pojavljajo v liberalizmu, ki ga je 20. stoletje
                     razrešilo. Z letom 1914 je bilo vedno več tistih, ki jih je zajel preplah ne
                     glede na njih pričakovanja ali odklonitev. Ta svet, v tolikih pogledih
                     zmagoslaven, je z vsakim dnem prinašal usodne potrditve: splošni in znanstveni
                     napredek, pritisk množic, ki so ga strašile prikazni negotovosti, kot bi bila
                     mogočna zgradba eksistence spodkopana od vrha do tal. Vse to v tesnobnem
                     pričakovanju, ki ga je spočela beseda revolucija. Bila je to magična beseda, ki
                     je dala temu imenu nedoločljivo možnost spremembe. V resnici bi bili ti
                     problemi usodnega trenutka razrešeni v okviru obstoječe družbe. Globoke
                     spremembe družbe bi bile uresničene s sredstvi, ki so bila pri roki. Toda potek
                     dogodkov je narekoval drugače. Namesto katastrofe in pod plaščem stopnjujočega
                     se dozdevnega zloma bi bilo treba najti odgovore na te tri izzive avtonomije.
                     Nikoli ne bomo zmogli mirne zrelosti in trezne presoje. Ne bomo mogli
                     prepustiti se sanjam, kaj bi bila Evropa 20. stoletja brez vojne katastrofe.
                  </p>
               </div>
               <div type="div3">
                  <head>Materializem razlage in idealizem delovanja </head>
                  <p>Ravnotežje, kateremu je napredek dal svoje ime, se je strlo. Notranja
                     uresničitev se v presežni smeri uveljavi v cilju. Podoba najvišjega zakona vodi
                     k nastajanju, zbledi pa zakon, ki ni bil zamišljen kot božji zakon. Uresničitev
                     zgodovine je vse bolj razumljena kot igra v službi kolektivne organizacije.
                     Zgodovinska zavest se izraža v osupljivem vdoru materializma. Razlaga z gonilno
                     silo ekonomije je takoj našla odziv v množici. Nekateri vidijo vzrok tudi v
                     širjenju marksizma med izobraženci po letu 1890 v Evropi. Tudi širitev
                     darwinistične misli o boju za obstanek je primerna razlaga. Ni pa pomembno ali
                     gre za ekonomske ali biološke sile. Tudi ni pomembno ali gre za spopad ras ali
                     razredov, bistveno je nadomestiti naivni idealizem z realizmom dinamike
                     materialnih sil. Nasprotno se na strani zgodovinskega delovanja aktualni
                     dogovor končuje z uresničevanjem zgodovine in v največji meri pospeši idealizem
                     delovanja. Potrebno je hoteti zgodovino, če hočemo, da se uresniči. Potrebno je
                     tudi načrtovati moč na področju polnem nasprotij, ki je postalo muka ideologij
                     19. stoletja. To gibanje je navdihovalo idealizem delovanja. Zgodovina je
                     ločena od narave, da bi postala univerzalna. Dogaja se med ljudmi, njena
                     spoznanja so podrejena znanosti. Metode in teorije se razlikujejo od tistih v
                     naravnih znanostih. </p>
                  <p>Ta humanizacija spreminja pogled na obstojnost, na možnost posredovanja v
                     podrobnosti in velikosti. Kaj pa, če se za družbene spremembe pokaže, da so le
                     zvrsti ali tehnike? Deteologizacija povzroča demoralizacijo zgodovine v imenu
                     zakona, ki bi jo vodil v povezavo z univerzalnim redom in končnostjo stvari. To
                     se kaže kot nepovezanost posameznika z vsem kot moralnim izvorom. Nastanek nas
                     ne osvobaja pravil, katerih se moramo držati, in izgubi razvidnost za
                     vključitev v skupno delo, ki ni vsaj malo primerno za napredek. V tem najde
                     posameznik pravila in cilje, ki usmerjajo njegovo ravnanje. Prepuščen je svoji
                     samotni metafiziki brez zvezdnatega neba nad seboj. To je tudi sreča pristnega
                     ideala, ki potegne sklep in zaključek. Vzpostavlja samozaupanje v smislu
                     edinega možnega imperativa nujnosti. To je tudi možnost razumevanja
                     objektivnosti danih pravil. Odgovor na ustrezno ločitev se ideal dolžnosti
                     izraža najbolje v ustvarjalni napetosti. Združuje spodbudo s stremljenjem, ki
                     se izgubi v pridobljeni solidarnosti. </p>
               </div>
            </div>
            <div type="div2">
               <head>Zakaj je Cerkev obsodila komunizem</head>
               <docAuthor>Janko Maček</docAuthor>
               <div type="div3">
                  <p>16. maja letos je Massimo Introvigne, ustanovitelj in direktor Centra za študij
                     religij v Rimu, na spletni strani objavil razpravo Zakaj je Cerkev obsodila
                     komunizem. Posegel je daleč nazaj v leto 1846, ko je papež Pij IX. z okrožnico
                     Qui pluribus nastopil proti komunizmu. Najbolj natančno analizo komunizma s
                     stališča katoliške Cerkve je leta 1937 podal papež Pij XI. v znani okrožnici
                     Divini Redemptoris. O tej okrožnici je bilo v skoraj polstoletni dobi
                     komunističnega totalitarizma in kasneje v dobi tranzicije tudi pri nas
                     prelitega veliko črnila, saj so jo pogosto omenjali v zvezi s Cerkvijo na
                     Slovenskem in še posebno s škofom Rožmanom kot »pobudnikom« slovenskega
                     protikomunističnega odpora. Dober mesec pred objavo omenjene razprave je
                     evropski parlament sprejel Resolucijo o evropski zavesti in totalitarizmu, s
                     katero je obsodil tako nacizem in fašizem kot komunizem. Pri nas se o tej
                     resoluciji še vedno krešejo mnenja, kajti nekateri menijo, da našega komunizma,
                     ki naj bi bil bolj demokratičen kot drugi, ne moremo vzporejati s fašizmom in
                     nacizmom. Ob vsem tem se nam zdi primerno in potrebno, da Introvignejevo
                     razpravo v nekoliko skrajšani in poenostavljeni obliki posredujemo tudi našim
                     bralcem.</p>
                  <p>Dvajsetletnica padca berlinskega zidu je, kot v začetku pove Introvigne,
                     priložnost za razmislek o nauku katoliškega cerkvenega učiteljstva o komunizmu.
                     Papež Pij XI. v okrožnici Divini Redemptoris omeni, da je Cerkev obsodila
                     komunizem že leta 1846 z okrožnico Qui pluribus blaženega Pija IX. (1792–1878),
                     dve leti pred objavo Komunističnega manifesta v letu 1848. Naj tu dodamo, da je
                     samo nekaj let kasneje o komunizmu pisal in ga obsodil tudi naš Anton Martin
                     Slomšek. Okrožnica Divini Redemptoris podaja zelo natančno analizo komunizma s
                     stališča Katoliške cerkve. Izšla je leta 1937, samo pet dni po objavi okrožnice
                     Mit brennender Sorge, s katero je Pij XI. obsodil nacionalsocializem. Značilno
                     za okrožnico Mit brennender Sorge je tudi, da je izšla v nemščini v času, ko se
                     je Hitler bližal višku svoje moči. Sicer je pa cerkvenih dokumentov o tem kar
                     precej. Med novejšimi izstopata navodilo Kongregacije za nauk vere – tedaj jo
                     je vodil kardinal Joseph Ratzinger – Libertatis nuntius iz leta 1984, ki govori
                     o nekaterih vidikih »teologije osvoboditve«, in okrožnica Spe salvi Benedikta
                     XVI. iz leta 2007 o marksizmu. Zakaj je Cerkev obsodila komunizem? Že okrožnica
                     Divini Redemptoris opozarja, da je odgovor na to vprašanje: »Ker širi
                     brezboštvo in ker preganja Cerkev« – nepopoln, Introvignejeva razprava pa
                     odgovor razširi na šest točk, kot sledi.</p>
                  <p>
                     <emph>1) Komunizem je globoko sprevržen (perverzen) sistem, po svoji naravi
                        ateističen in usmerjen proti človeku</emph>.</p>
                  <p>Čeprav je danes skoraj moderno priznati komunizmu neko notranjo skladnost in
                     sistemsko eleganco, ne smemo pozabiti bistvenega, da »je komunizem globoko
                     sprevržen« (Divini R., 58), in to ne slučajno – zaradi zgodovinskih okoliščin,
                     zaradi podlosti posameznikov. Krutost komunizma ni le prehoden pojav, ki
                     navadno spremlja velike revolucije, ni osamljen primer splošne zagrenjenosti v
                     času vojne, ampak popolnoma naravna posledica sistema (Divini R., 21).</p>
                  <p>Seveda, komunizem je brezbožen, je najbolj radikalna in skrajna oblika
                     brezboštva: »Prvič v zgodovini smo priča premišljeno hotenemu in skrbno
                     pripravljenemu boju človeka proti vsemu, kar je božjega. Komunizem je po svojem
                     bistvu brezbožen in smatra vero kot opij za ljudstvo, saj verski principi, ki
                     govorijo o življenju onkraj groba, proletarca odvračajo od občudovanja
                     tuzemskega sovjetskega raja« (Divini R., 22).</p>
                  <p>Ko je uveljavljen popoln ateizem, sledi zanikanje osnovnih človekovih pravic.
                     Doktrina, utemeljena na dialektičnem in zgodovinskem materializmu, trdi, da je
                     edina realnost materija s svojimi silami in da so se od tu razvile rastline,
                     živali, človek. Zato je tudi človeška družba le pojav materije, ki se razvija
                     in v večnem nasprotju sil neizogibno teži h končni sintezi – brezrazredni
                     družbi. V taki doktrini seveda ni prostora za Boga, ni razlike med duhom in
                     materijo, med dušo in telesom. S smrtjo je vsega konec. Glede na dialektični
                     vidik svojega materializma komunisti verjamejo, da je mogoče pospešiti
                     konflikt, ki svet žene h končni sintezi, zato si prizadevajo zaostriti razmerja
                     med posameznimi družbenimi razredi in razredni boj s svojim sovraštvom dobi
                     vidik križarske vojske za napredek človeštva, na drugi strani pa je treba
                     uničiti vse sile, ki bi kakorkoli skušale nasprotovati temu sistematičnemu
                     nasilju. Komunizem človeka oropa njegove svobode in moralnih načel, vzame
                     človeški osebi dostojanstvo in moralne zadržke proti širjenju zla (Divini R.,
                     9-10).</p>
                  <figure>
                     <graphic url="slike_z_75/z_75_46.png"/>
                     <head>Ali je bilo mogoče reči še kaj drugega?</head>
                  </figure>
                  <p>Oba elementa: ateizem in negacija človeške osebe, njene svobode in pravic, sta
                     glavna v zamisli marksizma. Res, da je marksizem te ali one partije ali misleca
                     nekoliko različen od »najbolj krutega barbarstva« (Divini R., 21), do katerega
                     je prišlo povsod, kjer je komunizem prišel na oblast. »Res, da je marksistična
                     misel že od svojih začetkov – še posebno pa v zadnjih letih, imela različne
                     struje, vendar pa so vse ostale povezane s temeljnimi tezami marksizma, ki so
                     nezdružljive s krščanskim pojmovanjem človeka in družbe (Libertatis nuntius,
                     8).</p>
                  <p>
                     <emph>2) Komunizem je celota: ni mogoče ločiti zgodovinskega materializma od
                        dialektičnega materializma.</emph>
                  </p>
                  <p>Čeprav pater Boff, utemeljitelj »teologije osvoboditve«, v samokritičnem članku
                     iz leta 2007 prizna, da je ta teologija svoje dosledne pospeševalce pripeljala
                     v ateizem, je dejstvo, da je večina katoliških somišljenikov marksizma ateizem
                     odklanjala. Trdili so, da bodo iz marksizma odstranili brezbožno filozofijo –
                     dialektični materializem, sprejeli pa historični materializem, to je ekonomsko
                     in socialno analizo. Verjeli so, da se bodo tako izognili negativnim
                     posledicam, ki so se običajno pojavile v komunističnih režimih. Toda kot piše
                     papež Pavel VI. v apostolskem pismu Octogesima adveniens leta 1971, ni mogoče
                     ločiti zgodovinskega in dialektičnega materializma, analize in ideologije:
                     »Bilo bi nevarno prezreti tesno zvezo, ki to dvoje združuje, sprejeti
                     marksistično analizo in zamižati pred njeno povezavo z ideologijo«. (Octogesima
                     a., 34)</p>
                  <p>Kongregacija za nauk vere pa o tem – v jeziku, značilnem za kardinala
                     Ratzingerja – takole piše: Marxova misel oblikuje splošen pojem, ki združuje
                     razna opazovanja in analize v filozofsko – ideološko strukturo in jim hkrati
                     določa pomen. Tako postane ločitev raznorodnih elementov, ki sestavljajo to
                     epistemološko (spoznavno) mešanico, nemogoča, in ko mislijo, da sprejemajo samo
                     analizo, so že pritegnjeni k filozofiji oziroma ideologiji. (Libertatis
                     nuntius, 6)</p>
                  <p>
                     <emph>3) Tudi zgodovinski materializem, domnevno ločen od dialektičnega
                        materializma, ni recept za pravičnost, ampak za zatiranje in sramoto.</emph>
                  </p>
                  <p>Katoliška cerkev proti ateizmu ne brani samo religije, ampak oznanja tudi
                     socialni nauk, ki je integralni del njenega učenja, po katerem je komunizem –
                     tudi če spregledamo njegov ateizem – glede na ekonomske in socialne vidike
                     vzorec zatiranja in bede.</p>
                  <p>Benedikt XVI. opozarja, da to, kar se je zgodilo v komunističnih deželah, ni
                     rezultat slabe interpretacije marksizma. Nasprotno, prav to razkrije njegovo
                     temeljno zmoto, ki preprosto predpostavlja, da bo z razlastitvijo gospodujočega
                     razreda in s podružbljanjem proizvajalnih sredstev uresničen Novi Jeruzalem, ko
                     bodo izginila vsa protislovja, ko bosta človek in svet v harmoniji, ko bo vse v
                     znamenju poštenega napredka, ki bo skupen vsem in bodo vsi želeli vse najboljše
                     drug drugemu. Lenin je po revoluciji moral ugotoviti, da v Marxovih spisih ni
                     nobenega navodila, kako naprej. Govoril je o prehodni dobi diktature
                     proletariata, ki je nujna, bo pa kasneje sama od sebe prenehala. To »prehodno
                     dobo« prav dobro poznamo in tudi vemo, kako se je potem nadaljevala in pustila
                     za seboj brezupno razdejanje. (Spe salvi, 21) Kongregacija za nauk vere je leta
                     1984 zapisala: »Milijoni naših sodobnikov si legitimno prizadevajo, da bi si
                     povrnili temeljno svobodo, ki so jim jo odvzeli totalitarni in brezbožni
                     režimi, ko so se v imenu osvoboditve človeka na revolucionaren in nasilen način
                     polastili oblasti. Te sramote našega časa ni mogoče spregledati: prav s
                     pretvezo, da jim prinašajo svobodo, držijo cele narode v suženjstvu, nevrednem
                     človeka.« (Libertatis nuntius, 10)</p>
                  <figure>
                     <graphic url="slike_z_75/z_75_47.png"/>
                     <head>Na cvetno nedeljo leta 1968 pred cerkvijo Sv. Terezije v Vilni –
                        Katoličani protestirajo proti komunističnemu »duhovnemu genocidu«</head>
                  </figure>
                  <p>Seveda, Marx bi povedal, da je kot prehodna doba nujna diktatura proletariata,
                     imenovana socialistična družba, za katero je značilna velika razmahnjenost
                     države, ki pa kasneje postane novi svet, komunistična družba, kjer se Država
                     postopno umakne. Benedikt XVI. ob tem poudarja naslednje: Marx za novi svet ni
                     postavil potrebne ureditve, saj zanjo ni čutil potrebe. Pravzaprav je to
                     logična posledica njegovega razmišljanja. Pozabil je na človeka in njegovo
                     svobodo, pozabil, da človek vedno ostane človek. (Spe salvi, 21) Sedaj, po
                     skoraj sto letih komunističnih režimov to »prehodno dobo« zelo dobro poznamo in
                     vemo, da nikakor ni prehodna. Komunistične družbe brez Države nikoli ni bilo in
                     neprestano odmikajoči se cilj vara sužnje in jih zadržuje v suženjstvu,
                     nevrednem človeka.</p>
                  <figure>
                     <graphic url="slike_z_75/z_75_48.png"/>
                     <head>Pogrebni sprevod Jaroslava Kiklja na ljubljanskih Žalah 22. marca 1942
                           <name type="author">Iz</name> knjige Jaroslav Kikelj, Pričevalec vere in
                        veselja, str. 261</head>
                  </figure>
                  <p>
                     <emph>4) Komunizem ni nastal v plemenitem boju proti krivici, ampak zaradi
                        moralne in ideološke napake.</emph>
                  </p>
                  <p>Pogosto slišimo, da naj bi bil v komunizmu pozitiven vsaj boj proti
                     izkoriščanju in revščini. Znana je ugotovitev cerkvenega učiteljstva, da je
                     zgodovinsko dokazano, da komunizem nikjer ni rešil problema revščine, ampak ga
                     je še poslabšal. Skozi optiko razrednega boja pride samo po sebi do zanikanja
                     transcendenčne razlike med dobrim in zlom. Kjer ni več morale, se razrastejo
                     napake. In napake ne rešujejo resničnih problemov revežev, pač pa jih
                     izkoriščajo. Komunistični zgodovinar in kasneje ekskomunist Arthur Rosenberg je
                     o tem korektno povedal sledeče: »Marx ni izhajal iz proletariata, njegovih
                     potreb in njegovega trpljenja, iz potrebe po njegovi osvoboditvi, da bi potem
                     kot edino njegovo rešitev našel Revolucijo, ampak je izbral popolnoma drugačno
                     pot: pri iskanju možnosti za Revolucijo, je odkril proletariat.« (Zgodovina
                     boljševizma, it. prevod, Sansoni, Firenze 1969, str. 3)</p>
                  <p>Pij XI. opozarja, kako komunizem z lažnimi obljubami pravičnosti, enakosti in
                     bratstva zapeljuje množice, posebno v sedanjem času, ko nepravilna delitev
                     materialnih dobrin prinaša veliko bedo. Le redki so spoznali resnično bistvo
                     komunizma, pač pa je večina podlegla skušnjavi spretno nastavljenih lažnih
                     obljub. S pretvezo, da bodo izboljšali razmere delavskega razreda, preprečili
                     zlorabo dosežkov liberalne demokracije in dosegli enakomernejšo delitev imetja,
                     kar so popolnoma legitimni cilji, jim v času ekonomske krize uspe pritegniti
                     tudi tiste sloje, ki v principu odklanjajo vsak materializem in vsak terorizem.
                     (Divini R., 15)</p>
                  <p>
                     <emph>5) Komunizem je samo ena od etap daljše revolucionarne poti.</emph>
                  </p>
                  <p>Izredna sinoda evropskih škofov leta 1991 v izjavi Bodimo Kristusove priče
                     poudarja glede na dogodke v letu 1989, da padec komunizma zahteva razmislek o
                     celotnem kulturnem in socialnopolitičnem razvoju evropskega humanizma, ki je
                     zaznamovan z ateizmom (ne samo zaradi marksizma), in z dejanji (bolj kot s
                     principi) kaže, da ni mogoče ločiti božje od človeškega. Na komunizem ne moremo
                     gledati izolirano. Že Divini Redemptoris ugotavlja, da ga ni mogoče razumeti
                     brez predhodnega liberalizma razsvetljencev, ki je že desetletja, če ne kar
                     stoletja pospeševal laicizem. Torej se ne moremo čuditi, če se v splošno
                     razkristjanjenem svetu pojavi komunistična zmota. </p>
                  <p>Na posebno izrazit način je Benedikt XVI. 12. septembra 2006 v predavanju v
                     Regensburgu in v encikliki Spe salvi leta 2007 predstavil komunizem kot
                     rušitelja evropske in zahodne zgradbe, zgrajene z velikim trudom na harmoniji
                     med vero in razumom, med judovskim in krščanskim razodetjem ter grško
                     filozofijo. Razprava v Regensburgu govori o treh postopnih dehelenizacijah, ki
                     so se pokazale v nasprotovanju grškemu jeziku in stilu, predvsem pa o
                     ravnotežju med vero in razumom, ki ga je krščanski srednji vek po srečanju z
                     Grčijo vzpostavil najprej proti doktrini Martina Lutra, nato proti
                     racionalistom in scientistom ter končno proti marksizmu. V okrožnici Spe salvi
                     so ta obdobja opisana glede na Lutra in na razvoj scientizma od Francisa Bacona
                     do razsvetljenstva francoske revolucije in nazadnje komunizma.</p>
                  <p>Propad komunizma je dejansko odkril ta proces, ki ga protirevolucionarna šola
                     označuje kot prvo, drugo in tretjo revolucijo. »Revolucija je celota,« kot pove
                     tolikokrat omenjena izjava francoskega politika G. Clemenceauja (1841-1929), in
                     njenega predstavnika komunizma ni mogoče razumeti brez upoštevanja nje
                     same.</p>
                  <p>6) <emph>Glede na prejšnje faze revolucionarnega procesa je komunizem
                        popolnejši in zato po obsegu in nasilju nevarnejši.</emph>
                  </p>
                  <p>V teku stoletij so si sledili prevrati drug za drugim do nedavnih revolucij
                     našega časa. (Divini R., 2) Vsaka revolucija, vsak napad na sintezo vere in
                     razuma, vsaka dehelenizacija je nevarnejša od prejšnje in so tudi njene
                     posledice težje. Komunizem kot tretja faza revolucionarnega procesa nosi v sebi
                     vse napake predhodnih dveh in jih še poglablja. Protestantski fideizem,
                     razsvetljenski laicizem in komunizem zaslužijo enako obsodbo in so tudi tako
                     obsojeni. Socialni nauk neprestano spodbuja k idealu integralno katoliškega
                     stališča, ki ne more biti kompromitirano z nobeno fazo revolucionarnega
                     procesa.</p>
                  <p>Seveda pa pride v posebnih okoliščinah do razlike med tremi revolucionarnimi
                     fazami. Na primer: zaradi nevarnosti pred komunizmom in socializmom je prišlo
                     do povezave med katoličani in protestanti ter celo liberalci in obsodba
                     »teologije osvoboditve« v Libertatis nuntius je bila izrecno naperjena proti
                     zvezi katoličanov in komunistov, ki so nasprotovali liberalcem. To nikakor ne
                     more biti hvala liberalizma, ki je v marsikaterem pogledu nesprejemljiv, kar pa
                     ne spremeni dejstva, da komunizem kot zadnja faza po razsežnosti in nasilnosti
                     prekaša zmote in strahote prejšnjih faz.</p>
               </div>
            </div>
         </div>
         <div type="div1">
            <head>Ob devetdesetletnici mag. Mirka Kambiča</head>
            <div type="div2">
               <div type="div3">
                  <p>Praznujemo visok jubilej sodelavca Zaveze </p>
                  <p>in našega dragega prijatelja</p>
                  <p>Brez njegovih mičnih oken in razkošnih balkonov stavba Zaveze še zdaleč ne bi
                     bila tako občudovana kot je</p>
                  <p>Kot kaže spodnja fotografija je Mirko Kambič umetnik, ki opazi vse</p>
                  <p>Ad multos, Ad multos</p>
               </div>
               <div type="div3">
                  <figure>
                     <graphic url="slike_z_75/z_75_49.png"/>
                     <head/>
                  </figure>
                  <p>Devetdeset let. Komaj predstavljivo obdobje, čas treh, štirih generacij,
                     dobršen del ustvarjalnega, a strahovito nemirnega in nevarnega 20. stoletja,
                     stoletja svetovnih vojn in prav tako smrtonosnih revolucij, pa vendar »moje
                     stoletje«, kot ga v svojih spominih imenuje slavljenec sam. Zdaj torej, kmalu
                     po začetku novega stoletja in tisočletja, njegova devetdesetletnica, mejnik v
                     življenju, ki se je začelo dobro leto po koncu 1. svetovne vojne. V tolikih
                     letih se življenja res zgodi za več življenj, zaporednih in vzporednih, še
                     posebej, če gre za prevratni čas na eni strani, na drugi pa za ustvarjalno in
                     nenehno iščočo osebnost, kot je mag. Kambič; a tudi za osebnost, ki ji služi
                     spomin kot malokomu, osebnost, ki jo uravnoveša nenavadna zbranost ter smisel
                     za blag, inteligenten humor, v katerem se morda skriva tudi eliksir
                     dolgoživosti in skrivnost trajne težnje k življenju. </p>
                  <p>Devetdesetletnico je veselo praznoval v družinskem krogu, ob svojih petih
                     vnukih, sredi slikovitih pejsašev Kamniške Bistrice. Za najlepši strokovni
                     jubilejni uspeh pa šteje sodelovanje v katalogu in pri razstavi slovenskih
                     impresionistov v Narodni galeriji v Ljubljani v letih 2008 in 2009. </p>
                  <p>(Povzeto po besedilu dr. Primoža Lampiča)</p>
                  <figure>
                     <graphic url="slike_z_75/z_75_50.png"/>
                     <head>Marsikaj je treba restavrirati <name type="author">Mirko
                        Kambič</name></head>
                  </figure>
                  <figure>
                     <graphic url="slike_z_75/z_75_51.png"/>
                     <head>Jaslice <name type="author">Našel in slikal Mirko Kambič</name></head>
                  </figure>
                  <p>Naj vas upanje ne zapusti</p>
                  <p>veliko mučencev bedi nad nami</p>
                  <p>Veliko mučencev moli</p>
                  <p>da bi nam nebo bilo naklonjeno</p>
                  <p>naj vas upanje ne zapusti</p>
               </div>
            </div>
         </div>
         <div type="div1">
            <head>Deklaracije</head>
            <div type="div2">
               <head>Izjava slovensko-ameriškega sveta Cleveland/Ohio – 21. junija 2009</head>
               <div type="div3">
                  <p>Po 18. Letih, odkar smo si s skupnimi močmi pridobili svobodno in samostojno
                     slovensko državo, danes del Evropske zveze in z demokratično ustavno
                     ureditvijo, uradno še vedno velja enostranska zgodovina, ki načrtno prikriva
                     resnico o zločinih, ki jih je povzročila KPS pod krinko OF med revolucijo in po
                     vojni. Ta lažna zgodovina se poučuje v šolah že tretjemu rodu Slovencev. Uradno
                     še vedno ni pojasnjeno slovenskemu narodu, da je moral slovenski človek braniti
                     svoje življenje pred komunistično OF, ki je pobila že na stotine civilistov,
                     uglednih mož, žena in družin, še preden so kot samoobramba nastale vaške straže
                     in kasneje domobranstvo. </p>
                  <p>Zakaj je naš narod še danes tako usodno razdeljen? To je v veliki meri
                     posledica lažne zgodovine, ki ima močan in negativen vpliv posebno še na mlade
                     voditelje in politike. Pomanjkanje splošne zgodovinske izobrazbe od leta 1941
                     naprej in poštene politične volje do resnice je prav gotovo glavna ovira na
                     poti do tako potrebne narodne sprave. </p>
                  <p>Do sedaj je bilo odkritih že skoraj 600 grobišč, ki jih je komunistična oblast
                     načrtno prikrivala vse od leta 1945, ko so kruto pomorili od Angležev vrnjene
                     domobrance (ne ujetnike, kot pravijo nekateri). Ob odkritju grobišča v
                     Barbarinem rovu v Hudi jami je bila večina ljudi globoko pretresena in
                     zgrožena. Priče so izjavile, da so morilci ljudi vezali z žico in jih
                     pripeljali pred rudnik, jih poniževali, pretepali, ubijali ali tudi še žive
                     zmetali v jame. Taki zločini se niso dogajali le na tem kraju, preživele priče
                     so poročale tudi o krvoločnih pobojih v Kočevskem Rogu, na Teharjah in drugje.
                     Ko smo z najvišjega slovenskega državnega vrha pričakovali besedo obžalovanja
                     in sočutja, smo namesto jasne obsodbe genocida slišali le hudo sporno in
                     dvomljivo izjavo. To nas navdaja z žalostjo in skrbjo. </p>
                  <p>Kot Slovenci po krvi, narodno zavedni in mnogi tudi slovenski državljani, se
                     obračamo na Državni zbor Republike Slovenije in druge veje slovenske oblasti,
                     da vzamejo na znanje naše predloge in vse potrebno za rešitev naslednjih doslej
                     nerešenih, a perečih zadev: </p>
                  <p>1. Oskrbeti nepristransko slovensko zgodovino, s posebnim poudarkom na drugi
                     svetovni vojni in revoluciji in s priznanjem, da je bil upor proti
                     komunističnemu nasilju legitimna samoobramba v skladu s Haaško konvencijo (čl.
                     42 do 56), in jo sprejeti v učni načrt celotnega šolstva.</p>
                  <p>2. Vsa grobišča, v katerih so žrtve medvojnih in zlasti povojnih pobojev, naj
                     se dostojno obeležijo in raziščejo. Po vojni uničeno pokopališče padlih
                     domobrancev na Orlovem vrhu na Ljubljanskem gradu naj se obnovi in tam postavi
                     spomenik vsem padlim v boju za svobodno, samostojno in demokratično Slovenijo. </p>
                  <p>3. Sodna oblast mora razveljaviti vse montirane sodne procese in na njih
                     obsojenim vrniti dobro ime, svojcem pa se opravičiti in po možnosti popraviti
                     storjene krivice. </p>
                  <p>4. Država Slovenija mora z javnim proglasom obsoditi 45-letno totalitarno
                     oblast KPS in vse njene zločine med revolucijo in po vojni. </p>
                  <p>5. Republika Slovenija naj sprejme navodila za reševanje problemov preteklosti,
                     navedena v Praški izjavi (3. junija 2008) in Resoluciji evropskega parlamenta o
                     evropski zavesti in totalitarizmu (2. marca 2009). </p>
                  <p>Slovenci v zdomstvu in gotovo tudi v domovini želimo sožitje, ne sovraštva.
                     Hrepenimo po narodni spravi, ki je dosegljiva po resnici in pravici ter
                     spoštovanju človekovih pravic, da se bomo svetu lahko predstavili kot kulturen
                     narod.</p>
                  <p>(Objavljeno v Slovenian American Times – Slovenski ameriški časopis, 23. julija
                     2009)</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Odgovor na razpravo »Teža spomina«</head>
               <div type="div3">
                  <p>V reviji ZAVEZA za december 2008 ste v rubriki Slovenske teme pod naslovom Teža
                     spomina napisali komentar ob izidu knjižice o župniji Sveta Trojica ob
                     200-letnici ustanovitve lokalije na področju sedanje župnije. </p>
                  <p>Očitate nam, da smo do podrobnosti razlagali (za vas) razne nepomembnosti kot
                     je beljenje cerkve in drugo, medtem pa smo izpustili dogodke od leta 1940 do
                     1959, ko so se ravno v tem času zgodile najhujše stvari. To, kar smo v knjigi
                     pisali o nekaterih podrobnostih, je nekaj izvlečkov iz župnijske kronike in je
                     za tako majhno župnijo tudi beljenje cerkve velik napor in dosežek. Žal pa je
                     kronika teh »praznih« let iztrgana, ne obstaja in je ob prevzemu župnije nisem
                     posedoval. Torej nismo po kroniški logiki ničesar zamolčali. Če ni gradiva, ga
                     preprosto ni. </p>
                  <p>Zato sem hvaležen nekaterim starejšim župljanom, ki mi povedo marsikaj o teh
                     zadevah in se šele sedaj zapisuje za zgodovino. Zakaj pa je izginila kronika
                     tistih let, pa žal, ne vem. Morda jo je kakšen župnik, moj predhodnik, še v
                     času komunizma iztrgal iz knjige, da ne bi komu od župljanov delal kakšno silo,
                     če bi prišlo v roke udbe. Morda jo je udba sama likvidirala, če je morda kaj
                     preveč pisalo. Kdo ve?</p>
                  <p>Vse bralce lepo pozdravljam!</p>
                  <p>Sveta Trojica, 19. februar 2009 </p>
                  <p>Lojze Hostnik, župnik</p>
               </div>
            </div>
            <div type="div2">
               <head>Posvet članstva Združenj borcev za vrednote NOB, celjske regije v Celju 19. 10.
                  2009</head>
               <div type="div3">
                  <p>Drugi primer so nenehna oživljanja prizadevanj za kriminalizacijo NOB. Stokrat
                     ponovljena obsodba povojnih dogodkov se vedno znova nalaga na grbo ZB, ki s
                     temi dogodki nima nič skupnega. Žalostne posledice vojne se skuša vedno znova
                     uperiti proti narodu in ga deliti, kar je še posebno obremenjujoče za mlado
                     generacijo, ki razmer ne pozna in mnogokrat naseda spretnim razlagalcem ob
                     zanesljivi podpori medijev, ki na tem področju ne zmorejo poštenih in
                     objektivnih meril </p>
                  <byline>Razkroj jezika (Zaveza)</byline>
               </div>
            </div>
            <div type="div2">
               <head>Posvet članstva Združenj borcev za vrednote NOB, celjske regije v Celju 19. 10.
                  2009</head>
               <div type="div3">
                  <p>Vsiljevanje razprave o evropski desničarski resoluciji proti totalitarizmom,
                     nam, ki smo se edini v Evropi dejansko uprli nacifašizmu, stalinizmu in
                     skrajnim oblikam komunizma, je dejansko nesramna oblika vsiljevanja teze o
                     enakosti partizanskega boja in domobranstva ter drugih oblik kolaboracije. K
                     vsiljevanju tez, ki bi oprale evropsko mlačnost zoper arijsko filozofijo sveta,
                     pa še dodatno spodbujajo nekateri domači »filozofi« z zahtevami po odvezovanju
                     molčečnosti, h kateri jih nikoli ni zavezovala ne partizanska vojska niti ZB.
                     Sedaj naj bi bili pa krivi za povojne dogodke, morda celo zato, ker so branili
                     domovino. </p>
                  <byline>Razkroj jezika (Zaveza)</byline>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <div type="div3">
                  <p>Dogodki med drugo svetovno vojno in po njej so usodno razdelili slovenski
                     narod. In ta delitev je zaznamovana s krvjo. Izpolnila se je pesnikova napoved
                     »Slovenec že mori Slovenca brata« o tem govori Kočevski Rog, Teharje, številna
                     druga grobišča, opuščeni rudniški rovi, vojaški jarki, grobovi in grobišča, nad
                     600 jih je, a še niso vsa odkrita. Ko človek bere ta poročila o krvoločnih
                     zločinih, se zdi, da ima pred seboj slovenski martirologi, slovenski spis o
                     slovenskih mučencih. In kako gledam na vse to? Kaj je treba storiti? Z dogodki
                     slovenske polpretekle totalitarne zgodovine se moramo najprej soočiti, če
                     hočemo postati in ostati civilizirana in etična družba. Prav vsi moramo
                     sprejeti moralna načela o nedotakljivosti človekovega življenja in dostojanstvu
                     slehernega človeka, se pravi načela, ki so bila kruto teptana med revolucijo in
                     po njej. Ideologija ni in ne more biti opravičilo za noben zločin. Za gnusne
                     zločine proti človeštvu in lastnemu narodu je treba poiskati krivce. Ni dovolj
                     samo identificirati žrtve, treba je identificirati tudi zločince, pa naj so
                     individualni ali skupinski, politični ali ideološki. Javno je treba obsoditi
                     takratno totalitarno oblast in s tem oprati dobro ime iskrenih borcev za
                     svobodo slovenskega naroda, ki so jih med vojno in vsa leta po njej zlorabljali
                     za nekakšen živ ščit totalitarnih politikov, ideologov in zločincev. Vsak
                     poskus, da se zločini prekrijejo, kar je bilo tudi pričujoče, vsako
                     omakvažeranje je najhujša politizacija teh zločinov, zato se tudi od državne
                     oblasti pričakuje, da bo izpolnila svojo moralno dolžnost. Prepričan sem, da se
                     ob odkrivanju resnice vedno bolj krepi narodova moralna zavest, ki narod vodi k
                     spravi in odpuščanju, da ne bo več naših in vaših, marveč bomo vsi enakopravni,
                     enako spoštovani, enako dobrodošli člani iste narodne družine ali
                     skupnosti.</p>
                  <p>Škof dr. Franc Kramberger</p>
                  <p>Radio Ognjišče, 23. sept. 2009</p>
               </div>
            </div>
            <div type="div2">
               <head>Priporočamo</head>
               <div type="div3">
                  <p>Inštitut za slovensko literaturo in literarne vede</p>
                  <p>Kriza revije »Dom in svet« leta 1937<lb/>Zbornik dokumentov</p>
                  <figure>
                     <graphic url="slike_z_75/z_75_52.png"/>
                     <head>Kriza revije »Dom in svet« leta 1937</head>
                  </figure>
                  <p>Znanstvenoraziskovalni center Slovenske akademije znanosti in umetnosti</p>
                  <p>Ljubljana 2001</p>
               </div>
            </div>
         </div>
      </back>
   </text>
</TEI>
