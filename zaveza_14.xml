<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Odgovorni urednika</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">14</idno>
            <idno type="ISSN">??</idno>
            <date>2011-06-07</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">14</biblScope>
                     <biblScope type="vol">IV</biblScope>
                     <biblScope>številka 3, september 1994</biblScope>
                     <date when="1994-09">1994</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-06-07">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 14</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <div type="div3">
                  <head>Moč in nemoč kulture</head>
                  <p>Kultura predstavlja duhovno vez med posameznikom in skupnostjo. Po tej vezi
                     poteka dvosmerni promet, tako da sta tako posameznik kot skupnost hkrati izvor
                     in prejemnik oblikovalnih vrednostnih impulzov. Kultura je navezana predvsem na
                     energijo, ki prihaja iz spoznavnih in moralnih uvidov obdarovanega posameznika.
                     Hkrati pa, tako ohranjana, vzdržuje večinskega posameznika, v katerem do
                     takšnih uvidov ne prihaja, na ravni, ki vendarle ostaja v določenem sorazmerju
                     z obdarovanim posameznikom. Kultura predstavlja torej nekakšno mrežo, katere
                     vozlišča tvorijo najsplošnejše sprejeta pojmovanja – rekli bi načela, a bi s
                     tem preveč poudarili razumskost njenega obstajanja. Za kulturo je pojem
                     sprejetosti, čeprav je njena vsebina v neprestanem gibanju, tako bistven, da
                     smemo reči, da je kultura način življenja. V kulturi živeči posameznik ne živi
                     več le od lastnih vzgibov, ampak se vedno naravno in samodejno ozira tudi na
                     to, kar priporoča ali odsvetuje širši svet njegove kulture. Zato je tako važno,
                     kakšen je ta svet: kakšno stopnjo občutljivosti daje in zahteva, in iz kakšne
                     snovi je sestavljen: ali se je v njem naselilo to, kar je površinsko,
                     sentimentalno in trenutno, ali pa to, kar kaže v smeri proti središču, kjer se
                     oblikujejo trajnejša spoznanja; ali se torej giblje v smeri absolutne
                     antropologije. Od kulture je odvisno, ali bodo v njej nastajala spoznanja in
                     slutnje, ki bodo utemeljevale človekovo človeškost, ali pa bo človek uhajal na
                     obrobje k temu, kar je posebno, enkratno in različno. Od duhovne obdarovanosti
                     posameznika je torej odvisna kultura, takoj zatem pa tudi od množice anonimnih
                     odzivov in posegov. Tako jo v odločilni meri zaznamuje delo vseh ljudi.</p>
               </div>
               <div type="div3">
                  <head>Kultura v času krize</head>
                  <p>Vrednost kulture se izkaže predvsem v času krize, skozi katero mora od časa do
                     časa vse, kar je živo. Tudi narod. Tedaj se dramatično pokaže, ali si je narod
                     zgradil kulturo, ki je v stanju obvarovati človeka, ali pa mu dovoli, da ga
                     premamijo ignes fatui – blodni polnočni ognji, in se vda utvaram.</p>
                  <p>Dvakrat v tem stoletju je slovenska kultura doživela, da ni bila kos času.
                     Prvič je bilo to med vojno, ko so nastopili komunisti s projektom, za katerega
                     je bilo dovolj jasno, da nas bo za dolgo dobo vrgel iz območja civilizacije.
                     Kultura bi kot način narodovega duhovnega obstajanja to nevarnost morala
                     videti. Če bi zdaj o sebi hoteli kaj vedeti, bi se morali prepustiti
                     sistematičnemu spraševanju, zakaj tega videnja ni bilo. Če bi bili natančni in
                     vztrajni, bi se nam morda nekoliko odkrilo, kako se je to zgodilo: na katerih
                     od sedmih mestnih vrat je sovražnik najprej vstopil in kako se mu je to
                     posrečilo; ali je straža spala ali pa je bila v tihem dogovoru z njim. Ta
                     vprašanja niso važna samo zato, ker je sovražnik potem, ko je vdrl v mesto,
                     uprizoril veliko morijo in je moralo pasti mnogo malo krivih ljudi, ampak bi
                     morali vztrajati pri njih predvsem zato, da bi izvedeli kaj o tem – zavedujoč
                     se seveda, da se stvari nikoli ne ponavljajo povsem enako – kako takšne stvari
                     potekajo. Da bi vedeli za drugič.</p>
                  <p>Nato pa je kultura odpovedala še v naših časih. Ko je tista tema časa minila in
                     je bilo treba o njej kaj povedati, se kultura ni mogla zbrati za to naravno in
                     potrebno dejanje. Do vsenarodnega samospraševanja ni prišlo in mimo nas je šla
                     priložnost, da izvemo o sebi bistvene reči. Zato smo negotovi in ranljivi in v
                     nas obstaja upravičena bojazen, da ne bomo vzdržali, ko se bo spet kdaj
                     preizkušala naša odporna moč – morda na mestu, kjer tega ne pričakujemo. Na
                     dlani je, da smo kot razumna bitja dolžni, da izvemo ne samo, kaj se je
                     zgodilo, ampak tudi, kako se je vse zgodilo, in da to, kar najdemo, zapišemo v
                     osnovne dokumente narodovega spomina. Naravno in logično bi bilo, da bi po
                     totalitarnem času tvorne narodove sile stopile na potovanje k sebi: da bi v
                     razmerah poostrene pozornosti, ki izhaja iz spoznanja, da so nam bile odvzete
                     stvari, za katere nikoli nismo mislili, da jih je človeku mogoče odvzeti, v
                     času torej, ki je čas refleksije par excellence, poglobile svoje vedenje svetu,
                     o človeku in sebi. V tem, da noče živeti svojega časa, vidimo neavtentičnost
                     kulture. Nič čudnega bi ne bilo, če bi se odrivana vprašanja nekoč
                     maščevala.</p>
               </div>
               <div type="div3">
                  <head>Posledice neprisebnosti</head>
                  <p>Bližnja in otipljiva posledica tega, da se vprašanj, ki bi morala s svojo
                     moralno in intelektualno vznemirljivostjo tolči ob nas, nismo dotikali s tisto
                     zahtevnostjo, ki je v njih, je tudi ta, da se včerajšnji časi na svoj način
                     vračajo. Nenadoma – nenadoma za nas, ki nismo bili pozorni – smo spet tako brez
                     moči, kakor smo bili nekoč. Občutek imamo, da se, kot nekoč, lahko spet zgodi
                     vse. Nova parlamentarna večina, ki je nastala z združitvijo na levici, bo lahko
                     uveljavila vsako zakonodajo, ki se ji bo zdela primerna. To je seveda velika
                     moč, ki je najmanj skrita njej sami. Naglica, s katero si utrjujejo tla za
                     sedanjost in za prihodnost – saj kasneje zakonov ni tako lahko spreminjati – je
                     lahko odraz zavesti te moči. To so stvari, ki jih lahko opažamo na najvišji
                     ravni – v državnem zboru.</p>
                  <figure>
                     <graphic url="slike_z_14/z_14_01.png"/>
                     <head>Po dežju <name type="author">Simon Dan</name>
                     </head>
                  </figure>
                  <p>Toda tu so tudi zelo majhne in preproste reči, ki pripovedujejo isto zgodbo o
                     obnovljeni moči. Nedavno smo na T V gledali in poslušali nastop znanega
                     pripovednika Ivana Jana. Samo po sebi nič novega, ko ne bi bilo dveh
                     spremljajočih okoliščin. Partizanstvo ima vsekakor svoje slavne strani, čeprav
                     nazadnje vedno obstane pred nami v svoji historični vrednosti: kot komunistična
                     gverila, ki ji zločin nikoli ni bil tuj. A vendar je mogoče govoriti o njej
                     bolj ali manj elegantno, z večjim ali manjšim dopuščanjem resničnosti in
                     verjetnosti. Toda gospod Jan je govoril, blago rečeno, v preprosti enobejevski
                     retoriki, s pogostim izklicevanjem stereotipnih mitskih prvin. Niti na misel mu
                     ni prišlo, da bi upošteval sodobne gledalce, za katere bi lahko vedel, da jim
                     je vse, kar se ni sprijaznilo z "očaranostjo", tuje. Ko smo poslušali njegova
                     modrovanja, smo enostavno pomislili, da bi bilo partizanski stvari težko bolj
                     škoditi, kot to dela zdaj ta gospod pred nami. Pogovor je vodil in gosta
                     spraševal urednik Lado Ambrožič. In to je druga stvar. Čeprav se je videlo, da
                     mu je kakovost nastopa njegovega gosta povsem jasna, ga je vendar kar naprej
                     vzpodbujal, mu dajal poklone in priznanja. Zakaj? Je tu igral neko vlogo? So to
                     od njega zahtevali? Za nas je imel celoten nastop to sporočilo: Zdaj se ne bomo
                     več trudili, da bi redigirali enobe po zahtevah normalnega okusa. Odslej boste
                     sprejemali enobe tudi v takšni degenerirani obliki. Skratka, za nas je to bila
                     majhna demonstracija moči.</p>
                  <p>Pravkar povedani zgodbi je v nečem že na zunaj podobna naslednja. Tudi v njej
                     nastopa priletni gospod v pokoju, sicer pa znani pisec in partizanski
                     vojskovodja Lado Ambrožič Novljan. Ta je v prispevku za anketo v Razgledih, ki
                     je hotela zvedeti, "kaj se je zgodilo s slovensko zgodovino", napisal tudi
                     naslednje stavke: "Ko so poraženi italijanski vojaki leta 1943 razoroženi in
                     osramočeni zaradi nasilja, ki so ga izvajali nad našim narodom, zapuščali
                     Slovenijo, jim slovenska vojska v maščevanje ni skrivila niti enega samega lasu
                     na glavi. Narod jim je uslužno kazal pot v njihovo domovino. Prav tako se je
                     godilo nemškim armadam, ko so se poražene in z velikimi dvomi v srcih vračale
                     proti domovini ter na Štajerskem in Koroškem pred slovensko osvobodilno vojsko
                     polagale orožje." To besedilo ima z gornjim televizijskim nastopom skupno to,
                     da je na videz izredno naivno. Lahkomiselno namreč razgalja eno najbolj
                     varovanih mest v enobejevski ideološki citadeli. Sedaj vemo: vse so izpustili,
                     ne glede na to, kaj so počeli. Pobili so samo Slovence in s tem pokazali, proti
                     komu so se zares borili – kdo je bil njihov resnični sovražnik. Tudi v tem
                     primeru ne verjamemo, da se avtor ne bi bil zavedal enostavne nujnosti
                     zgornjega sklepa. Njegova kretnja se nam zdi zato razumljiva samo iz zavedanja
                     velike moči: spet je vse, kakor je bilo nekoč, odveč je vsaka mimikrija.</p>
                  <p>Obe zgornji zgodbi imata nekaj skupnega z odstavljenim direktorjem RTV Žarkom
                     Petanom. Tu ne mislimo na to, da je bila njegova odstavitev s proceduralnega
                     stališča vprašljiva. V mislih imamo neko rahlejšo in mogoče manj opazno stvar.
                     Petan je v svojih nastopih, pa tudi v svojem pisanju ponovno dokazoval, da je
                     človek demokratskega prepričanja in da ima čut za stvari, ki zadevajo moralno
                     zadržanje. Vedno pa je bilo možno tudi razbrati, da so, mu tuje radikalne
                     rešitve tudi pri uveljavljanju načel, za katerimi sicer stoji, in da se nagiba
                     k "racionalnim rešitvam". To pa ni tako strašno daleč od tega, čemur pravimo
                     kompromis. Izrazitejši korak v to smer je naredil v nekem televizijskem
                     pogovoru, ko se je že vedelo, da bo ponovno voljen.</p>
                  <p>Rekel je namreč, da se mu zdi naravno, da strokovnjaki, ki so servisirali
                     prejšnji sistem, ostanejo na svojih mestih tudi v novem. Nekateri smo tedaj
                     imeli vtis, da je hotel s tem pokazati, da je pripravljen na pogovor in da z
                     njim morda navsezadnje le ne bi bilo tako zelo težko. Toda vseeno je moral
                     oditi. Tudi to imamo lahko za majhno demonstracijo moči.</p>
                  <p>Tisti, ki so se vrnili – na neki način seveda nikoli niti odšli niso – imajo
                     svojo vrnitev za gotovo in dokončno reč. Vendar mrzlično zasedajo vodilna mesta
                     s svojimi ljudmi, ki imajo – na to se lahko zanesemo – razvito sposobnost
                     vkopavanja. Ne smemo pozabiti na besede enega vodilnih: »Mi ne govorimo, mi
                     delamo.« Tako bo stvari še malo težje premakniti, če bi se kdaj le pokazala
                     kakšna možnost. Vse to jim omogoča, kot smo rekli, večina v državnem zboru. A
                     ne samo to. Tu je tudi javno mnenje in njegov okus. Tako smo spet pri
                     kulturi.</p>
               </div>
               <div type="div3">
                  <head>Degeneracija javnega mnenja</head>
                  <p>Eden od sadov avtentičnega snovanja kulture je tudi občutljivo, in nič
                     napačnega ne bi bilo, če bi rekli, vzgojeno javno mnenje. Javno mnenje je tista
                     oblika skupinske zavesti, ki nima svoje tribune; obstaja kot oblika zavesti in
                     jo je po raznih znakih možno deloma ugotavljati. Tisti, ki se z javnimi
                     zadevami ukvarjajo, ga v grobem poznajo in ga v svojih odločitvah in v svojih
                     nastopih upoštevajo. Čim bolj je javno mnenje občutljivo, tem bolj se morajo
                     ljudje, ki čutijo, da jih le-to ocenjuje, nanj ozirati. Če je javno mnenje v
                     deželi izraz kulturne doletnosti, potem je že vnaprej jasno, da nekaterih
                     dejanj in nekaterih besedi javnost ne prenese. Tudi ko ni nobene vidne reakcije
                     v oblikah, ki so za to v navadi, se javno mnenje vendar spoštuje, ker se ve, da
                     je tudi njegova zapoznela roka močna.</p>
                  <p>Javno mnenje je danes pri nas tako, da prenese tako rekoč vse. Prva reč je ta,
                     da nima neke lastnosti, ki je za njegovo delovanje nujno potrebna. To je pogum.
                     Danes se seveda ni treba bati tako, kot se ljudje bojijo v avtoritarnih in
                     totalitarnih sistemih. Sedanji strah prihaja bolj od znotraj kot od zunaj.
                     Pogum je danes potreben že za to, da se sploh opredeliš. Ideal je postal biti
                     skrit, biti v anonimnosti. Lep dokaz za povedano dajejo javne televizijske
                     oddaje, kjer se ljudje takole predstavljajo: "Boris iz Dravograda" ali : "Franc
                     pri telefonu". In nikomur v studiu ne pride niti na misel, da bi kaj rekel ob
                     tej državljanski nebogljenosti.</p>
               </div>
               <div type="div3">
                  <head>Breztežnost javnega prostora</head>
                  <p>Potem pa sledi še cela vrsta stvari, ki si jih pri količkaj razvitem javnem
                     mnenju ne bi mogli niti zamisliti. Taka reč je npr. znameniti in sramotni "Ne
                     vem", "Se ne spominjam", v katerega se pogrezajo policijski izvajalci
                     nekdanjega totalitarnega nasilja. Ljudje, ki se tako ponižujejo – ponižujejo se
                     najprej pred seboj – so dobro stoječi ostareli gospodje, ki imajo gotovo
                     znance, s katerimi se srečujejo, saj včasih zahajajo na sprehod tudi oni. Pri
                     tem pa jim gotovo tudi ni neznano, da jih berejo ali poslušajo ljudje, ki si ne
                     morejo kaj, da jih ne bi zaradi tega prezirali. In prav to, da te nekdo po
                     pravici prezira, bi moralo biti neznosno. A oni ponavljajo z umitim obrazom,
                     včasih celo izzivalno in ironično: Ne vem. Se ne spominjam. Javno mnenje, ko bi
                     ga kaj bilo, bi tu odločno reagiralo. Saj pri tem ni šlo samo za hiše, stvari,
                     tovarne, polja, tu je šlo za ljudi in njihovo trpljenje – živo, ponižujoče,
                     neznosno, leta trajajoče trpljenje.</p>
                  <p>Potem je tu, denimo, ignoriranje javnih pozivov. Predsednik Socialdemokratske
                     stranke Slovenije je že nekajkrat predlagal predsedniku republike, da bi se na
                     televiziji v javni debati pogovorila o nekaterih rečeh, ki so za našo
                     preteklost in sedanjost važne. Če bi imel naslovljenec spoštovanje do javnega
                     mnenja, ki bi v tem izmikanju lahko videlo izraz šibkejše pozicije ali celo
                     strah, da se tam ne bi odkrilo kaj, kar se še ne ve ali se samo nejasno sluti,
                     bi bil predsednik na tako soočenje, čeprav tvegano, priznamo, šel. Sodimo, da
                     bi se državnik v okolju z razvitim javnim mnenjem takšnim srečanjem, potem ko
                     bi bil izzvan, ne mogel odtegniti, če ne bi hotel tvegati, da izgubi osnovno
                     kredibilnost. Pri nas si to lahko nekaznovano privošči.</p>
                  <p>Nadaljnji dokaz, kako se ni treba nič ozirati na javno mnenje, še vedno dajejo
                     tisti, ki so nekoč veliko govorili o svojih revolucionarnih dejanjih, kar v
                     odprtem besednjaku pomeni le to, da so se zelo trudili, da bi uvedli
                     totalitarni komunizem, danes pa se hočejo oportunistično preleviti v čiste
                     borce za narod in domovino. Ravnodušnost in prezir do javnega mnenja se kaže v
                     tem, da so si ljubezen do naroda in domovine dajali in si jo še dajejo
                     plačevati. Ne vidijo in ne čutijo, da v normalnih očeh to človeka strašno
                     degradira. Ali bolje rečeno: tega jim ni treba vedeti. Res bi nas zanimalo, ali
                     je kdo od njih v sebi že odkril, da tega neznosnega bremena ne more prenašati,
                     in je kdaj poslal tisti denar, od koder je prišel. Razume se seveda, da imajo
                     bolni in prizadeti vso pravico do posebne pomoči. A vsi vendar niso bolni,
                     predvsem pa niso bili bolni že od začetka. Očitno ni treba računati s tem, da
                     je javno mnenje zmožno teh razlikovanj.</p>
                  <p>Pričakovali bi, da bo razvito javno mnenje izraz naravnega človekovega občutja.
                     To je tisto občutje, ki ni nikoli povsem zasedeno od oblikovalne volje
                     različnih ideoloških sil, ampak se odziva v imenu nenapisanih pravil, ki jih
                     človek nosi v sebi. Mogoče je danes človek že tako pregneten, da se ta naravni
                     čut v njem več ne oglaša. Če je tako, potem bi morala kultura ta glas zavestno
                     prebuditi, saj je nemogoče, da bi bil povsem odmrl. Kultura tega seveda ne bo
                     hotela ne mogla narediti na način moralističnega propagiranja. Kultura bo to
                     dosegla na ta način, da bo resnična. Čim bolj bo namreč resnična, tem dlje bo
                     prišla v smeri iskanja absolutne antropologije, ki jo izražajo nepisani zakoni,
                     o katerih smo rekli, da so na dnu človeške duše. In čim bolj bo kultura
                     dovoljevala, da jo vznemirjajo bistvena vprašanja, tem bolj bo postala jasna
                     pozerska narava tega, kar hoče za vsako ceno biti drugačno – alternativno – in
                     vleče človeka v ekstravaganco. Tam, na robu, ima v težnji po drugačnosti
                     pravico do obstoja vse, saj se drugačnost uveljavlja ravno v odstopanju od
                     norme. Tam se gotovo ne bo vzpostavilo tisto umerjeno in umirjeno občutje, ki
                     bi moglo in hotelo, da se stvari, ki zadevajo vse, dogajajo na pravičen način.
                     Na poti k normi si naši pogledi postajajo podobni; na poti od norme proč, na
                     poti v razpršenost, pa postajajo naši pogledi vedno bolj drugačni, dokler
                     končno ne dosežejo tiste točke, ko zrelo javno mnenje ne obstaja več. Obstaja
                     sicer neka oblika kaotičnega javnega mnenja, ki ga ustvarja bodisi gola korist
                     bodisi strast ali zadnji impulz najmočnejšega javnega občila. Ob takem javnem
                     mnenju lahko računa s sprejetjem ali z izgonom karkoli.</p>
                  <figure>
                     <graphic url="slike_z_14/z_14_02.png"/>
                     <head>Jesensko prijateljevanje <name type="author">Vlastja
                        Simončič</name></head>
                  </figure>
                  <p>V takih razmerah se lahko dogajajo stvari, ki jih normalna pamet ne more
                     razumeti. Nedavno je državni zbor razpravljal o "vojnih" zakonih, kamor spadajo
                     zakon o vojnih invalidih, zakon o žrtvah vojnega nasilja in zakon o vojnih
                     veteranih. Pred o očmi vse slovenske javnosti se je dogajala krivica, ki bi
                     morala vzbuditi val protestov, ko bi obstajalo javno mnenje z minimalno stopnjo
                     občutljivosti. Ljudi, ki so se borili zoper totalitarno nasilje takrat, ko je
                     še nastajalo, v njegovi teroristični fazi, in potem ko je, podprto s strani
                     nekaterih mednarodnih dejavnikov, že grozilo, da po vojni vpelje sistem, ki bo
                     ljudem vzel osnovne človekove pravice, ljudi, ki so bili v svoji osamljeni
                     borbi izdani od svojih naravnih zaveznikov in ki je bil nad njimi izvršen
                     največji vojni zločin, totalni masaker ali holocid, demokratična država ne
                     sprejema za žrtve vojnega nasilja in jim ne priznava statusa vojakov, da bi
                     mogli postati enakopravni člani veteranskih in invalidskih organizacij. Isto
                     velja tudi za njihove potomce in svojce, ki so štirideset let prenašali
                     nasilje, ki ga današnja, po ideologiji krojena pamet razume le, če opozorimo na
                     to, da je bilo identično s fašizmom. Vsa zaščita, vse bonitete in vse pravice,
                     ki izhajajo iz zakonodaje, pa gredo ljudem, ki so začeli s terorizmom in potem
                     ta terorizem preko totalitarne partije prenesli kot način upravljanja na
                     celotno državo. Nobenih pravic torej tistim, ki so po najboljših močeh hoteli
                     to preprečiti. Pri tem ne smemo pozabiti, da tako ravna država, ki je nastala
                     iz velikega bankrota totalitarne politike in ki bi logično morala narediti samo
                     eno: odpraviti fevdalne privilegije, ki si jih je zagotovila nekdanja
                     komunistična elita, in vzpostaviti novo, na demokratičnih temeljih zgrajeno
                     vojno zakonodajo. Tako pa je novolevičarska večina v državnem zboru z novim
                     dokazom podprla neokomunistično tezo, ki jo v naših uvodnikih dokazujemo
                     praktično že ves čas: da gre za obnovo oblasti novega razreda v okviru formalne
                     demokratične politike. Pri tem vidimo tudi, da jih ni zapustil duh
                     revolucinarne taktike, ki se tu kaže v dejstvu, da so dopustili nekaj sprememb
                     – v družbo zakonskih upravičencev so pripustili mobilizirance v nemško,
                     italijansko in madžarsko vojsko, ohranili pa so to, kar je bistveno: nekdanji
                     nasprotnik iz državljanske vojne je ostal zunaj zakona. V bistveni točki je
                     kotinuiteta uveljavljena. Ob tem legalnem, političnem in moralnem absurdu ni
                     površje javnega mnenja niti za hip vzvalovilo. Pri tem ne gre za to, da je bila
                     s tem še enkrat udarjena skupina, nad katero je bil izvršen holocidni umor, ki
                     bi zaradi svoje presežne velikosti moral globoko vznemirjati tudi manj odzivna
                     človeška tkiva; tudi ne gre za prastaro občutje, da gredo naše simpatije temu,
                     ki je doživel krivičen poraz in potem prenašal njegove posledice; niti ne gre
                     pri tem za to, da bi bilo naravno pričakovati, da mu bo potem, ko je poraženi
                     doživel moralno zmago in mu je to zmago priznala zgodovina sama, država to
                     priznala. Kakor so vse te stvari pomembne, je vendar bolj pomembno nekaj
                     drugega: tu je bilo prizadeto samo počelo demokratičnega obstajanja, ki pravi,
                     da smo vsi ljudje pred zakonom enaki. Glede tega bi moralo javno mnenje ne
                     glede na to, od kod njegovi posamezni nosilci prihajajo, vstati in
                     protestirati.</p>
                  <p>Ob javnem mnenju, kakršno imamo, si celo javne ustanove lahko privoščijo, da se
                     ne pokoravajo temu, kar jih določa, da so namreč javne, nacionalne ustanove.
                     Taka ustanova je denimo Radio Slovenija in njegov prvi radijski program. V
                     nedeljo, 26. junija, je pri poročilih o dnevnih dogajanjih ob 19.00 takole
                     uveljavil svoje nacionalno poslanstvo. Tistega dne so potekale tri spominske
                     slovesnosti: Rog '94, potem neka partizanska slovesnost na avstrijskem Koroškem
                     in nazadnje spomin na partizanski napad na vlak v Baški grapi 1944. Najprej je
                     bila na vrsti slovesnost na Koroškem. Tja so poslali posebnega poročevalca, ki
                     je slovesnost razmeroma podrobno opisal in dovolil govorniku povedati nekaj
                     stavkov. Potem je sledila Baška grapa. Tudi tja so poslali posebnega
                     poročevalca, ki je posvetil nekaj toplih besed temu medvojnemu dogodku, posebno
                     pa je bil naklonjen govorniku, upokojenemu generalu Ambrožiču. Obilno je
                     navajal njegov govor, ki mu stari gospod ni posvetil dovolj pozornosti, saj je
                     v slogu predvojnega liberalnega učitelja kmalu srečno, a daleč od teme pristal
                     na kritiki slovenske Katoliške cerkve. In nazadnje je prišel na vrsto Rog. Tja,
                     prvič, niso poslali posebnega poročevalca. V studiu so enostavno prebrali –
                     dobesedno so jih citirali – tri ali štiri stavke iz vabila na slovesnost, ki ga
                     je Nova slovenska zaveza poslala občilom. To je bilo vse. Sporočilo tega načina
                     je bilo nedvomno: Rog ni naša stvar, o njem nimamo nobenega mnenja. Tako je
                     Radio dokazal svojo vseslovensko vlogo. Pri tem je morda vendarle pomembno, da
                     je bilo v Rogu šest do osem tisoč ljudi, kar je desetkrat več, kot na obeh
                     drugih slovesnostih. Ljudje na Radiu bi mogoče rekli, da število ne pomeni
                     veliko. A s tem bi povedali pravzaprav nekaj drugega: da jim ljudje ne pomenijo
                     veliko. Pri tem naj bolj v oklepaju povem še, da imajo nekatera slovenska
                     občila ideološke težave s štetjem: TVS je na Rogu naštela dva tisoč ljudi.
                     Časnik Republika jih je radodarno priznal tri tisoč.</p>
                  <p>Če se v javnem prostoru vsem na očeh godijo stvari, ki nosijo v sebi možnost,
                     da izmaličijo značaj nekega zgodovinskega obdobja, določenega zgodovinskega
                     dejanja ali odločitve, potem je to čas, ko bi kompetentno javno mnenje moralo
                     poseči vmes. Če se to zgodi na primeren način, je s tem kulturi izkazana velika
                     usluga. Tak primer se je nedavno pripetil v Nemčiji v zvezi s spominom na
                     ljudi, ki so bih vključeni v upor proti Hitlerju, ki je doživel tragičen
                     razplet 20. julija 1944. Ta upor ima, ker se je pripravljal v svetu, ki zanj še
                     ni bil zrel, na sebi posebno moralno veličino in človeško zanimivost. Kar nas
                     posebej prevzame, je njegova osamljenost. V tem je stična točka med njim in
                     mnogimi znanimi in neznanimi uporniki zoper boljševiško strahovlado v povojni
                     srednji in vzhodni Evropi. Zato ta upor ljudje, ki so se v našem prostoru
                     prebijali skozi tista leta, posebej razumejo. A v našem primeru gre za nekaj
                     drugega. V Berlinu namreč že od 1989 prirejajo v spomin na te dogodke razstavo,
                     ki je koncipirana tako, da zajema celoten nemški protinacistični upor. To pa
                     pomeni, da so na razstavi prikazane tudi antinacistične organizacije, ki jih je
                     Stalin s pomočjo v Moskvi živečih komunistov, Ulbrichta in Piecka, organiziral
                     1943 v ruskih taboriščih za nemške vojne ujetnike. To sta bila zlasti Neodvisni
                     komite svobodne Nemčije in Zveza nemških oficirjev. Na razstavi je torej mogoče
                     poleg fotografij Stauffenberga, Goerdelerja, Becka, veleposlanika Hassela in
                     drugih ljudi 20. julija, ki so hoteli obnoviti Nemčijo kot pravno državo in s
                     svojo osamljeno in tvegano akcijo izbrisati madež, ki jo je zadel, videti še
                     portrete nemških moskovskih komunistov Ulbrichta in Piecka. Protesti, ki se
                     širijo in med katerimi predstavlja najmočnejši glas Stauffenbergov sin, ki je
                     tudi poslanec Evropskega parlamenta, nočejo, da bi se izbrisala črta, ki teče
                     med ljudmi, ki so se borih in umrli za demokratično državo, in ljudmi, ki so se
                     pripravljali, da po nacizmu zgradijo totalitarni boljševiški imperij: "Med
                     demokracijo in diktaturo je nepomirljivo nasprotje."</p>
                  <p>Te proteste poganja občutek za osnovno spodobnost, ki je predragoceni temelj
                     vsake politike. Zgornji primer iz nemške sodobnosti smo navedli zato, ker je v
                     nekaterih potezah podoben poglavitnemu vprašanju naše sodobnosti. Ko delajo
                     naši borci za svobodo reklamo za svoj osvobodilni boj, kar naprej pozabljajo,
                     da so z vsakim, tudi najmanjšim dejanjem v tem boju postavljali temelje bodoči
                     nesvobodi. Tako je njihov zgodovinski nastop v osnovi in v vsakem vlaknu
                     protisloven in ta protislovnost je tako jasna in očitna, da se samo čudimo, da
                     iz njega še niso potegnili nujnih sklepov. Vendar že čutimo, s kako veliko
                     težavo vzdržujejo ta v osnovi protislovni položaj.</p>
               </div>
               <div type="div3">
                  <head>Dvoje politik – dva jezika</head>
                  <p>Naše javno mnenje pač ni opremljeno s senzorji, ki bi ga legitimirali kot
                     verodostojnega razsodnika tekočega dogajanja. Zato tudi ne zna ceniti, kadar se
                     na pomembnih mestih zaslišijo resnični in izjemni stavki. Nekaj takih stavkov
                     je bilo izrečenih v državnem zboru med debato o vojnih zakonih. Povedal jih je
                     poslanec Jože Pučnik: "Pri celi stvari mi gre manj za osebno krivdo
                     posameznikov. Gre mi za to, da dojamemo, kaj je to dogajanje bilo. Ne gre mi za
                     to, da obtožujemo posameznike, zavedati pa se moramo, da je bil to
                     totalitarizem in da so bile človekove pravice ukinjene. V predlaganem kazenskem
                     zakoniku moramo zagotoviti, da zločina ne bo mogoče prodajati za legitimno
                     dejanje." To je bilo jasno, prizadeto govorjenje in, po starinsko bi rekli,
                     pošteno. Kakor bi rekel Leopardi: "ob glasu tem srce se potolaži".</p>
                  <p>In vendar je bilo v neki ekspertizi o govorici politikov rečeno za Pučnika
                     tole: "Primer slabega govorca je Pučnik, ki na poti pretvorbe misli v besede
                     zaide, zanj so značilni nedokončani stavki." Dalje stoji tu zapisano še: "Kučan
                     sodi med politike, ki znajo logično speljati govor in to tudi v zelo zapletenih
                     situacijah." Nobenega dvoma ni, da predstavljata Pučnik in Kučan dva zelo
                     različna govora: pri enem se vidi, da so šle njegove misli skozi snov in da so
                     na tej poti dobile težo, trdnost in gotovost; pri drugem pa se misli gibljejo v
                     svojem avtonomnem svetu in jih snov ne obremenjuje, zato so gibke, gladke in
                     lahke. Občutek imamo, da so že vnaprej pripravljene odgovoriti na vse. Želeli
                     bi samo, da bi javno mnenje to razliko zapazilo. Toda, kot smo rekli že
                     nekajkrat v tem razmišljanju, se to verjetno ne bo zgodilo. Človek se nehote
                     spomni na pesnika T. S. Eliota in njegove Vaje za pet prstov:</p>
                  <p>Kako prijetno srečati gospoda Hodgsona! Njega bi res radi srečali vsi, z
                     njegovim melodičnim glasom. Vse natakarice ga občudujejo. Kako neprijetno pa
                     srečati gospoda Eliota z njegovim govorom, tako fino vloženim med "Kako točno,
                     prosim?" in "Če" in "Morda" in "Toda".<lb/>Z njim se res nihče ne bi hotel
                     srečati.</p>
                  <figure>
                     <graphic url="slike_z_14/z_14_03.png"/>
                     <head>Svetilka <name type="author">Foto Družina</name></head>
                  </figure>
                  <p>Za sklep bi se želeli povrniti k neki ugotovitvi, ki smo jo v teh komentarjih
                     večkrat navajali in zadeva razliko med politiko na eni strani in civilno družbo
                     ter javnim mnenjem na drugi strani. V družbah, ki so šle skozi totalitarno
                     komunistično obdobje, je dejanje za normalizacijo družbe najbolj smiselno
                     zastaviti v polju politike, ki je zavesti bolj transparentno in zato bolj
                     obvladljivo. Tu so sile prepoznavne in je zato organizacija preporodnih energij
                     lažja in zanesljivejša. V civilni družbi pa so stvari nepregledne in
                     neobvladljive že po sebi, poleg tega pa je totalitarna volja njene ustanove
                     prepojila v celoti. A ker narave nikoli ni mogoče povsem izključiti, so te
                     ustanove živele dvojno življenje, naravno in ideološko. Ta dvojnost je bila v
                     času totalitarne oblasti še razločljiva, sedaj, po njenem formalnem padcu, pa
                     ni mogoče več povsem jasno videti, kaj zastopa življenje in njegove zahteve in
                     kaj zastopa nekdanjo ideologijo. Nikoli ni povsem jasno, zlasti pa ne na prvi
                     pogled, ali določen ukrep, denimo v šolstvu, izhaja iz interesov šole kot šole
                     ali pa so ga narekovali kaki drugotni nagibi in je morda povezan z ideološkimi
                     interesi – recimo nove levice. V civilni družbi so torej razmere nejasne in
                     bodo take še dolgo. Vsa problematičnost Državnega sveta na primer je ravno v
                     tem. Nekaj takega, kot je Državni svet, je mogoče za delovanje politeje
                     koristno, a ga je mogoče avtentično oblikovati šele tedaj, ko so se raznovrstni
                     interesi v naravni tekmi porazdelili po različnih centrih družbene moči. Dokler
                     pa se civilna družba ne konstituira na naraven način, tako dolgo ustanova, kot
                     je Državni svet, ne more predstavljati civilnega, se pravi neideološkega vpliva
                     na družbene odločitve.</p>
                  <p>Tudi javno mnenje ima s civilno družbo skupno to, da je nepregledno in težko
                     obvladljivo. Tudi javno mnenje izkazuje bistveno obremenjenost s totalitarno
                     preteklostjo. Bistvo te obremenjenosti je v tem, da javnega mnenja,
                     oblikovanega po naravni poti, sploh ni bilo. Imeli smo njegovo izprevrženo
                     obliko, ki jo je izsilila partija kot nosilka totalitarne družbene moči. Ljudje
                     so kmalu odkrili pravila igre in se začeli po njih ravnati: morali so se
                     delati, da verjamejo, da se določene stvari dogajajo in da obstajajo na določen
                     način: ko so npr. omejevali in preganjali neko skupino, so ljudje te skupine
                     morali verjeti, da se to godi v interesu te skupine; ko so, denimo, ljudem
                     vladali, so ljudje morali govoriti in verjeti, da vladajo oni. Postavke
                     ideološkega sistema se niso skladale s postavkami, ki jih je uveljavljalo
                     življenje. A treba je bilo pritrjevati ideološkemu sistemu in ne življenju.
                     Ljudje so to zmogli, a jim je to početje jemalo osnovno normalnost. Posledice
                     so vidne danes. V zadevah, ki ostajajo v mejah hiše ali vrta, se ljudje
                     obnašajo racionalno. V zadevah splošnega pomena, ki se nadzoru najosnovnejšega
                     interesa izmikajo, pa se kaže nemoč, ki je bila spočeta v totalitarni
                     preteklosti.</p>
                  <p>Ko smo že mislili, da stvar ni čisto taka, se je spet izkazalo, da je
                     pototalitarno družbo mogoče začeti zdraviti predvsem s sredstvi, ki jih je
                     mogoče izdelati v okolju politike. To je polje, ki se od prostora, v katerem se
                     oblikujejo ustanove civilne družbe in javno mnenje, loči po tem, da ni snovno
                     vezano. V tem polju se namreč pišejo pravila politične igre, kar je nazadnje
                     podvrženo zgolj volji in umu. Tu je mogoč poseg, ki je celoten in brez ostanka.
                     V tem polju bi se bili morali napisati osnovni dokumenti za demokratično igro;
                     nanje bi morali udariti žige, ki bi ponazarjali voljo, da se ta igra uveljavi.
                     Te izostrene politične zavesti pa ni bilo ne tedaj, na prehodu, in je ni
                     danes.</p>
                  <p>Če bi kdo rekel, da je to zato, ker nimamo politične kulture, bi se bilo mogoče
                     s tem strinjati, če bi se prej domenili, kaj je politična kultura: da to ni
                     morda pripravljenost na kompromis, kot se danes nasploh misli, ampak volja in
                     sposobnost dognati stanje družbene biti v njeni zgodovinski danosti in na
                     podlagi ugotovljenega stanja identificirati cilje ter dognati način, po katerem
                     bi te cilje dosegli. Skratka, misliti politično misel!</p>
                  <p>Pojmovanje politične kulture kot pripravljenosti na kompromis se končno izteče
                     v to, čemur pravimo pragmatizem. Pragmatizem je pravzaprav nadaljevanje javnega
                     obnašanja, na katero so bili ljudje navajeni pod totalitarno oblastjo:
                     poizkušati uveljaviti svoje interese v igri, ki so ji pravila pisali drugi.
                     Zagovarjati politični pragmatizem torej pomeni odpovedati se pisanju temeljne
                     politične igre. Kompromis je sicer življenje političnega življenja, a šele na
                     podlagi temeljnega uvida v zahteve, ki jih čas postavlja pred skupnost.</p>
                  <p>V komentarju k prejšnji številki smo ugotovili, da je danes stanje pri nas
                     tako, da obstajata dve politiki in dva politična jezika. Tisti, ki hočejo
                     prepeljati moštvo in pratež z nekdanjih položajev na nove, morajo zaradi
                     globalne nelegitimnosti svojega početja uporabljati jezik, ki ima to nalogo, da
                     spušča nad pokrajino zaščitno meglo. Tisti pa, ki so odgovorni za narodov
                     prehod v demokratično politiko in kulturo in imajo v rokah potrdila, ki jim jih
                     je izstavila zgodovina, imajo to prednost, da lahko govorijo v odprtem jeziku.
                     V nasprotju s prvimi ne smejo molčati, ampak čim več govoriti, tako da se bo
                     nazadnje ves prostor napolnil z njihovimi besedami. In ker bodo te besede
                     nazadnje odkrivale od vseh ljudi skušano resničnost in bodo prihajale iz
                     najglobljega možnega uvida, se ne bo moglo zgoditi, da nazadnje ne bi mogle
                     vstopiti v zavest večine slovenskih ljudi. Možnost uporabljati odprt jezik je
                     neznanska prednost. Neznanska je tudi škoda, da v demokratičnem taboru,
                     predvsem v njegovem večinskem delu, nimajo o tem niti najmanjšega pojma.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Naredite, da se bodo ljudje bali</head>
               <docAuthor>Janko Maček</docAuthor>
               <div type="div3">
                  <p>Če se iz Ljubljane peljemo po Tržaški cesti proti Vrhniki, komaj opazimo, kdaj
                     pridemo na Brezovico. Vas Brezovica je razpotegnjena ob obeh cestah, ki od
                     Ljubljane vodita proti Vrhniki in Postojni; na severu sega na pobočje
                     Brezovškega hriba, na jugu pa do železniške proge; onstran te se že začnejo
                     Vnanje Gorice. Na Brezovici se odcepi stranska cesta, ki nas skozi Vnanje in
                     Notranje Gorice popelje v Podpeč, nato pa se z enim krakom nagne na vzhod proti
                     Igu, z drugim pa na jugozahod proti Borovnici.</p>
                  <p>Vnanje in Notranje Gorice ležijo sredi Ljubljanskega barja, pa vendar tega
                     skoraj ne opazimo. Hiše in domačije obeh vasi so strnjene delno ob vznožjih,
                     delno pa na pobočjih dokaj visokih osamelcev, ki kot otoki štrlijo iz prostrane
                     barjanske ravnine. Del Plešivice nad Notranjimi Goricami je celo poraščen s
                     pravim gozdom. Plešivica ni samo ime hriba, ampak tudi vasi, ki je raztresena
                     delno po hribu, večinoma pa okrog le-tega. Zadnji zaselek Plešivice na
                     severozahodu so Bluše. Od tu je samo nekaj sto metrov do Loga, ki tako kot
                     Brezovica leži pod pobočjem gozdnatega slemena, onkraj slemena pa je že
                     Horjulska dolina. Ob cesti Notranje Gorice–Log blizu Bluš stoji Kušlanov grad,
                     ki je bil baje zgrajen že v 15. stoletju, in se je v Valvasorjevem času
                     imenoval Za blatom, saj je bil dostopen samo od Plešivice, drugod pa ga je
                     varovalo neprehodno močvirje. Odkar so zahodno od Plešivice skopali Kušlanov
                     graben, ki je pri Blušah spojen z Velikim grabnom in blizu Podpeči povezan z
                     Ljubljanico, se na mestu nekdanjega močvirja raztezajo rodovitne njive in
                     travniki.</p>
                  <p>Vse vasi, ki smo jih omenili, so do leta 1977 spadale k župniji Brezovica. Med
                     obema vojnama je bila na tem področju občina Brezovica, sedaj pa so ti kraji
                     del občine Ljubljana Vič–Rudnik. Leta 1977 je bila za Notranje Gorice in
                     Plešivico ustanovljena nova, samostojna župnija. Sicer pa je v Notranjih
                     Goricah že prej bila ob nedeljah in praznikih redno vsaj ena maša in večkrat je
                     tu stanoval tudi duhovnik. V letih 1934 do 1938 je v Notranjih Goricah
                     služboval pisatelj Janez Jalen. Prav v tem času je nastala njegova znana povest
                     Bobri.</p>
                  <figure>
                     <graphic url="slike_z_14/z_14_04.png"/>
                     <head>Rihtarjeva družina okoli leta 1935. Oče Ivan, mati Ana, Mici in Ani;
                        zadaj Ivan, Cilka in Ivanka; spredaj najmlajša Vinko in Milan</head>
                  </figure>
                  <p>Leta 1858 je bila dograjena južna železnica, ki je povezala Ljubljano s Trstom
                     in Reko. Gradnja proge prek barja je bila zelo zahtevna. Veliko tujih delavcev
                     je tedaj stanovalo v Notranih Goricah v lesenih barakah. Vrhniška železnica je
                     bila dokončana leta 1899. Še po prvi svetovni vojni se je večina prebivalcev
                     teh krajev ukvarjala s kmetijstvom, zato ni bilo nič čudnega, če so sinovi
                     revnejših družin služili pri večjih kmetih kot hlapci ali pastirji. Ko sta
                     stekli obe železnici, so se tem krajem odprla vrata v svet, toda zaposlovanje
                     je kljub temu le počasi napredovalo. Za šolanje je bilo sedaj vendarle nekoliko
                     bolje, saj so dijaki in študenti lahko stanovali doma in se tako izognili
                     nevzdržnim stroškom življenja v mestu. Zlasti na Brezovici je bilo veliko
                     »vagonarjev«, ki so se vsako jutro z vlakom vozili v Ljubljano in obiskovali
                     srednje šole, pa tudi univerzo.</p>
                  <p>Po delavcih in nekaterih študentih so začele iz mesta prihajati »napredne«
                     ideje. Vznemirile so tradicionalno življenje, ki so ga bile vajene te do tedaj
                     pretežno kmečke vasi. Delovanje obeh političnih smeri – katoliške »klerikalne«
                     in liberalne »napredne« ter njunih organizacij je postajalo vse bolj
                     intenzivno. Poleg Orlov in Sokolov se je v Notranjih Goricah ustanovilo še
                     društvo Svoboda, ki je delovalo pod okriljem Samostojne kmečke stranke. Tudi
                     Društvo kmečkih fantov in deklet je imelo sedež v Notranjih Goricah. Ustanovil
                     ga je domačin dr. Janže Novak. Prirejali so tekme koscev, oračev in žanjic.
                     Bili so levičarsko usmerjeni.</p>
                  <p>Še pred začetkom vojne 1941 je bila v občini Brezovica tudi organizacija
                     Komunistične partije. Njen najvidnejši član je bil Jože Kopitar, komunist od
                     leta 1938. V letih 1924 do 1932 je bil Kopitar pismonoša za področje občine
                     Brezovica. Leta 1932 so ga orožniki aretirali. Sodišče za zaščito države ga je
                     obsodilo na dve leti zapora v Sremski Mitrovici. V tem zaporu seje Kopitar
                     izoblikoval v pravega revolucionarja. Ni čudno, da mu je partija leta 1940
                     zaupala prenos svoje tiskarne iz Tacna v Vnanje Gorice; delovala je v hiši
                     rezbarja Viktorja Novaka od oktobra 1940 do aprila 1941. Tu so tiskali Ljudsko
                     pravico, Kmečko slogo, Staro pravdo, Glas delavca, brošure o državljanski vojni
                     v Španiji in drugo. V Novakovo hišo so tedaj prihajali Tone Tomšič, Tomo Brejc,
                     Lovro Kuhar in drugi, ki so že tedaj razmišljali, kako bodo v bodoči vojni
                     speljali revolucijo.</p>
                  <p>11. aprila 1941 je Ljubljano zasedla italijanska vojska. Nekaj italijanskih
                     vojakov se je nastanilo tudi na Brezovici. Ljudje Italijanov niso marali, zato
                     so v začetku z zanimanjem poslušali vesti, da se pripravlja nekakšna fronta za
                     boj proti okupatorju. Le redki so bili že tedaj zaskrbljeni. Vedeli so, da
                     imajo vse ključne položaje te nove fronte v rokah komunisti; zato ji niso
                     zaupali.</p>
                  <p>Konec junija 1941 je bil ustanovljen odbor OF za Vič, h kateremu so spadale
                     tudi Brezovica, Vnanje in Notranje Gorice. Za sekretarja tega odbora je bil
                     določen Jože Kopitar. Že pred tem je Kopitar prevzel tudi vodstvo na novo
                     organiziranega odbora Komunistične partije za Vič. V nadaljevanju bomo videli,
                     da so skoraj vsi usodni dogodki leta 1941 in 1942 na področju Brezovice do
                     Notranjih Goric potekali s posredovanjem iz Ljubljane ali pa s Polhograjskih
                     Dolomitov. Med prvimi takimi dogodki je bila akcija Zajčja Micka, pri kateri je
                     sodelovalo okrog sto večinoma mladih članov OF s področja viškega odbora. Pred
                     tem so imeli v Notranjih Goricah sestanek, katerega sta se med drugimi
                     udeležila tudi Herman Geoheli in Lado Mavsar. Podobne sestanke in zaprisego
                     narodne zaščite so imeli tudi v Vnanjih Goricah in na Brezovici. Namen akcije
                     Zajčja Micka je bil prenos večje količine orožja in municije iz skrivališča na
                     Brdu pri Ljubljani. Nosači so se zvečer zbrali na Brdu, spraznili skladišče in
                     kar po cesti odšli do Dobrove ter še naprej proti Polhovemu Gradcu. Na
                     dogovorjenem kraju so jih čakali partizani in prevzeli orožje.</p>
                  <p>Le malo po tej akciji in samo en dan po partizanskem napadu na preserski most
                     je štirinajst fantov z Brezovice, iz Vnanjih in Notranjih Goric odšlo v
                     partizane. Med njimi je bil tudi Herman Geoheli. Zbrali so se 6. decembra
                     zvečer pri Drpaležu, južno od Vnanjih Goric, se prepeljali prek Ljubljanice in
                     nato odšli proti Kožljeku. Baje je njihov odhod pospešila vest, da so Italijani
                     zvedeli marsikaj o prenosu in nosilcih orožja.</p>
                  <p>V noči med 4. in 5. decembrom so partizani napadli železniški most pri
                     Preserju. Ukaz za rušenje tega mostu je dalo Glavno poveljstvo slovenskih
                     partizanov v Ljubljani.</p>
                  <p>V ta namen je iz svojega taborišča nad Horjulom prišla samotorška četa,
                     miniranje mostu pa je opravila posebna tehnična skupina iz Ljubljane s pomočjo
                     domačinov. Italijani so se za ta napad kruto maščevali. Takoj po napadu so v
                     okoliških vaseh pobrali 69 moških. Zasliševali so jih najprej v Borovnici, nato
                     pa so jih odpeljali v Ljubljano in postavili pred vojno sodišče. 7. marca 1942
                     je bila objavljena razsodba, po kateri je bilo 28 obtožencev obsojenih na smrt,
                     15 na dosmrtno ječo, drugi pa so bili obsojeni na lažje zaporne kazni ali
                     pomiloščeni. Šestnajst na smrt obsojenih so Italijani 10. marca ustrelili v
                     Gramozni jami v Ljubljani. Za obsojence se je zelo zavzemal borovniški župnik
                     Jerina, kajti precej jih je bilo iz njegove fare, toda Italijani niso
                     popustili. Šestnajst Slovencev je moralo pasti, ker je bila za nekaj ur
                     pretrgana železniška zveza med Ljubljano in Postojno.</p>
                  <p>Medtem ko so Italijani v Ljubljani izrekali sodbo obtoženim zaradi napada na
                     preserski most, je bil Herman Geoheli doma v Notranjih Goricah. Domnevamo
                     lahko, da se je vrnil domov podobno kot Šercerjeva skupina, ki se je po napadu
                     na Lož in Bezuljak zaradi neprestanih italijanskih hajk in hude zime odločila
                     oditi v Ljubljano in počakati lepšega vremena. Baje je bil tisto zimo nekaj
                     časa doma v Notranjih Goricah tudi Lado Mavsar, kasnejši narodni heroj Ronko,
                     ki je odšel v partizane 6. decembra 1941 skupaj z Geohelijem. 11. marca
                     dopoldne se je nenadoma razširila vest, da so partizani na robu vasi v
                     Notranjih Goricah ubili osemnajstletnega Hermana Geohelija. Tisti večer pred
                     smrtjo je bil Herman na obisku pri krojaču Veharju na koncu vasi. Partizani so
                     ga najprej iskali doma, nato pa so prišli za njim h krojaču. Povabili so ga, da
                     bi šli skupaj do njegovega doma, da se bodo lahko v miru pogovorili. Takoj nad
                     krojačevo hišo so prečkali cesto in zavili na bližnjico za vasjo. Luči v večini
                     hiš v vasi so že ugasnile. Noč je bila mirna in tiha; le tu in tam jo je
                     zmotilo šumenje pomladnega vetra, ki je prihajalo od nekod z barja in
                     vznemirjalo veje dreves ob stezi. Ne vemo, kaj so se pogovarjali Herman in
                     njegovi spremljevalci, če sploh kaj. Herman ni prišel domov. Ob tisti bližnjici
                     blizu doma so ga zjutraj našli mrtvega.</p>
                  <figure>
                     <graphic url="slike_z_14/z_14_05.png"/>
                     <head>Brenčetov ata, Anton Brenčič, eden od treh kmetov s Plešivice, ki so jih
                        komunisti umorili 1942</head>
                  </figure>
                  <p>Zakaj je moralo ugasniti to mlado življenje? Govorilo se je, da bi se Herman že
                     zdavnaj moral vrniti v gozd ali pa sploh ne bi smel priti domov. Vaščani so
                     čutili, da je nevarno na glas ugibati o vzrokih Hermanove smrti. Izogibali so
                     se tiste steze in včasih tudi medsebojnih srečanj. Nekaj mesecev kasneje, ko je
                     revolucija že na vso moč vihtela svojo krvavo koso, so na Zaplani nad Vrhniko
                     umorili Hermanovega sorodnika, župnika Jožeta Geohelija. Ljudem so govorili, da
                     so župnika poslali na Dolenjsko. Župnikov oče, upokojen železniški čuvaj, jim
                     je verjel. Ko so po nekaj mesecih v gozdni grapi blizu Zaplane našli napol
                     razpadlo župnikovo truplo, ga je prešinilo grozljivo spoznanje: »Zdaj vem, da
                     so mi ves čas lagali. Lagali meni, staremu socialistu.«</p>
                  <p>Komaj so v zgodnji pomladi 1942 pokopali mladega Hermana, že so se vrstili novi
                     dogodki. Partizanskim akcijam so sledile vedno hujše italijanske represalije.
                     Med njimi je bila še posebno odmevna ustrelitev enajstih kmetov iz Bresta in
                     Tomišlja. Ko so se Italijani 20. maja umaknili tudi z Iga, je v podkrimskih
                     vaseh za dober teden nastalo osvobojeno ozemlje. V Brestu in Tomišlju so tedaj
                     na javnih zborovanih volili terenski odbor OF. Za odbornike so bili predlagani
                     sami ugledni kmečki gospodarji. V času julijske ofenzive so Italijani po
                     domovih pobrali enajst kmetov, članov brestovskega in tomišeljskega odbora OF,
                     in jih 23. julija v Strženu, sredi poti med Podpečjo in Notranjimi Goricami,
                     postrelili. O teh kmetih in o vzrokih njihove ustrelitve se je tedaj in pozneje
                     precej govorilo, še več pa razmišljalo. Dr. Ferdo Gestrin, ki je leta 1993
                     izdal knjigo Svet pod Krimom, piše na strani 74 te knjige, da je člane odborov
                     izdal šolski upravitelj na Jezeru Štefan Schein, ki je bil nekaj časa pri
                     partizanih in se je 20. julija javil Italijanom. Po kapitulaciji Italije, ko se
                     je Schein vrnil iz internacije, so ga partizani zaradi njegove izdaje kaznovali
                     s smrtjo.</p>
                  <p>Poboja kmetov iz Bresta in Tomišlja se je spomnil tudi dr. Janez Rotar v svoji
                     knjigi Mora in bolečina slovenskega naroda. Takole piše na strani 70: »Kdaj bo
                     kdo ubesedil smrt tistih desetih kmečkih gospodarjev, poldrugo uro od Ljubljane
                     pod Krimom! Italijani so jih postrelili, ker so njihova imena našli na spisku
                     sodelavcev Osvobodilne fronte, kar niso bili, spisek pa so naredili in
                     podtaknili ti, ki so se mož hoteli iznebiti.« S tem je avtor na glas povedal do
                     tedaj zamolčevane misli, ki pa so v ljudeh do danes ostale žive.</p>
                  <p>V tistem brezupnem času so ljudje postali do skrajnosti nezaupljivi. Največkrat
                     jih niti to ni rešilo. Včasih so se pa le izognili najhujšemu. Ko so partizani
                     v Vnanjih Goricah pobrali več glav živine, so bili kmetje zaskrbljeni, kako
                     bodo na to reagirali Italijani. Po nasvetu modrega starejšega moža so šli na
                     Brezovico in na občini prijavili krajo. S pomočjo občine so se potem izgovorili
                     Italijanom, ki so kmalu zvedeli, koliko živine je bilo odvedene v gozd.</p>
                  <figure>
                     <graphic url="slike_z_14/z_14_06.png"/>
                     <head>Po novi maši leta 1944. Vprvi vrsti z leve Ivanka Mrak, mati Ana Mrak,
                        novomašnik Martin Belej, brezovški župnik Lavrič in na skrajni desni Cilka
                        Mrak; v drugi vrsti z desne Vinko Mrak, Terezija Burger roj. Marinko, Mici
                        Mrak, Ivan Mrak, domobranski poročnik dr. Alojz Pezdir, neznan domobranec,
                        Janez Burger, Marija Burger – Derpaleževa stara mama in Ani Mrak; zadaj
                        neznan študent iz Ljubljane in dva neznana domobranca. Pričakujemo pomoč pri
                        dokončni dokumentaciji slike</head>
                  </figure>
                  <p>Italijanski uničevalni valjar je poleti leta dvainštiridesetega pregazil skoraj
                     vsako vas. Ponekod so pobrali vse moške, ki so jih našli doma, in jih odpeljali
                     v internacijo. Mnoge vasi so bile požgane. Toda prav v tem času je tudi OF
                     pogosteje nastopala proti domačim ljudem in njen pravi namen je postajal vse
                     bolj očiten.</p>
                  <p>V noči od 12. na 13. junij so partizani v domači hiši na Brezovici ubili očeta
                     Antona Mravljeta in sinova Vinka ter Franca, sina Toneta pa so odpeljali s
                     seboj v taborišče na Ključ in ga tam ubili. Mravljetovi so bili ugledna
                     krščanska družina. Vsi trije sinovi so bili izobraženi, oče je pa bil
                     gostilničar in mesar. Na Ključ so 15. avgusta odvedli tudi Novakova sinova
                     Janka in Zdravka. Janko je leto pred smrtjo končal študij nemščine in
                     angleščine na filozofski fakulteti v Ljubljani, Zdravko pa je končal gimnazijo
                     in opravil maturo. Vemo, da so ti mladi izobraženci bili prepričani kristjani
                     in zato nasprotniki komunizma, niso pa bili med organizatorji in ustanovitelji
                     vaške straže na Brezovici. To je potrebno še posebej poudariti, ker so jih
                     komunisti stalno prikazovali kot organizatorje protikomunističnega odpora. V
                     resnici je odpor nastal šele po njihovi smrti in tudi zaradi nje. (Glej ZAVEZA
                     št. 7 in št. 9.)</p>
                  <p>Konec avgusta 1942 so besi še tretjič vdrli prek Horjulske doline in
                     dragomerskih hribov. Njihova pot je bila tokrat usmerjena na Plešivico pri
                     Notranjih Goricah, kjer so kmetje kljub žalostnim dogodkom tistega poletja še
                     delali na svoji zemlji in skrbeli za svoje družine. Ko so 25. avgusta zvečer po
                     nekaterih hišah že polegli k počitku, so po domačijah okoli Kušlanovega gradu
                     zalajali psi. Oboroženi možje so obkolili Rihtarjevo domačijo na pobočju
                     Plešivice in Brenčetovo pod gradom. Pri obeh hišah so takoj šli v shrambe in
                     začeli nalagati na voz dobrote, kakršne je tisti čas premogla kmečka hiša.
                     Pobrali so tudi nekaj živine. Pri Brenčetu so ukazali očetu Antonu Brenčiču,
                     naj gre z njimi, da bo pričal v neki pomembni zadevi. Mater Marijo, ki je z
                     otroki zaskrbljeno spremljala, kaj se dogaja, so pomirili z obljubo, da se bo
                     oče kmalu vrnil. Uvrstili so se na cesto proti gradu in naprej proti Logu.</p>
                  <figure>
                     <graphic url="slike_z_14/z_14_07.png"/>
                     <head>Rihtarjeva mama na farmi v Kanadi</head>
                  </figure>
                  <p>Le nekaj dni pred tem nočnim obiskom so se pri Brenčetu oglasili domači
                     terenci. Očeta Antona so povabili na sestanek. Oče jih je zavrnil: »Moja prva
                     dolžnost je skrbeti za družino in za domačijo.« Ko so mu oponesli: »Če bodo
                     prišli vabit z nasprotne strani, boš pa šel!« jim je odgovoril: »Z nobenim ne
                     bom šel, dokler ne bom primoran.« Potem ga niso več silili. Po sestanku se je
                     nekaj udeležencev vračalo mimo Brenčetove hiše. S seboj so imeli tudi
                     harmoniko. Tiho so šli mimo, le harmonikar je na lahko igral žalostinko. Oče
                     Anton je to slišal in rekel ženi: »Ali je to namenjeno meni?« Zaskrbljeno ga je
                     pogledala: »Morda bi bilo dobro, če bi se za nekaj časa umaknil!« Toda oče se
                     ni mogel odločiti za odhod od doma. Tolažil se je z mislijo, da so ga hoteli le
                     prestrašiti.</p>
                  <p>Rihtar je baje leta 1942 večkrat kaj dal za partizane. Vedeli so, da je njegova
                     kašča dobro založena in so se radi oglasili. On pa je tudi raje videl, da so ga
                     priznali za gospodarja in niso jemali s silo. Toda 25. avgusta zvečer partizani
                     niso bili prav nič prijazni. Ne da bi kaj vprašali, so začeli nositi iz
                     shrambe. Obnašali so se, kot da so Rihtarjevi čez noč postali sovražniki. Očetu
                     Ivanu ni pomagal niti izgovor, da bo težko hodil, saj je že 64 let star. Moral
                     se je obleči in oditi z njimi v noč.</p>
                  <p>Tisti večer je pri Rihtarjevih vasoval Tine Vidmar, Andrejcov s Plešivice.
                     Bilje star osemnajst let in se je rad oglasil pri Rihtarjevih, kjer so bila
                     doma štiri dekleta, pa tudi z Rihtarjevima sinovoma Ivanom in Vinkom so se
                     dobro razumeli. Partizani so nenadoma prišli v hišo in se ni mogel umakniti.
                     Moral je oditi z njimi v gozd nad Dragomerjem. Zasliševali so ga, zakaj je bil
                     pri Rihtarju. Povedal jim je, da je skoraj sosed Rihtarjevim in da je slučajno
                     tisti večer prišel v vas. Zdi se, da so mu verjeli. Uspelo mu je pobegniti in
                     tako je postal neposredna priča poboja treh kmetov s Plešivice.</p>
                  <p>Partizani so namreč tedaj odpeljali še tretjega kmečkega gospodarja in
                     družinskega očeta. To je bil Janez Vidmar, po domače Lavrinov Johan s
                     Plešivice. Lavrinova domačija je bila prav na vrhu Plešivice, na hribu, vendar
                     sredi ravnega barja. Janez je šele začel gospodariti na domači kmetiji. S
                     Črnega vrha nad Polhovim Gradcem je dobil ženo Marjano, ki mu je rodila hčerko
                     in sina, drugi sin pa se je rodil šele nekaj mesecev po očetovi smrti.</p>
                  <p>Andrejcov Tine je bil priča poboja treh plešivskih kmetov v gozdu nad
                     Dragomerjem. Sami so si morali skopati grob. Ob sveže skopanem grobu so jih
                     postrelili. Lavrin je bil mlad in poln moči. Skrb za družino in dom mu kar ni
                     dala umreti. Šele po tretjem strelu je omahnil.</p>
                  <p>Tisto noč, ko so pobirali kmete na Plešivici, so iskali tudi lastnika
                     Kušlanovega gradu Leniča. Bil je doma in se je skril v dimnik. Baje ga je
                     partizan, ki je pogledal v dimnik, opazil, pa je kljub temu rekel: »Tukaj ga
                     ni, gremo naprej!«</p>
                  <p>Po pobegu se je Tine Vidmar zatekel na orožniško postajo na Brezovici. Že
                     naslednji dan so ga partizani iskali na domu. Domači so povedali, da domov ni
                     prišel, da ne vedo zanj. Mati ga je potem šla obiskat na Brezovico. Skoraj ga
                     ni prepoznala, saj je v nekaj dneh osivel in postal plešast. Še vedno ga je
                     spremljala groza, ki jo je doživel v gozdu.</p>
                  <p>Ljudje na Plešivici so bili po vsem tem zelo prestrašeni. Cele družine so
                     hodile prenočevat v Notranje Gorice. Možje in fantje, kolikor jih je sploh še
                     bilo doma, so večkrat spali na robu koruznih njiv ali pod osamljenimi drevesi
                     sredi barja. Zgodilo se je, da sta dva brata prenočevala v koruzi blizu domače
                     hiše. Sredi noči je njuno rahlo spanje predramil glasen lajež domačega psa.
                     Napeto sta prisluhnila. Slišala sta korake po dvorišču, nato pa butanje po
                     vratih in klicanje. Vedela sta, da so partizani in da ju iščejo. Ali bodo
                     verjeli materi, da ju ni doma? Iskali so po hiši in gospodarskih poslopjih.
                     Približali so se tudi koruzni njivi, kjer sta se skrivala. Zadrževala sta dih
                     in čakala. Ko so se obrnili nazaj proti hiši, sta se na smrt prestrašena
                     splazila k drugi bolj oddaljeni njivi.</p>
                  <p>V prvih dneh septembra 1942 je bila na Brezovici ustanovljena vaška straža.
                     Sprva je bila maloštevilna in se je nastanila pri Poku na Brezovici. Med prvimi
                     njenimi člani je bil Tine Vidmar z Bluš. Razumel je, kaj pomeni samoobramba.
                     Vedel je, da bo sedaj branil ne samo svoje življenje, ampak tudi življenje in
                     premoženje vaščanov. Ko se je število stražarjev nekoliko povečalo, je prišel
                     za poveljnika Ivan Boh iz Ljubljane. Novi poveljnik je posadko kmalu premestil
                     v Kušlanov grad na Plešivici in v šolo na Logu. Tu je vaška straža ostala do
                     septembra 1943.</p>
                  <p>Vaški stražarji so 29. novembra 1942 odšli v gozd nad Dragomerjem in odkopali
                     trupla treh kmetov s Plešivice. Položili so jih v krste in jih prepeljali na
                     Plešivico. V Rihtarjevi hiši so vse tri položili na mrtvaški oder, naslednji
                     dan pa so jih pokopali v blagoslovljeno zemljo na pokopališču v Notranjih
                     Goricah. Marsikdo se je ob tem pogrebu spomnil, kako so nekaj mesecev prej
                     pokopavali Mravljetove. Tudi tedaj so v cerkev in iz cerkve hkrati nesli tri
                     krste. Mnogim je ostala v spominu nema pridiga brezoviškega župnika Lavriča v
                     nedeljo pri jutranji maši, ko so Mravljetovi ležali na mrtvaškem odru. Župnik
                     je prišel na prižnico, se pokrižal in umolknil. Ljudje so napeto čakali, kako
                     bo začel pridigo. Nekaj časa je molčal, nato pa rekel: »Danes ne bom pridigal,
                     danes molče pridigajo Mravljetovi.«</p>
                  <p>Tudi plešivski kmetje, ki so se vrnili domov k večnemu počitku, so 29. in 30.
                     novembra 1942 pridigali. Dokler se je samo govorilo, da so jih pokončali nekje
                     nad Dragomerjem, je kdo še pomislil, da morda govorice le niso resnične. Sedaj
                     ni bilo več nobenega dvoma: trije dobri očetje so bili umorjeni. Le kaj so
                     mislili v tistih težkih trenutkih, ko so stali pred svojim grobom in čakali,
                     kdaj bodo odjeknili streli. Gotovo so pomislili na Boga, saj so bili vsi verni.
                     Gotovo na svoje družine in domačije. Čutili so, da se dogaja nekaj strašnega.
                     Zakaj?</p>
                  <figure>
                     <graphic url="slike_z_14/z_14_08.png"/>
                     <head>Brenčetova mama v ZDA. Vse je bilo treba začeti znova</head>
                  </figure>
                  <p>Še danes se sprašujemo: zakaj? Še danes celo od razumnih ljudi dobivamo na to
                     vprašanje nerazumne odgovore: S pastirjem, ki je pri njem služil, je grdo
                     ravnal, pa ga je zatožil. Hlapcu je odtrgoval pri plači, pa se mu je maščeval.
                     Morda je med tistimi, ki so odvedli plešivske kmete na morišče, res bil kdo, ki
                     je bil prej pri teh kmetih služil, toda njegova tožba bi bila popolnoma
                     nepomembna, če revolucija sama ne bi odločila, da je treba kmete upogniti. Ali
                     ni glavni ideolog slovenske revolucije jeseni leta 1942 naročil, daje treba vse
                     kulake in njihove sinove postreliti? Vsaj on je vedel, odkod prihaja beseda
                     kulak in kaj pomeni. Gotovo je tudi vedel, koliko milijonov ljudi je moralo
                     umreti v letih 1929–1933 v času prisilnih razlastitev zemlje in
                     kolektivizacije, ki je prizadela široko področje Sovjetske zveze, predvsem pa
                     Ukrajino. Anglež Robert Conquest je posvetil veliko časa raziskovanju tega
                     množičnega uničevanja ruskih kmetov in napisal knjigo z naslovom: The Harvest
                     of Sorrow (Žetev smrti). Piše, da je bil presenečen, ko je v nekem ruskem
                     romanu iz leta 1934 prebral tole izjavo o vzroku smrti milijonov kmetov: »Niti
                     eden izmed njih ni bil nič kriv, toda pripadali so razredu, ki je bil kriv za
                     vse.«</p>
               </div>
               <div type="div3">
                  <head>Epilog</head>
                  <p>Odkar so se vaški stražarji utrdili v Kušlanovem gradu, so bili Brenčetovi spet
                     stalno doma. Prej so od 26. avgusta dalje prenočevali v Notranjih Goricah pri
                     sorodnikih. Podnevi so hodili domov, da so oskrbeli živino in opravili
                     najnujnejše delo na polju. Partizani so 27. avgusta ponoči spet prišli in
                     iskali mater. Verjetno bi jo bili odpeljali, ko bi jo bili dobili.</p>
                  <p>Kljub žalosti za očetom so se mati in otroci trudili, da bi čim bolje obdelali
                     zemljo, toda mala kmetija je dajala premalo kruha za številno družino. Manjkalo
                     jim je očeta, ki je večkrat opravljal tudi kako priložnostno delo in tako
                     izboljšal družinski dohodek. Odraščajoči otroci so še posebej pogrešali njegovo
                     skrbnost in preudarnost. Ob zimskih večerih, ko je burja neusmiljeno divjala
                     preko barjanske ravnine in se zaganjala v obronke Plešivice, je cela družina
                     našla toplo zatočišče v hiši na veliki krušni peči. Ko so potem odhajali spat v
                     nezakurjeno sobo, so se spet spomnili, kako jih je nekdaj oče pospremil s toplo
                     odejo in jih skrbno pokril, da so kljub mrzli sobi kmalu mirno zaspali. Očeta
                     so se spomnili tudi ob nedeljah in praznikih, saj je vsako nedeljo in praznik
                     šel k jutranji maši na Brezovico, mati in otroci pa so šli k maši dopoldne v
                     Notranje Gorice.</p>
                  <p>Prišel je maj leta 1945. Najstarejša sestra Marija je bila tedaj že poročena v
                     Ljubljani. Brat Toni je bil pri domobrancih na postojanki v Notranjih Goricah.
                     Z njimi je šel na Koroško in bil z njimi vrnjen. Mati Marija in hčere Julka,
                     Ivanka in Francka so tudi bežale na Koroško. Imele so srečo, da so se kmalu
                     rešile taborišča in se preselile v ZDA. Sedaj sta tam živi samo še Julka in
                     Ivanka.</p>
                  <p>Doma pri Brenčetu so leta 1945 vse zaplenili in podržavili. Leta 1968 je bila
                     hiša prodana in izročena novemu lastniku. Prav tedaj sta bila prodana tudi oba
                     kozolca: dvojnik in stegnjeni. Nova lastnika sta ju razstavila in prenesla na
                     svojo kmetijo.</p>
                  <p>Pri Rihtarjevih je po smrti očeta Ivana vsa teža skrbi za domačijo in številno
                     družino padla na mater Ano. Bila je vajena trdega dela, saj je bila doma z
                     velike Drpaleževe kmetije sredi barja pri Vnanjih Goricah. Tisto noč, ko so
                     partizani odpeljali očeta, so spraševali tudi za enaindvajsetletnega sina
                     Ivana. Ni ga bilo doma. Do ustanovitve vaške straže se je skrival na orožniški
                     postaji na Brezovici. Najstarejša od Rihtarjevih otrok je bila Ivanka, rojena
                     leta 1918, za njo pa so bili po vrsti Cilka, Ivan, Mici, Ani in Vinko, ki je
                     bil takrat star trinajst let. Vsi so bili navezani na starše in na dom, kjer so
                     preživeli lepo mladost in se pripravljali na življenje.</p>
                  <p>Z Rihtarjevo hišo in družino je povezana tudi nova maša, ki jo je leta 1944
                     imel v Notranjih Goricah Martin Belej, doma iz Laškega. Aprila 1941 je bil v
                     bogoslovju v Ljubljani. Zaradi nemške zasedbe ni več mogel domov. Zato je o
                     počitnicah prihajal v Notranje Gorice k Rihtarjevim. Marsikatera kmetija v
                     okolici Ljubljane je tista leta nudila začasen dom gorenjskim in štajerskim
                     bogoslovcem in študentom.</p>
                  <p>Maja 1945 so Rihtarjevi zapustili svoj dom na Plešivici in bežali na Koroško.
                     Ivan je bil kot domobranec vrnjen v domovino. Baje so ga v Teharjah še videli,
                     potem pa je izginil kot tisoči njegovih sotrpinov. Mati Ana, sin Vinko in vse
                     štiri hčere so po nekaj letih življenja v taborišču odšli v Ameriko. Naselili
                     so se v Kanadi. Mati je vzela v najem kmetijo in družina je spet imela svoje
                     delo in svoj dom. Sedaj se je pri njih reklo pri Mrakovih, kajti Rihtar je bilo
                     le domače ime njihovega doma na Plešivici. Danes vse štiri sestre še živijo v
                     Kanadi, mati Ana in Vinko pa počivata v tuji zemlji.</p>
                  <p>Pri Rihtarju na Plešivici so leta 1945 vse zaplenili. Nekaj časa je bilo tu
                     državno posestvo. Pozneje so zemljo oddali v najem, v hiši pa so se naselili
                     razni stanovalci, večinoma tujci. O nekdaj cvetoči domačiji ni več sledu.</p>
                  <p>Pri Lavrinovih se je najmlajši sin Janez rodil nekaj mesecev po očetovi smrti.
                     Mati Marjana je z velikimi težavami skrbela za tri otroke in za domačijo na
                     vrhu Plešivice. Zaradi skrbi in težkega dela je zbolela in leta 1959 umrla,
                     Lavrinov rod pa je kljub vsemu vendarle ostal na Plešivici.</p>
                  <p>Tine Vidmar je maja 1945 kot domobranec odšel na Koroško. Bil je vrnjen in
                     morilska krogla, ki ji je poleti 1942 ušel, je sedaj pretrgala nit njegovega
                     mladega življenja. Bog ve, kaj je mislil v zadnjih trenutkih. Mogoče se je
                     spomnil one jame v gozdu nad Dragomerjem. Prav gotovo pa ni pomislil, kakšne
                     težave bodo še po petdesetih letih imeli doma zaradi njegovega pobega. Tinetov
                     oče Andrej je kot civilni begunec šel na Koroško, ker se je zaradi sina bal
                     partizanov. Čeprav se je že po enem letu vrnil, mu zaplenjene in odvzete zemlje
                     niso vrnili. Oče Andrej je že precej časa v grobu, leta 1945 odvzeta zemlja pa
                     še danes ni vrnjena.</p>
                  <p>Graščak Lenič je leta 1945 ostal doma. Nekaj časa je bil zaprt, dokončno pa so
                     ga strli, ko so mu nalagali velike davke in nevzdržne obvezne oddaje. Uradnega
                     odvzema premoženja ni doživel, ker je prej umrl v prometni nesreči.</p>
                  <p>Nanizali smo vrsto hudih spominov, da bi tako sestavili mozaik usode nekaterih
                     družin, ob katere je val revolucije udaril že leta 1942. Zlasti po koncu vojne
                     je komunistično nasilje povzročilo strahotno gorje tudi drugim. Za družine iz
                     naše zgodbe pa je značilno prav to, da so bile zaznamovane že v začetku
                     revolucije in da ta zaznamovanost še do danes ni izbrisana. V zadnjih letih je
                     bilo izrečenih mnogo besed in porabljenega veliko črnila o popravi krivic, toda
                     kako počasi in omahovaje se te krivice popravljajo.</p>
                  <p>Neprestano poslušamo svarila, naj ob popravljanju starih krivic ne bi
                     povzročali novih. Toda ali ni nova krivica tudi to, da za pobite domobrance še
                     do sedaj niso bili izdani mrliški listi in je treba ob potrebi za vsakega
                     posameznika vložiti zahtevek ter potem čakati več mesecev ali celo leto? Država
                     je dopustila, da so ponekod domobrancem na domačem pokopališču postavili
                     spominske plošče in opravili simbolični pogreb, drugače pa se ni nič
                     spremenilo. Kaj pa na primer ugotovitev državljanstva za ženo, ki so ji
                     komunisti leta 1942 ubili moža in je leta 1945 iz strahu pred njegovimi morilci
                     zapustila dom in domovino, leta 1990 pa umrla v ZDA! Izgovarjajo se, da ni bila
                     vpisana v državljansko knjigo. Prav zato se postopek za vrnitev opustošene in
                     napol razbite domačije zavlačuje v neskončnost. Vse to je menda potrebno, da bi
                     preprečili nove krivice.</p>
                  <p>Seveda so ti podatki samo zunanji, manj pomemben del posledic tistih usodnih
                     dogodkov iz leta 1942. Nobeno potrdilo in nobena odločba ne more popraviti
                     škode in krivice, ki je bila povzročena, ko je bila razbita družina, ko je bil
                     uničen dom, ki je pomenil veliko več kot še tako udobno stanovanje, kamor
                     hodimo spat in gledat televizijo. Vemo, da je revolucija leta 1942 načrtno
                     spodkopala mnogo naših domov, ki bi lahko bili trdna opora narodni skupnosti,
                     ki bi tudi Evropi, od katere sedaj naenkrat vse pričakujemo, imeli kaj pokazati
                     in dati. Če je revolucija hotela doseči svoj cilj, je morala v ljudeh zatreti
                     samozavest in jih spremeniti v poslušno rajo, v brezoblično maso. Naši trdni
                     domovi so jo pri tem ovirali, zato je neusmiljeno udarila po njih.</p>
                  <p>Letos se veliko govori in piše o družini. Pravijo, da je družina bolna, zato je
                     bolna tudi družba. Morda bi tudi iz te žalostne zgodbe dobili kakšno zrno za
                     naše družine, za njihovo trdnost in zdravje!</p>
               </div>
            </div>
            <div type="div2">
               <head>Umor na kobariškem</head>
               <docAuthor>Spectator</docAuthor>
               <div type="div3">
                  <p>Na levem bregu Soče nedaleč od Kobarida je vas Ladra, ki je bila prizorišče
                     bojev med prvo svetovno vojno. Cerkveno je priključena župniji Libušnje, ki ima
                     svoje pokopališče pri Sv. Lovrencu, kjer je pokopan pesnik Simon Gregorčič. Med
                     obema vojnama je vas kulturno zaživela kot vse vasi na Goriškem, dokler ni
                     fašizem ukinil šol in prosvetnega življenja. Braniteljica in zagovornica
                     slovenskega jezika je postala le Cerkev s svojimi duhovniki, ki so učili verouk
                     po zakristijah in gojili slovensko petje po župnijskih cerkvah in podružnicah.
                     Dekliške Marijine družbe so vzgajale dekleta v verskem in narodnem duhu in jih
                     pripravljale za dobre matere ter vzgojiteljice.</p>
                  <p>Ker je leta 1937 papež Pij XI. izdal okrožnico o brezbožnem komunizmu, so jo
                     duhovniki brali in razlagali po cerkvah. Liberalni krogi so temu nasprotovali
                     in kmalu so začeli prihajati agitatorji čez mejo iz Jugoslavije in prinašali
                     brošure z dokazi, da papež laže. Med temi so bili domači ljudje, ki so zbežali
                     pred fašizmom v Jugoslavijo in se tam navzeli propagande, ki se je širila med
                     delavstvom. Po nastanku OF so duhovniki nenadoma postali nasprotniki naroda,
                     izdajalci, agenti Vatikana. Hitro je bilo pozabljeno, kar so v letih najhujšega
                     raznarodovanja naredili za ohranitev narodne zavesti. Agitatorji so vabili na
                     tajne sestanke tudi dekleta Marijine družbe; postale so najbolj zaupne
                     širiteljice tuje propagande. Preslepili so jih, da delajo za narod, in če jih
                     je duhovnik svaril, da to ni prav, mu niso več zaupale. Bolj so verjele tujcem
                     kot lastnemu voditelju, ki jim je vcepil narodno zavest. Geslo »zastonj ga že
                     niso«, »je že kaj naredil« se je širilo od ust do ust, kadarkoli je prišla
                     vest, da so koga umorili. Vesti, ki so prihajale iz tako imenovane Ljubljanske
                     pokrajine, so imeli za laž. Tudi umor dveh cerkljanskih kaplanov je bil
                     prikazan kot zaslužena kazen za izdajstvo. Morala je bila nenadoma postavljena
                     na glavo. Človek ni nič več pomenil. Prislovica »Če koga dobijo na piko, ga
                     kmalu ščedijo,« je zvenela, kot bi nekdo ubil zajca ali kokoš. Resnica je
                     začela prihajati iz gozdov. In sprejemali so jo kot sveto pismo. Začeli so
                     vohuniti in zasledovati ljudi, ki so kaj pomenili, drugače mislili. Kdor je
                     mislil s svojo glavo, je postal sovražnik. In takega je bilo treba javiti in
                     tudi odstraniti, če je prišel iz gozda tak ukaz. Nihče ni preverjal, kaj je
                     resnica in kaj je laž ali sovraštvo, ki je nastalo iz gole nevoščljivosti. Tak
                     ukaz za odstranitev je prišel tudi za očeta šestih otrok pri Šoštarjevih v
                     Ladrah. Ta oče je bil Franc Sovdat, rojen 5. 4. 1890. Okusil je prvo svetovno
                     vojno. Na fronti je bil ranjen v nogo. Bil je tri leta ruski ujetnik in je
                     doživel prve začetke ruske revolucije. Bil je narodnjak. Zato je bil razočaran,
                     ko se je vrnil domov. V domačem kraju je našel tuje gospodarje, Lahe, kot je
                     sam imenoval Italijane. Leta 1925 se je poročil z Marijo Kurinčič, ki je bila
                     devet let mlajša od njega. Ustvarila sta številno družino. Imela sta šest
                     otrok, pet hčera in sina. In ker sta živela še stari oče in stara mati, je
                     družina štela kar deset članov. Za vse je bilo treba skrbeti. Franc je bil
                     skrben gospodar. Niso imeli veliko posestva, a je bilo vse skrbno obdelano. Bil
                     je tudi čebelar. Svoje čebele je vozil na pašo tudi v Benečijo in Furlanijo,
                     celo do Ogleja, 85 kilometrov daleč. Do Dolenjega Barnasa v Benečiji se je
                     vozil s kolesom ali s kolesljem, v Oglej pa s triciklom. To pa je postalo
                     nevarno, ko se je začelo partizanstvo. Osumili so ga in očrnili, da hodi
                     izdajat Italijanom. In ukaz je prišel, da ga morajo odstraniti. Niso se jim
                     smilili mladoletni otroci, nič družina, ki bi bila uničena. Saj so se »borili
                     za narod«! Družina pa je celica naroda!</p>
                  <figure>
                     <graphic url="slike_z_14/z_14_09.png"/>
                     <head>Hiše v Ladrah pred potresom 1976. Pred Šoštarjevo je avto</head>
                  </figure>
                  <p>Zvečer 17. julija 1944 so se v Šoštarjevi hiši pojavili partizani in vprašali
                     po očetu.</p>
                  <p>Slišal jih je in se umaknil v hlev za prašiče ter se skril. Stari oče, ki je
                     imel 81 let, je nekaj ugovarjal, a so ga potisnili ob zid, da mu je tekla kri.
                     Ustrelili so v strop za strah in s seboj odpeljali šestnajstletno hčerko Anico
                     v Krnsko pogorje, kjer so imeli taborišče. Zanimivo je njeno pripovedovanje.
                     Ponoči so jo s silo vlekli najprej na Vršno, nato v globel pod vasjo Krn, kjer
                     so imeli postavljene šotore. Pozneje so jo odpeljali čez planino pod Rdečim
                     robom po strmih poteh do oddaljene vasi Čadrg, kjer jim je morala prati ušive
                     obleke. Vedno so jo imeli pod nadzorstvom. Kamor so se premaknili, je morala z
                     njimi. Umikali so se čez Bačo na Šentviško gorsko planoto, nato čez Idrijco
                     proti Trnovskemu gozdu, v Vipavsko dolino in na Kras. Ne spominja se več vasi,
                     ker so hodili ponoči. To njeno prisilno partizanstvo je trajalo dobrih osem
                     mesecev. Ko so se vrnili pod Krnsko pogorje, jim je v marcu 1945 zbežala in se
                     skrivala doma. Služila je nato v Trstu in v Benečiji; danes živi v Rimu. Takrat
                     ni nič vedela, kaj se godi doma.</p>
                  <figure>
                     <graphic url="slike_z_14/z_14_10.png"/>
                     <head>Franc Sovdat</head>
                  </figure>
                  <p>Oče Franc je potožil ženi: »Iz nevoščljivosti pride sovraštvo in sovraštvo nima
                     meja.« Ko je videl, da ga iščejo, se doma ni več čutil varnega; zato je zvečer
                     odhajal spat v Kobarid. Tudi to so zvedeli. Zato so postavili stražo.
                     Partizanu, ki je bil na straži, so domačini nosili hrano. Franc je vsak večer
                     nakrmil krave, počistil po hlevu in se nato s kolesom odpeljal v Kobarid. 20.
                     julija ob sedmih zvečer je zaregljala strojnica. Franc je prevozil s kolesom le
                     nekaj metrov, ko so ga pokosile krogle in je padel pod cesto. Kolo je ostalo na
                     cesti. Doma so slišali strele in mama je kot v slutnji rekla: »Saj ni naš
                     tata?!«Vsi so stekli v smeri, od koder je bilo slišati streljanje in z grozo
                     ugotovili, da so jim ubili očeta. Pretresljivo je poslušati pripovedovanje
                     hčera in sina, ki so bili priče srečanju z okrvavljenim očetom. Vsi so
                     zajokali. Mama se je vrgla na očeta, ga objela in klicala. Dobro se je
                     zavedala, da je zdaj padlo težko breme na njena ramena.</p>
                  <figure>
                     <graphic url="slike_z_14/z_14_11.png"/>
                     <head>Spominsko znamenje za umorjenim Šoštarjevim očetom</head>
                  </figure>
                  <p>Očeta so na vozičku odpeljali domov in ga položili na mrtvaški oder. Sosedje so
                     ostali hladni. Redki so z njimi sočustvovali. Mnogi so odobravali umor. Če je
                     bil kdo očrnjen kot izdajalec, se je glas razširil in je madež padel na vso
                     družino. Vseh se je bilo treba izogibati.</p>
                  <p>Ko so pokopavali očeta, je bil deževen dan. Zdelo se je, da nebo joče z njimi.
                     Postavili so mu spomenik, a se nanj niso upali vklesati njegovega imena. Ostal
                     je samo napis: Šoštarjevi. Od vseh strani so padale psovke in žaljivke:
                     izdajalci, morilci, tako na mater kot na otroke. Doživljali so težke čase.
                     Vrstile so se obvezne oddaje. Prvi so bili na vrsti Šoštarjevi. Konj Šimel,
                     očetov prijatelj, jim je poginil, ker je jedel pregreto travo. Čebele, ki so
                     bile ob umoru v Ogleju, so pripeljali domov. Mati je hodila jokat k čebelnjaku
                     in tudi čebele so za gospodarjem kmalu pomrle. Ko so ubili očeta, je bila
                     najstarejša hčerka Meri stara osemnajst let, Anica šestnajst, Tilka deset,
                     Franc osem, Zora šest in Julka štiri leta in pol.</p>
                  <figure>
                     <graphic url="slike_z_14/z_14_12.png"/>
                     <head>Vesela Šoštarjeva dekleta. Spredaj Meri, Anica in Julka; zadaj
                        Tilka</head>
                  </figure>
                  <p>Kljub vsem težavam in nasprotovanju so vsi otroci pridno napredovali. Sin in
                     dve hčeri živijo na Kobariškem, Meri v New Yorku, Anica v Rimu, najmlajša Julka
                     pa je poročena v Franciji v Nici. Mlajši so se bolj malo spominjali očeta.
                     Želeli so osvežiti spomin nanj. Zato so prosili najstarejšo sestro Meri, naj
                     jim napiše spomine. Ker se je bližala 50. obletnica umora, jim je takole
                     opisala očeta.</p>
                  <p>New York, 26. 1. 1993</p>
                  <p>Drage sestre in brat!</p>
                  <p>Kot najstarejša sestra sem vam obljubila, da vam malo opišem življenje našega
                     očeta. Težko je misliti nazaj na težke in strašne dni, ki smo jih preživeli. In
                     zakaj? Izgubili smo očeta zaradi ljudi, ki so gojili osebno sovraštvo in
                     nevoščljivost do našega očeta in do nas. Gledali so nas in našo hišo, kot bi
                     bili milijonarji. Niso se mogli primerjati z njim. Nevoščljivi so bili, če je
                     oče kaj kupil ali izboljšal na kmetiji. Hudo je pomisliti, da imajo ljudje
                     toliko hudobije v srcu. Marsikateri, ki še živi, se ga dobro spominja in ve,
                     kakšen človek je bil. Nikomur ni storil nič žalega. Vsakemu je pomagal,
                     kadarkoli je potreboval nasvet ali pomoč. Njegovo srce je bilo polno dobrote in
                     ljubezni. Nič slabega ni imel v sebi. Njegova največja skrb smo bili otroci in
                     kmetija. Ljubil je vsak košček zemlje. Ni mislil samo na danes, ampak tudi na
                     jutri in naslednje leto, kaj bo delal in kaj bo izboljšal ter pridelal. Ni bil
                     le dober gospodar. Bil je poštenjak in zaveden katoličan. Branil je Cerkev in
                     vero. Bil je pravi narodnjak, saj me je naučil slovensko abecedo, preden sem
                     šla v italijanske šole. Rekel mi je: Prej kot te bodo Lahi naučili italijansko
                     abecedo, te bom jaz naučil slovensko. Nobena iz mojega letnika ni znala
                     slovensko pisati. Rada bi vedela, kje so tisti narodnjaki in koliko jih je, ki
                     so si vzeli čas za svoje otroke, da bi jih naučili slovenščine. Rečem vam, da
                     ni takih očetov na svetu, kot je bil naš oče. Bodimo ponosni, da smo imeli
                     očeta, ki je bil za nas vse, vzgojitelj in gospodar. Zapustil nam je samo lepe
                     spomine. Rad je hodil na božje poti: na Sveto goro, na Mengore, na Višarje. Bil
                     je vpisan v Apostolstvo mož in fantov. Ni šel mimo pokopališča, da ne bi rekel:
                     Molimo za naše pokojne.</p>
                  <figure>
                     <graphic url="slike_z_14/z_14_13.png"/>
                     <head>Sorodniki pri Križu pod Sv. Lovrencem 23. julija 1994</head>
                  </figure>
                  <p>Opolnoči je vstajal in hodil obiskovat svoje čebelice. Na dolgi poti mu je
                     ponoči Šimel delal družbo. Kot otrok sem včasih šla z njim. Če sem ga kaj
                     vprašala, ni nikdar rekel »ne vem«. Vedno je odgovoril in mi vse razložil.
                     Poznal je vsako beneško vas in mnogo ljudi. Pokazal mi je reko Nadižo, vasi
                     Brišča, Podbonesec, Laze, Špetar. S ceste mi je kazal, kje je vhod v Landarsko
                     jamo. Osemnajst let je hodil v Dolenji Barnas. Poznal je tudi tamkajšnjega
                     duhovnika Hvalico in mu je podaril panj čebel.</p>
                  <p>Z mamo sta rada brala, posebno ob nedeljah popoldne in v zimskem času. Naročena
                     sta bila na goriške mohorjeve knjige in na Glasnik Srca Jezusovega.</p>
                  <p>Ko sem bila pred leti doma, sem obiskala grob očeta in matere. Ni imena na
                     spomeniku. Piše samo: Šoštarjevi. Hudo mi je bilo. Na spomeniku bi morali
                     zapisati: Tu počiva mučenik, poštenjak in narodnjak, umorjen od sovražnikov. To
                     bi morali napisati.</p>
                  <p>Ata! Zapustili ste vdovo s šestimi otroki. Ni mogoče povedati in ne opisati
                     žalosti, trpljenja in zaničevanja: Vse je šlo čez nas. Nismo se mogli braniti.
                     To je bilo najtežje, kar more človek doživeti. Tata ni bilo več, da bi nas
                     branil. Pogrešali smo vas, tata, ne samo pri delu, v vseh stvareh, tudi pri
                     večerni molitvi. Pogrešala vas je vaša zemlja, ki ste jo tako ljubili. Vse je
                     jokalo za vami. Vse je razpadlo in propadlo, vse je šlo za vami, ata! Bali smo
                     se imenovati vaše ime. Brezsrčni vaščani so nas leta in leta duševno in telesno
                     morili in zmerjali z izdajalci. Po tolikih letih je vendar prišel čas, da
                     vsakdo spregovori resnico in mu ni treba biti v strahu, kaj govori.</p>
                  <p>To sem vam napisala, da bi našega tata nikoli ne pozabili.</p>
                  <p>Pozdrav vsem od sestre Mery.</p>
                  <p>Najbolj zgovorna priča tega zahrbtnega umora pa je preluknjana srajca, ki so jo
                     domači očistili krvi in jo hranili kot dragocen spomin na očeta. Luknje
                     govorijo, kako je bilo prerešetano telo tega moža, ki je tisti večer mirno
                     sedel na kolo in se odpravil k počitku. Skrita roka pa je držala brzostrelko in
                     pokosila življenje družinskega očeta šestih otrok. Meri, Anica, Tilka, Franc,
                     Zora in Julka žalujejo za njim. Ob petdeseti obletnici so vsi prišli domov. Na
                     kraju umora so postavili skromno spominsko ploščo, na kateri piše: Tukaj je bil
                     dne 20. 7. 1944 od partizanov ustreljen SOVDAT FRANC iz Ladre 6. 23. julija so
                     se skupaj s sorodniki zbrali v cerkvici sv. Lovrenca, kjer je bila sveta maša
                     in žalno bogoslužje na grobu pokojnega. Po tolikih letih so na nagrobni
                     spomenik postavili tudi sliki očeta in matere.</p>
                  <p>Nekdo, ki je brez srca in še vedno poln sovraštva, pa jim je hotel zagreniti
                     tudi te dneve srečanja. V noči med 6. in 7. avgustom je na spominski plošči
                     razbil marmornato strešico in podstavek za rože. Kakšno sporočilo ponesejo
                     hčerke Meri, Anica in Julka v New York, Rim in Francijo!</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Vas na meji</head>
               <docAuthor>Justin Stanovnik</docAuthor>
               <div type="div3">
                  <p>Žvirče, sobota, 22. aprila 1944. Deklica, ki se je igrala na zadnjem vrtu ene
                     od hiš, je nenadoma zaslišala glas: »Atka bodo odpeljali!« Čeprav glas ni bil
                     noben krik, saj je pridušeno klicala ena od mlajših sestra, je bilo v njem
                     toliko groze, da jo je kar sprožilo čez tistih nekaj stopnic v vežo in naprej
                     na prednja vrata. Tam je stala mati z otroki. Gledali so dol na cesto, kjer sta
                     dva oborožena človeka peljala njihovega očeta. Bil je zvezan. Nekajkrat se je
                     ozrl nazaj, potem pa je trojica nenadoma obstala, na klic je stekel tja eden od
                     otrok in prinesel nazaj materi očetov poročni prstan. Medtem so oni trije
                     prišli do ovinka in čez nekaj korakov jih že ni bilo mogoče več videti.</p>
                  <p>Deklica, ki so jo poklicali od igre, je bila Vida Pugelj. Bila je to njena
                     zadnja otroška igra, zakaj pozneje, ko se je ostrina njenega slovesa od očeta
                     že začela počasi izgubljati, je bila prerasla leta otroškega igranja. Nekaj
                     dokončnega je torej bilo v njenem slovesu od igre, nekaj od daleč podobnega
                     zadnji dokončnosti, ki je ležala na poti, ki jo je tiste nesrečne sobote,
                     tretje pred veliko nočjo, moral skozi svojo vas narediti njen oče Ignac Pugelj.
                     Da je tista pot bila njegova zadnja, so vedeli vsi: žena in otroci, ki so
                     gledali za odhajajočim očetom, in vaščani, ki so stali po vežah za zaprtimi
                     vrati ali oprezali za okni. Po eni strani Ignac Pugelj ni bil kdorkoli in se je
                     dobro vedelo, kaj je. Vedelo se je, čeprav se o tem nikoli ni govorilo, da je
                     med njimi in ljudmi, ki so iz krajev za Smuko in Starim Logom prihajali v vas,
                     globoko nasprotje. Da pa se bo to nasprotje tragično razpletlo ravno tedaj, o
                     tem je pričala na videz neznatna zunanjost, ki sovaščanom, ki so že imeli
                     izostren čut za to, kaj stvari pomenijo, ni puščala nobenega dvoma: enemu od
                     teh, ki so prišli po Puglja, je z ramen visela usnjena štabna torbica, ki je od
                     vsega najbolj zlovešče kazala na to, kaj se bo zgodilo. Na partizane so se
                     ljudje počasi navadili, ljudje z usnjenimi torbicami pa so bili nekaj drugega.
                     Bili so nevarni in nepredvidljivi, pri njih se ni dalo nič narediti.</p>
                  <p>Zato se je po tem dogodku vonju, ki so ga ljudje že tretje leto nosili v
                     nosnicah – vonju po dimu in po ožganem – pridružil še vonj, ki ga je prineslo v
                     kraj vsakič, kadar je šla čezenj smrt. Strah, ki se je že sicer ovijal v hiši,
                     se je še zgostil in začel vdirati v ljudi in obležal še v tistih prostorih, ki
                     jih je dotlej ljudem uspelo pred njim obvarovati. S Pugljem je bila na neki
                     način namreč obsojena vsa vas. Da ta strah ni bil prazen in da se je ta
                     obsodba, ki tedaj sicer ni bila izrečena, izrekla in uresničila pozneje, bomo
                     povedali v nadaljevanju te pripovedi. A najprej pojdimo po stopinjah, ki jih je
                     puščal za sabo nastajajoči strah. Kako je prišel v deželo?</p>
                  <p>Žvirče so suhokranjska vas. Ležijo ob cesti, ki pelje iz Strug, takoj za
                     vzpetino, na katero se je treba dvigniti, če prihajaš v vas od te strani. Cesta
                     se potem nadaljuje do Ambrusa, od koder se spusti pri Zagradcu v dolino Krke.
                     Ta cesta je obenem zahodna meja Suhe krajine, čeprav sta onstran te meje še oba
                     Korinja in Tisovec, ki bi ju nekateri prištevali sem. Čeprav so Žvirče le nekaj
                     kilometrov nad Struško in Dobrepoljsko dolino, je lega te vasi taka, da usmerja
                     pogled proč od niju na sever in vzhod, proti Žužemberku in Novemu mestu, ki pa
                     ju tudi ni mogoče videti zaradi hribov, ki so, čeprav majhni, dovolj visoki, da
                     zakrivajo očem oba ta znamenita kraja. Toda Žvirčani so se že od nekdaj bolj
                     povezovali z bližnjima dolinama za hrbtom kot pa z dolino ob srednji Krki.
                     Kakor je meja Suhe krajine na zahodu cesta, je tudi na vzhodu njena meja cesta.
                     Ta pelje od Dvora v dolini Krke do Kočevja. Na to cesto pritekajo važne poti iz
                     osrednje Suhe krajine. Ena se začne na Brezovem Dolu in se pod Selami razcepi,
                     tako da levi krak pripelje čez Veliko Lip je po majhni vzpetini na Lašče in se
                     tu poveže s cesto Dvor–</p>
                  <p>Farno središče te znamenite slovenske pokrajine so Hinje. Sem spada poleg Žvirč
                     še osem podružnic: Prevole, Ratje, Visejec, Vrh, Sela, Veliko Lipje, Lopata in
                     Seč. V Hinje spada tudi Smuka, a tu že dolgo ni cerkve, ker so jo porušili
                     1954. leta. Fara ima samo 800 prebivalcev – pred vojno jih je imela čez 2000 –
                     pa je zelo razprostranjena. Če bi hoteli priti na primer iz Seča v Veliko
                     Lipje, bi morali prehoditi najmanj petindvajset do trideset kilometrov.</p>
                  <p>To so seveda samo grobi in okvirni podatki, toliko da za silo umestimo kraj, ki
                     nas bo v nadaljni pripovedi zanimal. Bolj važno bi bilo raziskati nekaj daleč
                     bolj tankega in občutljivega, značaj pokrajine, njeno govorico, saj če smemo
                     tako reči, dejstvo, da hoče vsaka pokrajina predvsem po svojih oblikah nekaj
                     povedati in tudi pove, dokazuje marsikaj. Zakaj imamo rajši ene kraje od
                     drugih? Mar ne zato, ker tam lahko poslušamo to, kar je naši duši posebej
                     drago? Zakaj so ljudje, ki so rasli ob veliki vodi in ravnini, drugačni od
                     tistih, ki so se od mladih nog razgledovali s hribov in gora? Zakaj so tako
                     različne njihove pesmi, za katere lahko pravimo, da prihajajo iz najgloblje
                     človekove notranjosti? Logiki krivulj in črt in ravnin, ki jih ima človek v
                     očeh takorekoč noč in dan, enostavno ni mogoče uiti. Različnost med ljudmi po
                     posameznih krajih in po posameznih pokrajinah si lahko razložimo prav s
                     specifičnim jezikom, v katerega se je ujel svet njihove naravne okolice. Vpliv
                     tega jezika je toliko močnejši, ker vstopa v tisti del človeka, pred katerim ne
                     straži zavest, ampak je mogoče priti vanj neposredno in takorekoč brez
                     dovoljenja.</p>
                  <p>Čeprav so te stvari dokaj trdne, so hkrati tudi tako tenke, da bi vam celo
                     domačini težko o njih kaj več povedali. Tujec pa, ki sem slučajno zaide, tega
                     gotovo ne bo mogel narediti. Če bi namreč hotel razumeti kraj, bi ga moral
                     prehoditi peš po dolgem in počez; moral bi se zapletati v robidovje, moral bi
                     preskakovati nizke ograje, moral bi se ogibati majhnih njiv in spet in spet
                     postati in se predajati igri kamenja, grmovja in gozdov in vdano čakati, da se
                     bo pokrajina odprla. Toda tudi če se slučajni tujec in obiskovalec ustavi v
                     dragah nad Žvirčami, bo opazil, da je obdan od posebnega sveta. Ena njegovih
                     značilnosti je ta, si bo rekel, da ni preveč razgleda, čeprav so Žvirče na
                     dovolj visoki planoti. Pravzaprav je to razgiban, a nazadnje zaprt svet. Drugo,
                     kar človek opazi tukaj, pa tudi vsepovsod drugod je neka vse prevladujoča
                     skromnost. Majhne njive in majhni vrtovi; pokrajina je sicer gozdnata, a se
                     tudi tu nevisoka drevesa pokoravajo tej osnovni črti. Prva stvar, ki jo v
                     pogovoru z ljudmi izveš, je ta, da v teh krajih ni vode. To se vidi na
                     rastlinju in drevesih. Krčevite oblike vej in debel pripovedujejo o pogosti
                     žeji. Tudi zemlja je na dnu nizkih kraških dolin plitva, dosti je grmovja, od
                     vsepovsod rastejo bolj ali manj samostojne skale, ki so dajale nekoč koscem
                     toliko opraviti.</p>
                  <p>Danes ni težav z vodo za ljudi in živino. V pripovedovanju o nekdanjih časih pa
                     brž vstopi voda. Prvi je nekaj let pred vojno vodovod dobil Ambrus, Žvirče pa
                     šele precej po vojni. Sicer pa so vodo zbirali v kamnitih vodnjakih. A ker je
                     majhne strehe niso zadosti nabrale, je je pogosto in za dolge čase zmanjkalo.
                     In čeprav so z njo varčevali, so jo morali včasih nositi od daleč. Če so šli
                     ponjo v Kompoljske jame, sta jim pot in čakanje v vrsti vzela cel dan. In kaj
                     sta pomenila tista dva sodčka za ljudi in vso živino? Morda bi se morali zdaj
                     vprašati, kakšen je človek, ki ga kar naprej gloda skrb za vodo. Če pomislimo,
                     da je voda najtesneje povezana z življenjem, potem bi si dovolili reči, da je
                     tak človek temeljito poučen o tem, kaj človeka v resnici nosi in vzdržuje.
                     Previden človek, bi si upal reči, in ne lahkoveren, odvisen od tolikih stvari,
                     ki nikakor niso v njegovi oblasti.</p>
                  <p>Ena od teh stvari je bila letina. Včasih je bil kmečki človek zelo odvisen od
                     letine. O tem današnji svet nima nobene prave predstave, včasih pa je bilo od
                     tega, kako so bili razporejeni tisti dnevi, ko se je nebo odprlo in je
                     deževalo, odvisno, kako bo živela družina leto in dan. Zgodilo se je, da so
                     bili po žetvi polni kozolci snopja, zgodilo pa se je tudi, da žito zaradi suše
                     sploh ni moglo dozoreti. Potem je bilo treba upati, da se bosta obnesla krompir
                     in koruza.</p>
                  <figure>
                     <graphic url="slike_z_14/z_14_14.png"/>
                     <head>Ignac Pugelj</head>
                  </figure>
                  <p>Včasih pa se zemlja tudi v jeseni ni spomnila, da bi nadoknadila, kar je
                     zamudila poleti. Tedaj je bilo treba pač šteti dneve in čakati na novo letino.
                     In ko so tedaj poželi prve snope ječmena, so – čimbolj neopazno, da bi to, kar
                     so sicer vsi vedeli, skrili drug pred drugim – omlatili nekaj za silo posušenih
                     snopov za prvo peko.</p>
                  <p>Mnogo se je paslo predvsem na nižje ležečem svetu med Ambrusom in Ratjem, na
                     tako imenovani gmajni, in po Prelogah, ki so segali do Prevol. Ta svet je bil
                     sicer razparceliran, a pasti na njem ne glede na lastnino se ni smelo braniti
                     nikomur. Divjad takrat ni bila za kmeta taka nadloga, kot je danes. Prvič je
                     človek takrat še mnogo hodil po gozdu, v njem je grabil in sekal, bilo pa je
                     tudi nekaj ljudi, ki so imeli puške in so pridno redčili gozdno živad.</p>
                  <p>Iz povedanega sledi, da je bilo življenje trdo. Preživeti – to je bil že uspeh.
                     Gradilo se je takrat zelo malo. Če je komu uspelo postaviti novo peč, so
                     ljudje, in on sam seveda tudi, lep čas govorili. Predvsem pa je bilo vedno
                     premalo denarja. Kupovale so se zato le najnujnejše reči, po malem in za prvo
                     potrebo. Za to se je zgodilo, da je otrok tekel v trgovino po pol litra
                     petroleja, pol kilograma soli in pol kilograma sladkorja, po ene vžigalice in
                     za očeta po pet cigaret. Nekaj denarja je vrgla živina, predvsem prašiči, nekaj
                     pa se ga je dobilo tudi iz gozda, kdor ga je imel. A so tudi tu veliko pobrali
                     vozniki in sekači, če pri hiši ni bilo domačih ljudi. Nekaj je dajala tudi
                     dnina ali tabrh, kot so ji rekli v teh krajih. Posebno če je bil kdo priden, so
                     ga radi vabili. Nekaj se je zaslužilo z zelišči, o čemer bomo govorili pozneje.
                     Dober kosec je na dan zaslužil toliko, da je lahko kupil kilogram sladkorja.
                     Danes ni to nič, takrat pa je kila sladkorja bila za marsikoga razkošje.</p>
                  <p>Posebno obleko za nedeljo so imeli domala vsi, otroci pa, dokler je niso
                     dobili, niso hodili k maši. Moški so poleti morali za v cerkev imeti celo
                     obleko, se pravi, tudi jopič. Če bi se kdo pojavil v cerkvi brez njega, bi bilo
                     približno tako, če se ne bo bralec zgražal ob tej primerjavi, kakor če bi danes
                     prišel kdo k maši v kopalkah. Toda zgodilo se je – to je bilo prvo ali drugo
                     leto po vojni, ko so hodili k maši v Ratje – da je eden od dveh bratov pri hiši
                     šel k šesti maši, potem pa je nekje na gozdni stezi vračajoč se preložil
                     suknjič na onega, ki je šel k deseti. Sem spada tudi zgodba o vaški ženitni
                     suknji. Če se je namreč ženin odločil za ženitev pozimi in ni imel svojega
                     plašča, je lahko stopil k človeku, ki je hranil posebej za to urezan in sešit
                     plašč, in si ga je izposodil. Spet je to bila dokaj običajna reč in ni bilo na
                     njej nič od tiste škandaloznosti, na katero človek pomisli danes. Trdo
                     življenje je torej to bilo in je zahtevalo pridnost, prisebnost in pozornost.
                     Nismo hoteli reči revščina, ker so revni tam, kjer so tudi bogati, tu pa so
                     bili vsi približno na istem, če seveda izvzamemo enega ali dva sabejnikarja, ki
                     res nista imela nič razen izposojene strehe nad glavo.</p>
                  <figure>
                     <graphic url="slike_z_14/z_14_15.png"/>
                     <head>Brez očeta – Pugljeva družina – V prvi vrsti z leve Majda, Olga, Marija,
                        Julka; v drugi vrsti Pepca, Mirko, mama, Vida, Nace, Štefka</head>
                  </figure>
                  <p>Če se današnjemu človeku, pohujšanemu od tega, da ima, to zdi črna ali celo
                     obupna slika, povejmo takoj, da predstavlja samo polovico resničnosti in da je
                     še druga in drugačna. Navkljub trdemu življenju – ali prav zaradi njega, kdo ve
                     – v vasi ni bilo zavisti, agresivnosti ali celo sovraštva, ni bilo kraje ali
                     ropov ali ubojev, kar dandanes vrli sociologi izvajajo iz pomanjkanja.
                     Nasprotno, vas je izkazovala presenetljivo visoko raven kulture. Poskušajmo z
                     nekaj potezami nakazati to drugo sliko.</p>
                  <p>V vasi je bilo najprej dosti vedrosti in veselja. Bilo je malo manj kot šeststo
                     ljudi, kar je v primeri z današnjimi dvestotimi veliko. Dosti je bilo zato tudi
                     mladih, ki so dajali življenju ton. Če sta bila le dva malo dlje skupaj,
                     pripovedujejo danes, ni minilo dolgo in se je že zaslišalo žvižganje ali petje.
                     Ko so se ob večerih vračali od košnje ali zvečer od žetve, niso bili nikoli
                     tako utrujeni, da ne bi proti vasi grede zapeli. Sestra leta 1945 ubitega
                     domobranca pravi: »Naš Miha je vedno ali žvižgal ali pel, tudi kadar je bil
                     sam. Zato mi, kadar se spomnim nanj, prihaja tak pred oči.« Bili so tudi mnogo
                     skupaj, posebno ob sobotah si ni bilo mogoče misliti, da bi kdo ostal doma.
                     Tudi zamere, ki so nujno nastajale, niso mogle dolgo trajati, ker se iz
                     skupnosti ni hotel nihče izločevati. To so bili časi, ko ti k sosedu ni bilo
                     težko stopiti, bodisi da si si šel kaj sposodit ali pa kar tako. Pravijo –
                     tisti, ki imajo ta talent, da se česa spomnijo – da se je kmet, ki je imel
                     opravek na drugem koncu vasi, med potjo oglasil najmanj pri treh hišah: ali je
                     stopil samo na prag in pozdravil ali pa prislonil sekiro ali motiko za vrata in
                     stopil v vežo in pozdravil gospodarja ali gospodinjo ali teto ali strica,
                     včasih pa je vstopil celo v hišo, se nekajkrat po dolgem sprehodil, malo
                     podohtaril, in ne da bi povedal, po kaj je prišel, pozdravil in odšel. To je
                     bil nekakšen obred in pravi del opravila samega. Tako se je vzdrževala kultura
                     vasi.</p>
                  <p>Ko danes ljudje gledajo nazaj v tisto življenje predvojnih Žvirč, se spomnijo
                     tudi, da ni bilo tožarjenja. Tudi za zemljo ne. Svojih meja niso prestopali, in
                     če bi se utegnila sosedu delati škoda, so se rajši ustavili že prej. Če so bile
                     njive v strmini druga nad drugo, niso orali do meje, ampak so se rajši
                     odpovedali tisti zadnji pol brazde, da se ne bi sosedova zemlja začela
                     posipati. Poleg tega so se strogo držali ustaljenih navad. Do sv. Jurija se je
                     lahko vozilo povsod, potem pa spet v jeseni od sv. Mihela. Vsak je torej lahko
                     prišel do svoje njive. Ne bomo se sedaj spuščali v vprašanje, ali je vse to
                     nosila kultura kot del zavesti ali pa je vse to uveljavil način življenja.
                     Važno je to, da je ta kultura prinašala veliko varnost in je, pa naj je
                     prihajala od koderkoli, nastopala kot skrb za človeka.</p>
                  <p>Ko smo že omenili pomanjkanje, moramo nekaj povedati še o ponosu, s katerim je
                     ta svet pomanjkanje prenašal. To je prehajalo celo na otroke. Ko so po vojni
                     šli fantiči v šolo v Ribnico in Stično in Ljubljano, niso mogli verjeti očem,
                     ko so videli, da sošolec prosi sošolca, naj mu odstopi košček kruha. To se v
                     nekdanjih Žvirčah absolutno ne bi moglo zgoditi: take sramote res ni bilo
                     mogoče narediti hiši. Da si prosil za jabolko, to je še nekako šlo, a prositi
                     za kruh!</p>
                  <p>Tudi so otroci bili že kmalu vključeni v delo pri hiši. S petimi leti, pravi
                     Vida Pugelj, so morali že kaj narediti: iti po vodo, prinesti drva. Pasli so
                     otroci še radi, bodisi krave ali koze, hudo pa je bilo ob žetvi in mlačvi.
                     Takrat je bilo treba prebrskati vsako njivo, če kje ne leži odlomljen klas,
                     najtežje pa je bilo od kozolca, kjer se je sušilo snopje, odganjati kokoši. To
                     je bilo večno, nikoli dokončano delo! Kadar je kovač Maver hvalil Rusijo, češ
                     da znajo tam tako kmetovati, da dvakrat žanjejo, so se komunistične uspešnosti
                     najbolj ustrašili otroci.</p>
                  <p>Soobstajanje, ki je tako nastajalo in se obnavljalo, je v najosnovnejši obliki
                     ostalo tudi med vojno. V vasi je sicer bilo nekaj terencev, tudi se je vedelo,
                     kdo je kdo, a se je vendar nekako pričakovalo, da nihče ne bo šel prav do
                     konca. Da kljub nasprotovanju obstajajo neke meje. Pravijo, da je v vasi bilo
                     včasih tudi do šestdeset fantov, ki so se skrivali pred partizansko
                     mobilizacijo, a se kljub mnogim preiskavam nikoli ni zgodilo, da bi koga našli.
                     To si je mogoče razložiti samo tako, da ni bilo ovajanj. Razmere po hišah so
                     bile znane vsakomur in vsakdo je vedel za vsakega drugega, kje se je mogoče
                     skriti. Na to se je torej lahko računalo. Na primer pride partizanska patrulja
                     in postavi mitraljez pred hišo: »Če skrivate fanta v hiši, ga bomo na mestu
                     ustrelili.« Niso ga našli. Vedeli so torej, da so neke meje, ki jih tudi
                     nasprotniki ne bodo prestopili. Na koncu se je tudi to zamajalo in podrlo.</p>
                  <p>Če se nam je vsaj malo posrečil poskus, predstaviti krajinski in kulturni svet,
                     v katerega so bile umeščene Žvirče, potem bo bralec tudi imel vsaj medlo
                     predstavo, v kakšnih razmerah se je začela pot Ignaca Puglja, pot, katere
                     zadnji del, pravzaprav predzadnjo postajo pred njenim nasilnim koncem, smo z
                     nekaj posnetki pokazali na začetku te pripovedi.</p>
                  <p>Kdo je bil Ignac Pugelj? Bil je seveda marsikaj, kot vsak človek. Kar pa ga je
                     tako zelo ločevalo od drugih, je bila njegova naravna in mnogostranska
                     nadarjenost. Spadal je med tiste, ne tako pogoste, pa tudi ne tako zelo redke
                     slovenske ljudi, ki se naredijo iz nič. Ljudje, ki se niso ničesar učili, a se
                     zdi, da znajo vse.</p>
                  <p>Kar je še bolj osupljivo, pa je to, da tega, česar se lotijo, ne opravijo morda
                     za silo ali recimo povprečno dobro, ampak tako, kakor da bi za njihovimi
                     izdelki stal izvežban mojster. Od stvari, ki jih Pugelj ni naredil in pridobil
                     sam, je bila stara kajža, ki mu jo je v Žvirčah kupil oče. Na tistem koščku
                     zemlje je začel z ženo, ki jo je pripeljal iz Hinj, postavljati stavbo svojega
                     uspeha.</p>
                  <p>Kaj vse je torej Pugelj bil? Bil je najprej trgovec in gostilničar. Bil je
                     velikopotezen. Kupoval je vino po Štajerskem, Primorskem, Dolenjskem, hodil je
                     ponj celo v Dalmacijo. Večino poti je opravil sam s konji, za pot, ki jo danes
                     opravi tovornjak v enem dnevu, je porabil cel teden. Ne samo da je kupoval in
                     nabavljal, ampak je obenem pletel mrežo vsakovrstnih gospodarskih vezi. Kot
                     dober trgovec je imel izrazit čut za to, kaj svet potrebuje in kupuje. Od tu je
                     bil samo korak do vprašanja, ali je kaj od tega najti v njegovi lastni okolici.
                     Česar je bilo v Suhi krajini res dovolj, so bile vsakovrstne zeli in zelišča,
                     to, kar sta dajala gmajna in gozd. Vse to je bilo torej dano, potrebne so bile
                     samo pridne roke, ki jih v Suhi krajini nikoli ni manjkalo. Tako se je začela
                     znamenita trgovina z zelišči, ki je zajela velik del Suhe krajine in segla še
                     čez v Struge in Dobrepolje. Pugelj je zbiral, sušil in skladiščil. Večino tega
                     je šlo v izvoz. Enkrat so »šle« gobe, drugič krhlika, tretjič beladona ali
                     volčja češnja, potem spet listje črne in bele robide, potem mahovi in lišaji in
                     hrastove ježice, pa tudi domala brezkončna vrsta zeli, iz katerih so se kuhali
                     zdravilni čaji: lipa, bezeg, rman, tavžentrože. Krajina se je sproti odzivala
                     na zahteve, ki jih je postavljal trg, in vneto nabirala in dobavljala, kar so
                     naročala velika trgovska središča. Vse se je stekalo v Žvirče. Sem so tovorih
                     peš ali vozili s samotežnimi vozički, kar so nabrali, predvsem pa to, kar je
                     Pugelj naročil nabirati. Pugelj in njegov najstarejši sin Nace sta zapregla
                     tudi sama, posebno če je blaga manjkalo, in kupovala tudi po bolj oddaljenih
                     krajih. Pogosto sta tako obiskala kočevske vasi na zahodnih obronkih Roga:
                     Rigel, Novi Breg, Stari Breg, Pugled, Cesto, Trnovec. Nace se še spominja, kako
                     sta se ustavljala z vozom po kočevskih vaseh in spraševala: »Haben sie
                     Lindentee?«</p>
                  <figure>
                     <graphic url="slike_z_14/z_14_16.png"/>
                     <head>Pugljeva domobranca – z leve – Nace in Mirko</head>
                  </figure>
                  <p>Posušeno robo je Pugelj spravljal v bale, jih vozil na postajo na Videm in jih
                     odpravljal naprej. V Ljubljani sta te reči kupovala predvsem Sever in Rohrmann,
                     največ pa je pokupil vrhniški veletrgovec z zelišči Edvard Pišler. Nace se še
                     spominja, kako so si med seboj zaupali: Pugelj je s pismom seznanil kupca na
                     Vrhniki, da mu je tega in tega dne poslal toliko in toliko bal tega in tega
                     blaga, na Vrhniki so to, kar je prispelo z vlakom, stehtali in nikoli ni prišlo
                     do nobenega nesporazuma. Včasih česa seveda tudi ni bilo mogoče prodati. Nace
                     se spominja, da jim je nekoč v skladišču ostalo neprodanih okoli tristo
                     kilogramov suhih gob. Potem pa seje že pozne jeseni pripeljal neki Italijan in
                     odpeljal vse, vesel, da je sploh kaj dobil. V Žvirče ga je napotil Sever v
                     Ljubljani. Povedal mu je takole: »Če gob ne boš dobil ali pri Puglju v Žvirčah
                     ali pri Pečjaku v Hinjah, jih v Sloveniji sploh ne boš dobil nikjer.« Trgovina
                     je cvetela. Kaj pa nabiralci? »Veliko nismo dobili,« pravijo, če jih vprašaš,
                     »a za nas je bil pomemben vsak dinar.« Tisto nabiranje zelišč je tako prineslo
                     nekoliko lažje življenje.</p>
                  <p>Kakor da bi to ne bilo dovolj, je bil Pugelj tudi odličen mesar. Vsako leto so
                     poklali čez petdeset prašičev in izdelovali odlične gnjati in klobase, ki so
                     jih potem kupovale boljše ljubljanske gostilne, kot sta bili Figovec in Sokol.
                     Pri vsem je imel Pugelj tudi srečno roko in njegovo blagostanje se je večalo.
                     Ko se je začela vojna, je bil, bi se lahko reklo, bogat človek.</p>
                  <p>Kakor vsak nadaljnji uspeh te vrste je tudi ta temeljil na pridnosti in
                     delavnosti. Hčerka Vida se spominja, da je mati pripovedovala, kako je včasih
                     spal komaj po dve uri. Tudi družina je morala sodelovati. Vsak dan po zajtrku
                     so otroci dobili svoje delo, po večerni molitvi – pozimi je to bil redno rožni
                     venec – se je pogosto zgodilo, da je oče prinesel zaboj sladkorja, ki so ga
                     otroci vlagali v papirnate vrečke. Včasih so otroci nad delom pospali.</p>
                  <p>Pugelj je bil predvsem posloven človek. Politika ni bila njegovo področje, a je
                     tudi tu imel izvirne in samosvoje poglede. Tako na primer ni volil Korošca,
                     kakor domalo cela vas, ampak samostojnega kmečkega politika Velikolaščana
                     Puclja. Vendar je bila tudi zanj cerkev absolutno središče vasi. Kakor ostali
                     vaščani se je ob zvonjenju odkrival in se bodisi na polju ali doma ali na poti
                     z molitvijo spominjal, da je krščanski človek. In čeprav je bilo delo velika
                     zapoved hiše, se je do potankosti spoštovala svetost nedelje. Čeprav je bil
                     proti koncu torej Pugelj imovit človek in se je nekaj hiš pri njem preko mere
                     zadolžilo, ga ljudje niso sovražili, ampak je bil cenjen in spoštovan. Zavedali
                     so se, da je njegovo poseganje v njihovo življenje koristno: povezal je vas s
                     svetom in dalo se je kaj zaslužiti. Vedeli so tudi, da Pugljeva družina ne živi
                     v izobilju in da je bogastvo, ki se je tu nabralo, plod dela in sposobnosti.
                     Tudi mu ni bilo tuje sočutje. Dogodek, o katerem pripoveduje naslednja zgodba,
                     gotovo ni bil edini v njegovem življenju. Hčerka Vida pripoveduje, da se je,
                     potem ko so komunistični gverilci Žvirče 15. marca 1945 požgali in pregnali
                     ljudi v dolino Strug, družina Pugljevih nazadnje ustalila pri Strnadovih v
                     Podgorici. Nekega dne se pri njih oglasi neznana ženska. Na tla postavi veliko
                     košaro, odgrne prt in pokažejo se za pregnano družino zelo koristne reči:
                     fižol, jajca, moka. »Sedaj ste v stiski,« pravi žena, »in vam bom lahko malo
                     povrnila to, kar mi je nekoč storil vaš oče.« Nekoč, ko je ravno peljal domov
                     moko, ki je prišla po železnici iz Banata, je na poti srečal utrujeno žensko v
                     črni ruti. Ustavil je in jo povabil na voz. Hotel je izvedeti, zakaj ima
                     objokane oči. Žena mu pove, da je vdova in da jo doma čaka kopica lačnih otrok,
                     ki jim nima dati kaj jesti. Ko sta prišla do hiše, kjer je žena stanovala, je
                     ustavil, a še preden je odšla, je vzel z voza dve vreči moke in ji jih
                     poklonil.</p>
                  <p>Bilo je znano, da ljudi ni vabil na pogubno pot samozadolževanja. Če je bil kdo
                     že kaj dolžan, se je branil dajati mu še naprej na up, ker je vedel, da bodo
                     novi dolgovi človeka pripeljali v položaj, iz katerega ne bo izhoda. V tem
                     načinu ljudje niso videli le skrbi za njegov lastni denar, ampak so iz tega
                     sklepali, da nikakor ni bil brezbrižen do usode vaščanov. Očitno ga je bolelo,
                     ko je videl, da nekateri ne vzdržijo tistega visokega napora, ki je potreben,
                     da se v trdih suhokrajinskih razmerah preživi. Z vsem svojim vedenjem in
                     ravnanjem se je zdelo, da dokazuje, kako je v tem trdem svetu kljub vsemu
                     mogoče dostojno živeti. To je večina ljudi cenila.</p>
                  <p>To je morda čas, da uvedemo v svojo pripoved človeka, ki je predstavljal v
                     mnogočem nazore, ki so bili Pugljevim nasprotni. To je bil kovač France Maver.
                     S Pugljem sta bila sicer prijatelja, saj mu je pomagal, da si je v vasi kupil
                     skromno hišo in v njej uredil kovačijo. Nekateri vaščani mislijo, da je bil
                     Maver že pred vojno organiziran komunist. Spominjajo se, da tega tudi sam ni
                     zanikal. »Saj že vrabci čivkajo, da sem komunist,« je imel navado praviti. Bil
                     je drugačen od ostalih. Vidno znamenje njegove drugačnosti je bilo to, da je
                     naročal in bral Jutro, predvsem pa je bilo seveda drugačno njegovo govorjenje:
                     »Sedaj se mučite in tolčete revščino, a ne bo vedno tako. Prišel bo iz Rusije
                     beli medved in potem boste imeli vsega dovolj.« Kadar ga je Pugelj slišal tako
                     govoriti, mu je vedno ugovarjal: »Človek božji, le kdo ti bo kaj dal! Imaš samo
                     to, kar sam zaslužiš. Samo nase in na svoje delo se lahko zaneseš.«</p>
                  <p>Tako je Ignac Pugelj pred vojno v veliki meri uresničil to, kar je v neki noči,
                     ko je imel deset ali dvanajst let, sam v sebi slovesno obljubil. Ko je živel še
                     v domači hiši v Strugah, ga je neko noč prebudil pogovor med staršema. Zaslišal
                     je očetove besede: »Od vseh otrok me najbolj skrbi Nace. Ne vem, ali bo kdaj
                     kaj iz tega fanta.« Tedaj je deček sklenil, da mora na vsak način iz njega
                     nekoč nekaj biti.</p>
                  <p>Nekaj je torej dosegel, a to je že bil čas, ki takih ljudi, kot je bil Ignac
                     Pugelj, ni prenesel. Prišla je revolucija in državljanska vojna in ga je
                     vsrkala v svoj vrtinec, čeprav se zdi, da si je prizadeval, da bi ostal
                     zunaj.</p>
                  <p>Zima 1941–42 je bila izredno huda. Bilo je toliko snega, da cele mesece niso
                     mogli iz vasi. Če je kje zmanjkalo drv, so sekali za kurjavo drevje okoli hiš.
                     Po hišah se je začel oglašati kovač Maver. Govoril je o tem, da bo s pomladjo
                     zapihal čez deželo nov veter.</p>
                  <p>Konec marca ali v začetku aprila so prišli v vas prvi partizani. Vedno so
                     prihajali iz taborišča nekje nad Smuko, ostali so v vasi dan ali dva in potem
                     spet odšli. Medtem so priredili miting in tam pripovedovali vaščanom, zakaj se
                     borijo in kaj hočejo doseči. Vse, kar so povedali, se je zdelo ljudem
                     sprejemljivo. Mladina je bila seveda navdušena. Večina fantov je tedaj bila
                     pripravljena iti v gozd. Medtem se je pomlad prevesila v poletje in italijanske
                     postojanke so se preselile v večje kraje. Precej dežele je bilo torej, kakor so
                     takrat pravili, osvobojene. Razmere so bile takšne, da se je navdušenje v
                     ljudeh dvigalo, obenem pa tudi pripravljenost za neodgovorna dejanja. Ko se je
                     raznesla govorica, da Italijani pripravljajo napad na vas, so se ljudje z
                     živino vred preselili v gozd. Prišlo je tako daleč, da so fantje pripovedovali,
                     da bodo, če pridejo Italijani, vas sami požgali. Na srečo ni bilo nobenega
                     napada, Italijani so samo bombardirali Polom. Nevarnost je minila in treznejši
                     so se oddahnili.</p>
                  <p>Vtem pa so se začele stvari korenito preobračati. Tisti, ki so obljubljali
                     svobodo in pravičnejši svet, so nenadoma začeli pobijati ljudi, ki so jih
                     domačini poznali in cenili. Najprej je udarilo iz Hinj: odgnali so kaplana
                     Henrika Novaka in učiteljico Darinko Čebulj. Bilo je to 13. junija. Čez nekaj
                     časa se je začelo šepetati, da so oba po strahotnem mučenju ubili nekje nad
                     Starim Logom. Potem se je razvedelo, da so 4. julija v Kompoljah ubili Franca
                     Babiča in mesec zatem je v vas prišla novica, da so v isti vasi ubili
                     prevoznika Štefana Mustarja. Potem so v rojih začele prihajati vesti iz bližnje
                     in daljne okolice, ki so vse vsebovale iste besede: odpeljali, mučili, ubili.
                     Ob teh novicah so se ljudje spomnili nekaterih reči, ki jih prej ali niso
                     opazili ali niso hoteli opaziti: to so bili znaki, ki tudi zanje niso bili brez
                     pomena: pesti, srp, kladivo. To so bile besede, ki so šele sedaj razkrile svoj
                     pravi pomen: revolucija, Rusija, Stalin. Vas se je začela obračati, počasi in
                     previdno, ker se je na deželo že bil ulegel strah. Nazadnje pa se je obrnila
                     proti novim ljudem skoraj v celoti: ljudje so se spomnili besedil, ki so jih
                     sami in njihovi predniki poslušali stoletja, spomnili so se resničnosti, ki so
                     jo tako oni sami kakor njihovi predniki skušali in sprejemali na trdi krajinski
                     zemlji. Zavedeli so se, kaj so. Tega jim komunisti niso nikoli odpustili.</p>
                  <p>Kakšno vlogo je Ignac Pugelj v teh in po teh dogodkih igral, nam ni uspelo
                     točno izvedeti. Zdi se, da je hotel ostati čim bolj neopazen in se je zato,
                     kolikor se je v teh nenavadnih časih to dalo, držal svojih opravkov. To je bila
                     seveda edina možna igra, a ni mogla biti preveč uspešna, ker so vsi natanko
                     vedeli, kako je z njim in kaj misli.</p>
                  <p>Prvič so ga odpeljali s sinom Nacetom verjetno junija 1942. Na videz je takrat
                     šlo za vrečo tobaka, ki so ga našli na podstrešju Pugljeve hiše. Očitali so mu,
                     da bi bil moral te in še nekatere druge reči prijaviti. Oba sta bila nekaj dni
                     zaprta v smrekovem gozdu med Smuko in Starim Logom. Zakaj so ju takrat
                     izpustili, ni povsem jasno. Sin Nace misli, da je posredovala neka visoka
                     partizanka iz bližnjega taborišča, a je bil verjetno bolj odločilen skupni
                     nastop vaščanov, ki so zahtevali, da Puglja izpustijo. Tudi iz sosednjih vasi
                     so prihajale podobne zahteve. Če seveda ni bilo kaj tretjega! Mogoče je
                     posredoval Maver ali kateri od drugih vaščanov, ki so se nagnili na partizansko
                     stran. Naj bo že kakor koli, Pugelj in njegov sin sta se tedaj vrnila.</p>
                  <figure>
                     <graphic url="slike_z_14/z_14_17.png"/>
                     <head>Sv. Rok. Patron porušene cerkve</head>
                  </figure>
                  <p>Iz te epizode, ki se je tako srečno končala, je Pugelj seveda potegnil osnovni
                     nauk: da je nadzorovan in da mora paziti na vsak korak. Zato je morda
                     razumljivo, da je sinu Nacetu, ki je bil že zdavnaj goden za vojaščino,
                     odsvetoval, da se pridruži legistom, ki so se medtem začeli v Žvirčah
                     organizirati. Nace pripoveduje, da se je po teh dogodkih za očeta še bolj bal,
                     ker ga je poznal in je vedel, da povsem tiho le ne bo mogel biti. A so vsi le
                     nekako prebili do konca leta 1942. Medtem se je bila v vasi ustanovila
                     postojanka vaške straže in januarja 1943. doživela in odbila prvi napad. Nato
                     je prišla kapitulacija Italije in žvirški vaški stražarji so se umaknili v
                     Turjak. Za razliko od nekaterih drugih krajev se jih je večina vrnila domov, a
                     so po nekaj mesecih spet odšli v domobranske postojanke, predvsem v Velike
                     Lašče. Velika večina nekdanjih žvirških legistov je torej sedaj bila v eni od
                     posadnih čet v dolini med Veliko in Malo goro, ali pa je tvorila jedro
                     velikolaškega udarnega bataljona, ki mu je poveljeval Franc Grum. Po
                     nekajmesečnem partizanskem obdobju je postal domobranec tudi Nace Pugelj. Tudi
                     njega so končno dodelili v udarni bataljon v Velikih Laščah. Še danes se, ne
                     brez ponosa, spominja, da so to bili dobri vojaki. Z bataljonom je prehodil
                     podolgem in počez vso Dolenjsko in se udeležil vseh poglavitnih bojev. Posebno
                     se spominja bitk pri Trebnjem, Medvedjega in Račjega sela. »Ej,« pravi, »gnali
                     smo jih dol do Novega mesta, tu pa so jih prevzeli Novomeščani in jih potisnili
                     v Kočevski Rog.« S tipično veteranskim ponosom se spominja pogumnega poročnika
                     Janka Petriča, ki je padel v zaključnih bojih v Kočevskem Rogu. Nazadnje pa je
                     Načeta že konec marca 1945 zadelo takorekoč doma. Ko so zavzemali Štuk takoj za
                     vasjo, ki je bil zelo razgleden in je bila tam stalna partizanska straža, je
                     stopil na nastavljeno mino. Popolnoma slep se je le prebil do svojih v Strugah,
                     ki so ga poslali v bolnico v Ljubljano. Medtem je šel k domobrancem tudi drugi
                     Pugljev sin Mirko, letnik 1925. Pugljev položaj je postal tako še bolj
                     nevzdržen. Tega se je z vso ostrino zavedala tudi njegova žena, ki je sicer
                     dovolj dobro vedela, kaj je komunizem, a je bila drugačne narave: skušala je
                     razumeti vse, ki so takrat prihajali v vas, po svoje tudi partizane. Vedela je,
                     da so lačni, da jih zebe in da se bojijo. Tako je imela kar velik krog ljudi, s
                     katerimi je lahko govorila. Pogosto je opominjala moža, naj pazi, kaj
                     govori.</p>
                  <p>Napete in nevarne razmere, življenje na meji, na področju, kamor so segale
                     brigade, kurirji in tajne službe s področja, ki ga je obvladoval partizanski
                     Rog, z druge strani pa domobranci iz Stične, Dobrepolja in Lašč, so mu počasi
                     začele izpodkopavati zdravje. Hčerka Vida se spomni, kako je težko prenašal
                     otroke, ki jih vojna ni čisto nič motila in so se veseli podili po vasi gor in
                     dol in kričali.</p>
                  <p>Kako se je medtem v ozadju pletla njegova usoda, seveda ne vemo. Tisti, ki so v
                     ozadju lovili njene niti in jih povezovali, so se izkazali za zelo molčeče
                     ljudi, tako približno kakor danes obilno dokazuje Pučnikova parlamentarna
                     komisija. V mnogočem jih pravzaprav razumemo, zakaj to, v kar so bili vpleteni,
                     ni bilo nobeno vojaško in politično dejanje, ampak zločin. In prav to, da o
                     njih molčijo tako dosledno, trdovratno in zakrknjeno, ta dejanja sami, ne da bi
                     se zavedali, najbolj obsojajo. Kako je torej v ozadju dozorevala Pugljeva
                     usoda, tega ne vemo, ampak po znakih, ki jih je opazovala družina, je čutil, da
                     je razplet v zraku. Do pomembnejšega momenta v tem razvoju je prišlo 1. marca
                     1944. Tedaj je bilo v bombnem napadu na vas šest ljudi ubitih, več pa ranjenih.
                     V hrbtenico je bila zadeta tudi ena od Pugljevih hčera. Prevoz v bolnico je bil
                     nujen. Pugelj sam ni bil pripravljen peljati, ker se je bal, da bi ga takoj
                     obtožili, da je tam imel stike z domobranci. Ponudil je konje in voz in prosil
                     sovaščane, da bi kateri od njih opravil to vožnjo. Čutil je, da nekateri ljudje
                     čakajo na najmanjši povod. Ker nihče ni bil tega pripravljen storiti, je moral
                     nazadnje na pot sam. Ko se je vrnil, je takoj sledilo zaslišanje, a so ga
                     takrat še izpustili. Čez nekaj dni, 22. marca, pa se je zgodilo.</p>
                  <p>Pugelj je izginil v partizanskem svetu na vzhodu. A čisto brez novic domači le
                     niso bili. Prihajali so v vas takšni in drugačni ljudje iz tistih krajev in
                     pravih, da je zaprt v Beli krajini in da prosi, naj mu prinesejo raznih stvari,
                     predvsem hrane. Nekaj časa so pošiljali, kar so imeli in mogli. Čez nekaj časa
                     pa je žena začutila, da se z njo igrajo – vmes so bile tudi neke sanje – in
                     odločila se je, da jim tega ne bo več omogočala. Ljudje, ki so ga nazadnje
                     videli, so vedeli povedati, da je bil zelo zdelan in shujšan. Sin Nace
                     pripoveduje, da je Lovričev Lojz z Vrha pri Hinjah, ki je bil z njim še zadnjo
                     noč zaprt v Črnomlju, po vojni pripovedoval, da je Pugelj slutil ali celo
                     vedel, kdo je povezan z njegovo aretacijo in smrtjo, ki ga čaka. Ljudje vedo
                     povedati, da so ga mučili, da si je moral sam skopati grob. Nace misli, da oče
                     leži v Turkovi Dragi takoj za Črnomljem.</p>
                  <p>Hčerki Vidi je po vojni mati večkrat pripovedovala o nekem dogodku, ki je, bolj
                     kot vse drugo, pretresljiv. Mavrovi po vojni niso več živeli v Žvirčah, ampak
                     nekje na Štajerskem. Družina ni bila srečna. Eden od sinov, Anton, je padel pri
                     partizanih že leta 1943, drugi sin Ciril, ki je bil po vojni v nekakšni vojaški
                     službi, je tudi kmalu umrl. Po nekaj letih pa se je pri Pugljevi materi na Viču
                     pri Ljubljani, kjer je od 1952. živela, oglasila Mavrova žena: da je mož zelo
                     bolan, da težko živi, da kliče Pugljevo ime. Mavrova je predlagala Pugljevi, da
                     bi šla z njo na Štajersko in moža potolažila. Tedaj je mati odgovorila, da ne
                     verjame, da bi njena prisotnost kaj dosti pomagala; da je rešitev samo v tem,
                     da se človek pogovori z Bogom in očisti vest. Mavrovo je spomnila tudi na to,
                     kako jo je potem, ko so Puglja odpeljali, prosila, naj doseže pri možu, da bi
                     se zanj potegnil. Naj se je ta zgodba v resnici odvijala že kakorkoli, bi se
                     nam danes, ko iz daljave stvari dobivajo druga razmerja, zdelo lepo, ko bi ji
                     bila takrat ustregla.</p>
                  <p>Po Pugljevem odhodu so Žvirčani še celo leto živeli življenje na meji, med
                     svetom, ki ga je obvladovala komunistična gverila na eni strani in domobranci
                     na drugi. V vasi in okoli vasi so bile neprestane praske, pa tudi pravi
                     spopadi. Ljudje so nedoločno čutili, da ni bil obsojen samo Pugelj, ampak je
                     bila obsojena vsa vas. Kakor bomo videli, sta bili nad vasjo pravzaprav dve
                     obsodbi. Prva je bila izvršena 15. marca 1945, ko se je že bližal konec vojne.
                     Nekega jutra je velika partizanska vojska obkolila vas in jo ali požgala ali
                     porušila.</p>
                  <p>Potem ko so januarja sredi hude zime in snežnega meteža partizani požgali
                     Hinje, se je v vasi počasi zgoščevala slutnja, da se bo nekaj podobnega zgodilo
                     tudi z Žvirčami. Da bi bila družina pripravljena na beg v vsakem času, Pugljeva
                     mati ni dovoljevala, da bi se pred spanjem otroci ali sezuvali ali slačili.
                     Zjutraj 15. marca 1945 je Vido zbudilo vpitje, in ko je prišla dol, je bila
                     hiša polna partizanov. Vas je napolnjevalo panično vpitje: vpili so ljudje, ki
                     so jih seganjali iz hiš, vpili so partizani, ki so hoteli, da se vse zgodi
                     hitro, predvsem pa so hoteli preprečiti, da bi ljudje kaj odnesli s seboj.
                     Hkrati pa so nekateri od partizanov že začeli pleniti. Pugljeva mati je na
                     hitrico zmetala v vodnjak nekaj nujne posode, stara mati pa je zbasala v koš,
                     ki je bil tam pripravljen, nekaj čevljev in nekaj oblek za otroke in nekaj
                     odej, potem pa je na vrh bogve po kateri domislici dala še purmana, ki ga je
                     zagledala tam v bližini. Mati je potem še skočila nazaj in stlačila v zaboj
                     nekaj prašičkov, ki pa so se pozneje scvrli v eni od lesenih hiš. Partizani so
                     seganjali ljudi v cerkev, češ da bo tam nekakšen govor, a so se temu upirali,
                     ker so slutili, da je cerkev zaminirana. Kakor se je pozneje izkazalo, so bila
                     zaminirana tudi ostala zidana poslopja v vasi, šola in Pugljeva hiša. Vida ima
                     tisti prizor še danes pred očmi: mati stoji pred cerkvijo, z eno roko drži
                     hčerko, v drugi pa kip Lurške matere božje, druga hčerka se je drži za krilo,
                     vsi pa gledajo dol na dom in tedaj pravi mati: »Le dobro poglejte našo hišo,
                     sedaj jo vidite zadnjikrat.« Potem je planila eksplozija, trikrat se je hiša
                     pognala kvišku in vsakič je imela en vogal manj, potem pa je začela še goreti.
                     Mine so pokale še potem, ko so jih že pognali iz cerkve in so že bili na poti
                     preko drag gori na prevalu v Struge.</p>
                  <p>Zakaj so bile Žvirče obsojene, pravzaprav ni povsem gotovo. Nekateri mislijo,
                     da so ljudem na ta način lahko vse pobrali. A to bi bili lahko naredili v
                     vsakem primeru. Nekoliko stvari pojasni neka zgodbica – mogoče je bila tudi
                     anekdota – ki se je zgodila že po vojni. Na občini so delili sladkor. Na vrsto
                     pridejo Žvirče. Tedaj pravi nekdo: »Tam so pa ta beli. Za te je dovolj en
                     kilogram.« Bili so torej »beli«, a beli so bili tudi drugod. Res je, da so
                     partizani v vasi doživeli tudi več porazov. Danes mnogi ne morejo razumeti, da
                     so bili tako nezavarovani: »Vedno so jih presenetili, vedno so bili že v vasi,
                     ko so jih opazili.« Zato jih je mnogo padlo. Res je tudi, da med vaščani
                     posebnega ugleda niso imeli. Nekoč so pastirčki, najstarejši je bil star 10
                     let, našli nekje nekaj nabojev in jih, preden so gnali živino domov, dali na
                     ogenj. Čez čas je začelo pokati in trije partizani, ki so bili slučajno v vasi,
                     so jo udrli proti gozdu. Ko je vse minilo, pridejo nazaj. »Kje pa so vojaki, ki
                     so streljali?« »Tile so tisti vojaki,« pokaže možak v vasi na tri otroke, »pred
                     katerimi ste tekli!« Partizan te šale ne prenese, sname puško in ga na mestu
                     ustreli. Druga slika: nekdo gre v Hinje k maši. Nasproti pripelje voz, na njem
                     partizanska druščina, med njimi Mikuž. »Kam pa, oče?« »K maši v Hinje.« »Kar
                     nazaj, danes bomo imeli mi mašo v Žvirčah.« »Vi jo kar imejte, k takim mašam
                     jaz ne hodim.«</p>
                  <p>Ali je bilo vsega tega toliko, da so jim nazadnje tako zelo zamerili? Ali je
                     bilo v ozadju kako drugo maščevanje? Ali pa je morda to bila kaka vojaška vaja?
                     Če je tako, potem je škoda, da si je niso ogledali britanski zavezniki. Smrtno
                     obsodbo pa so Žvirčani doživeli še enkrat. Takrat je obsodba zadela njihove
                     sinove. Bila je množična. Zajela je nad šestdeset ljudi. Nekaj se je šepetalo
                     že prej, bolj trdna pa je stvar postala sredi avgusta 1945, ko se je vrnilo
                     nekaj tistih domobrancev, ki so bili pod osemnajstimi leti. Vas se je zamajala,
                     ljudi je to vrglo povsem.</p>
                  <p>»Kje so naši fantje?« so spraševale ženske.</p>
                  <p>»Jih ni. Ali še niste opazili, da jih ni.«</p>
                  <p>»Povejte vsaj, kje so!«</p>
                  <p>»Jih ni.«</p>
                  <p>To je bilo vse, kar se je dalo izvedeti. A upanje je še tlelo. Ljudje so molili
                     in se oprijemali vsake bilke. Nazadnje so se zatekli k čarovnijam. Nad
                     fotografijo so podržali nit s šivanko, in če je malo zanihala na pravo stran,
                     je pomenilo, da je njihov še živ. In potem je mati govorila in je sestra
                     govorila: »Naš bo še prišel. Vemo, da bo prišel!« Nazadnje je vstajalo
                     spoznanje tudi za najbolj trdno upajoče in je ljudi zasul obup, ki je pepel
                     upanja.</p>
                  <p>Govorimo torej o dvakrat obsojeni vasi. A kako zares trdovratna reč je
                     življenje, se je izkazalo tudi v Žvirčah. Ljudje so se še pred koncem vojne,
                     zlasti pa po koncu, začeli vračati na pogorišča. Praznih rok in iz nič so si
                     začeli postavljati ognjišča. (Ognjišče tu ni podoba ali znamenje za dom, ampak
                     preprosto kraj, na katerem je mogoče kaj skuhati.) Vse je imelo veliko
                     vrednost: vsako kladivo, vsak žebelj, vsaka žica.</p>
                  <p>Izkazalo se je tudi, da je vsakdo kje kaj zakopal. Če je bil to lončeni lonec
                     masti, so natanko izmerili, koliko žlic lahko porabijo na teden. Pri Pugljevih
                     so najprej pokrili »ta staro štacuno«. Sem so sedaj hodili spat tudi drugi,
                     tako da je včasih na obokanem stropu pod zasilno streho spalo tudi po trideset
                     ljudi. Toda, čeprav ni bilo kaj jesti, kaj obleči in kje spati, čeprav ni bilo
                     niti vode in so za žejo na kamnih tolkli nezrelo sadje, pravi Vida, da se
                     ljudje še nikoli niso imeli tako radi; da so komaj čakali, da spet pridejo
                     skupaj, da je bilo mnogo smeha v tisti neznosni revščini. Mogoče pa je bilo
                     tudi tako, da so se ljudje, ne da bi vedeli, po toliki smrti preprosto veselili
                     vedrosti življenja. Neznosno se nam pri vsem tem zdi le to, da edinsteni čas,
                     ki so ga tedaj preživljale Žvirče, ostaja mutast. Ali se od tistih, ki so bili
                     takrat tam, res ne bo našel nihče in povedal te zgodbe? Kakšni ljudje smo, da
                     med nami ne vstajajo pripovedovalci naših zgodb? Bomo res ljudstvo brez
                     zgodovine? Naj povemo še to, da je od Pugljevih fantov Nace prišel domov, Mirko
                     pa čaka vstajenja, kot pravimo, sredi velike druščine vrstnikov na Rogu.</p>
                  <p>Tako je bilo nekaj prvih povojnih let. Potem pa se je začela v vas vrezovati
                     črta. V začetku ni v vas prihajala nobena pomoč, nato tudi ne dosti, a nekaj
                     vendarle. In to je bilo treba deliti. In tu so se začele delati majhne razlike
                     najprej med našimi in vašimi, potem pa tudi med tistimi, ki so bili tako
                     narejeni, da so se težko upogibali, in tistimi, ki so si to laže privoščili. Ni
                     šlo niti za velike stvari niti za velike kretnje, a važna je bila črta, ki se
                     je tako zarisavala. Nazadnje je bilo tako, da si se z mnogimi majhnimi dejanji
                     nekako opredelil. V resnici se nisi nič opredelil, ampak si se enostavno znašel
                     v določenem risu. Zelo važna postavka v tem procesu so bile volitve. Skoraj
                     nemogoče si je bilo misliti, da kdo ne bi šel volit. Veliko je že bilo, če kdo
                     ni volil tako, kakor se je pričakovalo. Vendar so bile tudi izjeme. Tak je bil
                     tudi Jožkov oče, stari Blatnik. Ker je bilo takih ljudi zelo malo, naj se ta
                     zgodba pove v njegov spomin. Ker človeka ni bilo na volišče, pride prva
                     delegacija:</p>
                  <p>»Oče, volitve so. Zakaj vas ni?«</p>
                  <p>»Saj vem, da so volitve, ampak mene ne bo.« In delegacija odide.</p>
                  <p>Pride druga, v njej je človek z revolverjem.</p>
                  <p>»Kako je, ali boš šel volit ali ne?«</p>
                  <p>»Čujte,« de Blatnik, »ali hočete, da grem z vami in vam pokažem, kaj piše na
                     plakatu: Prve svobodne volitve!«</p>
                  <p>Človek ne pozna šale, potegne pištolo in mu jo nastavi na prsi:</p>
                  <p>»Na volitve ali pa te počim.«</p>
                  <p>»Ti fant,« pravi Blatnik, »tisto reč pa kar spravi. Takole sem jaz nosil pred
                     teboj.« Šok. Da bi si obranil čast, revolver še nekaj časa trepeta v roki,
                     potem pa se počasi umakne v tok. Vrata se zaloputnejo in nastane tišina.
                     Posledice nosi vsa družina.</p>
                  <p>Potem so začeli graditi zadružni dom. V Žvirčah taka stavba ni imela nobenega
                     pomena, bila pa je sredstvo za preizkušanje ljudi. Kdo bo več delal, kdo bo
                     bolj upognil kolena. Potem so prišle obvezne dajatve, pa delovne brigade. Kar
                     naprej si bil ali za ali proti. Nekaj časa so se ljudje upirali, potem pa so
                     obnemogli. Tu so bili tudi otroci in njihova prihodnost. Najprej je torej še
                     bil strah.</p>
                  <p>Potem pa se je vedno bolj utrjevalo spoznanje nemoči. Prihajali so otroci iz
                     šole z drugačnimi zgodbami, kot so zanje izvedeli doma. A ker je bil učitelj
                     plačan za to, da dela, kar se je od njega zahtevalo, starši pa so morali početi
                     še kaj drugega in preživljati družino in je poleg tega že tako, da v določeni
                     dobi učitelj velja več, kot veljata oče in mati, je počasi prihajalo do
                     kompromisa, potem pa se je dom dokončno vdal. Potem je treba povedati, da se
                     slovenski učitelj nikoli ni preveč slabo počutil, če je vdano služil tistemu,
                     ki mu je rezal pičel kruh. Za strahom sta torej prišla še nemoč in
                     naveličanost. Potem je bilo tako, da je cela desetletja socializem po mili
                     volji krojil slovensko dušo. Stvari, ki jih bomo tu povedali, veljajo ne samo
                     za Žvirče, ampak za ves slovenski svet. Če je socializem z eno roko človeku
                     dajal korenje, mu je z drugo žugal s palico; če je z eno roko vihtel nad njim
                     palico, mu je v drugi kazal korenje. V bistvu je bilo tako, da je bilo
                     dovoljeno vse, samo »drevesa na sredi vrta« se nisi smel dotakniti. Če bi kdo
                     mislil, da je to drevo bila partija, bi radi ugovarjali: to je bil komite,
                     tovarniški, občinski, krajevni. Pravilo je bilo torej: »Glej z enim očesom na
                     komite in delaj, kar hočeš!« In si lahko zamujal na delo, kaj malega ukradel,
                     kaj grdega o kom rekel. Nazadnje so ljudje začutili, da je tudi veliki svet
                     okoli njih in nad njimi prazen: lahko si se ločil, lahko se sploh nisi poročil,
                     lahko si se znebil napovedujočega se otroka. In ker so ljudje ob tolikih
                     novostih pozabili na stara besedila, ki so jih opominjala in svarila, in na
                     stare izkušnje svojega rodu, so dovolili, da so se v njihovi notranjosti
                     zgodile velike zamenjave in so nazadnje celo mislili, da so svobodni. Malo so
                     včasih bili tudi nesrečni, ne da bi vedeli natanko, zakaj.</p>
                  <p>Potem je prišlo leto 1990. Z dežele se je dvignil težak in ponižujoč poloblast
                     pokrov in vsi smo mislili, da bo zabučalo od velikih sprememb, pa se ni
                     spremenila niti najmanjša stvar. Kaj šele, da bi od sreče in vznesenosti
                     zažarela človekova duša. Čeprav se je komunizem, proti kateremu se je borilo
                     šestdeset fantov te vasi, ki so v tem boju izgubili življenje in se zanje ve,
                     saj so njihova imena zapisana na farni plošči na cerkvi, čeprav se je torej ta
                     komunizem zrušil in je na njegov poraz zgodovina sama udarila svoj pečat, je
                     vendar mogoče med mladimi slišati tudi vprašanje: »Zakaj pa niste šli k
                     partizanom?« Tako vprašanje lahko postavljajo samo ljudje brez zgodovine.
                     Zgodovina pa je pravzaprav spomin. In če srečate človeka brez spomina – ki ne
                     ve zase – boste kmalu videli, pri čem ste. Ker pa v besedilu, ki se dotika tako
                     resnih reči, kakor so naše, ne moremo rabiti preveč natančnih izrazov, pustimo
                     stvar tu, kot je. Povejmo samo še to, da se narod brez spomina vara, če misli,
                     da bo živel.</p>
                  <p>Veliko krivdo nosijo tudi tisti, ki so v slovenskem središču postavljali
                     smerokaze nove demokratične politike. Na teh ni dovolj jasno pisalo, kakšen
                     svet zapuščamo in v kakšen svet gremo. Predvsem pa krajem, ki so za tak svet,
                     kamor so nas hoteli sedaj peljati, že nekoč trpeli in krvaveli, niso dali
                     nobenega priznanja. Suhe krajine in njene muke niso videli, niso videli ne
                     njene zgodovine ne njenih zaprašenih cest.</p>
                  <p>Iz nekega evangelija, ki ga nam, ne vem katero nedeljo, preberejo v cerkvi, se
                     spomnimo tudi stavka: Jaz sem svet premagal. Vsakič, kadar ta stavek slišimo,
                     nas potem nekaj časa spremlja. Res je, si pravimo, ni treba, da smo prebrali ne
                     vem koliko debelih zgodovinskih knjig, samo če še enkrat pregledamo svoje
                     življenje, se izkaže naslednje: če hočemo biti ljudje in če hočemo svobodno in
                     spodobno živeti, moramo tudi mi malo premagati svet.</p>
                  <p>Sedaj bi vam radi povedali še neko zgodbo, ki ni iz Suhe krajine, ampak iz
                     nekega povsem drugega okolja. Zgodba govori o kmetu, ki sedaj poleg svojih
                     travnikov kosi še sosedove, ker tam ni nikogar več. Ko ga vprašamo, ali bo
                     morda to posestvo tudi kupil, tako da sinu ne bo treba hoditi več v tovarno,
                     ampak bo obdeloval veliko posestvo in živel od zemlje, pravi: »A ne, to pa ne.
                     Rajši bi hodil v službo in malo delal še z zemljo. Kdo bi toliko garal!« Nato
                     pa je povedal še stavek, ki zelo lepo povzema današnji slovenski problem. Rekel
                     je: Treba je gledati, »kako svet pelje«.</p>
                  <p>Nekoliko je res treba gledati, »kako svet pelje«, a je tu kakor povsod drugod
                     predvsem treba obdržati pravo razdaljo. Če pa bomo gledali samo, »kako svet
                     pelje«, bomo postali ljudstvo, za katero bodo nekoč zgodovinarji, če se jim bo
                     sploh zdelo vredno zanimati zanj, rekli, da je to bilo ljudstvo, ki ga je svet
                     premagal.</p>
               </div>
               <div type="div3">
                  <head>Vida Pugelj–Jevnikar</head>
                  <p>Cerkev v Žvirčah je bila prvotno posvečena Janezu Krstniku. Nastopila pa je
                     kuga in pomorila mnogo ljudi, tako da pokopališče ni moglo sprejeti vseh
                     trupel; vozili so jih v Mezgovo dolino (v smeri Polom), ki je bila polna
                     zasutih mrličev. V tej stiski so se ljudje zatekali k sv. Roku. V zahvalo za
                     uslišane prošnje se je tako vaško žegnanje preneslo na 16. avgust na god sv.
                     Roka.</p>
                  <p>15. marca 1945 je bila cerkev podminirana in je ostala v ruševinah vse do leta
                     1971, ko je temeljni kamen za novo cerkev blagoslovil pokojni nadškof dr.
                     Pogačnik. Naslednje leto se je v novi cerkvi že opravljala božja služba. Cerkev
                     je posvečena blaženemu Maksimilijanu Kolbeju, ki je bil priča velikim vojnim
                     grozotam, luč v temi vojne in neprimerljiva ljubezen do sočloveka.</p>
                  <p>Premišljujmo, da bi globlje spoznali smisel žrtev naših dragih, da bi v tem
                     spoznali moč ljubezni, ki je edino poroštvo za dobre medsebojne odnose in
                     ustvarjanje pravične družbe.</p>
                  <p>Ob tem se moramo kljub naši veri vprašati pred našimi dragimi pokojniki:</p>
                  <p>– ali smo pravi kristjani</p>
                  <p>– ali smo v teh naših časih dobri do sočloveka, do vseh božjih stvari, ki vse
                     pričajo o veličini Boga.</p>
                  <p>Obudimo željo, da bi znali in mogli vsak na svojem kraju izpolnjevati zapoved
                     do bližnjega, ki jo je z največjim zgledom posredoval zavetnik žvirške cerkve
                     blaženi pater Kolbe.</p>
               </div>
               <div type="div3">
                  <head>Franc Blatnik</head>
                  <p>Pri obveznih dajatvah, ki so se večkrat spremenile v plenjenja, bi se bilo
                     vredno nekoliko pomuditi. Prej našteti delni pritiski, ki so ljudi upogibali in
                     razdvajali, so bili skrbno vodeni, hoteli so jih napraviti nemočne in apatične.
                     Dajatve so bile uničujoče, način izterjevanja pa, ker ljudje po teh krajih niso
                     bili naklonjeni revoluciji, ponižujoč. Živino, kolikor je je bilo komu
                     določene, je bilo treba gnati v dvajset kilometrov oddaljeni center. Prašiča
                     zaklati, komur je bilo dovoljeno, se ni smelo prej, preden ni preglednik iz
                     kloja ocenil, koliko ga sme ostati doma. Poleg pustošenja nove komunistične
                     oblasti pa se je nad temi kraji v tistih časih zarotilo tudi nebo: na
                     negnojenih njivah so zaporedna sušna leta dajala slabe pridelke. Na praznih
                     poljih ni bilo »graščinskih« preglednikov, dajatve pa iste kot pri dobri
                     letini. Te dajatve in način, kako so jih izvajali, so imele vsaj to dobro
                     stran, da so ljudi zbliževale in ohranjale nekaj pokončnosti. Vladala je sicer
                     domneva, da bodo tiste družine, ki bodo pri obsojanju dajatev manj glasne,
                     morebiti izvzete iz teh postopkov, zlasti tiste, kjer ni bilo pri hiši moških
                     rok. Dogodki pa so kmalu postavili te domneve na laž: prišli so kar na dom in
                     ženskam s tovornjakom izpraznili hlev. Prevoz je bilo treba, kadar je bilo
                     repov premalo, dodatno plačati. Vsa stvar bi bila mnogo lažja, če bi imeli
                     izterjevalci bolj človeški odnos. Če bi na primer rekli: »Hudo je, ljudje, ali
                     razumite, to je vaša pomoč, da lačni po mestih preživijo.« To bi ljudem
                     pomagalo, ker bi le čutili, da to, kar si od ust pritrgujejo, nekomu koristi.
                     Namesto tega pa je vsa ta opravila spremljal boljševiški besednjak. Kmet je
                     izdajalec, dajatve pa kazen za to. Revolucija še ni bila končana.</p>
                  <p>Vasi v teh krajih so se zaradi vsega tega začele prazniti. Vse pogostejši je
                     bil beg v mesto. V razlagi, da je to bila želja po boljšem kruhu, je nekaj
                     resničnosti pa tudi nekaj ohlapnosti. Tudi življenje v mestu v tistem času ni
                     bilo dosti boljše kot na vasi. Vendar pa je bila zavest, da trpim pomanjkanje,
                     ker mi razmere ne omogočajo boljšega zaslužka, znosnejša kot pa spoznanje, da
                     živim v enako težkih ali pa še težjih razmerah zato, ker mi oblast jemlje to,
                     kar ustvarim. Ker so ljudje po teh krajih kazali dovolj trdne znake, da želijo
                     ohraniti tradicionalne oblike življenja in da jim ni za nasilno uveljavljene
                     novotarije, je bilo oblasti všeč, če je bilo vse več hiš, v katerih se na večer
                     ni več prižigala luč.</p>
               </div>
            </div>
            <div type="div2">
               <head>Odrezani – novomeški domobranci ob koncu vojne</head>
               <docAuthor>Pavel Kogej</docAuthor>
               <div type="div3">
                  <head>Začetek konca</head>
                  <p>Četrtega maja je Novo mesto praznovalo samostojno Slovenijo. Po vsem mestu so
                     vihrale slovenske zastave. Na poveljstvo novomeške bojne enote, ki je štela
                     okrog 2000 domobrancev, pa so ves dan prihajale vznemirljive novice. Ne samo,
                     da je prejšnji dan slovenski parlament na Taboru v Ljubljani razglasil
                     samostojno Slovenijo v okviru Jugoslavije, ampak tudi, da je razrešen poveljnik
                     slovenskega domobranstva general Rupnik in je na njegovo mesto postavljen
                     polkovnik F. Krener, ki ga je Narodni odbor za Slovenijo istočasno povišal v
                     generala. To mnogim, ki so poznali polkovnika Krenerja, ni bilo všeč. Še bolj
                     zaskrbljujoče so bile vesti, da se Sloveniji kot klešče nazadržno približuje 4.
                     jugoslovanska armada proti Notranjski in Primorju in 2. armada iz Hrvaške proti
                     Štajerski in Dolenjski oziroma ob Savi navzgor. Obe armadi prodirata s popolno
                     oborožitvijo, tudi s topniškimi in tankovskimi enotami. V te armade so
                     vključeni tudi sovjetski oddelki.</p>
                  <figure>
                     <graphic url="slike_z_14/z_14_18.png"/>
                     <head>Ob Krki--Mirko Kambič</head>
                  </figure>
                  <p>Poveljnik novomeške bojne enote je bil v skrbeh. Stamenković je bil izkušen
                     častnik. V stari Jugoslaviji je bil stotnik I. razreda v kraljevi gardi. Sedaj
                     pa je poleg udarnega bataljona vodil vse velike enote od Straže, Novega mesta,
                     Šentjerneja do Kostanjevice. Poleg teh je bila še vrsta manjših postojank v
                     krajih pod Gorjanci oziroma ob Krki. Kaj naj ukrene s svojimi enotami, s
                     svojimi dvatisoč ljudmi? Kaj naj naredi oziroma kako naj pomaga drugim, ki so s
                     protikomunističnim gibanjem tako ali drugače povezani? Vsi ti nikakor niso
                     hoteli priti partizanom v roke. Dovolj jih je poučilo leto 1943.</p>
                  <p>Odločil se je, da gre osebno po navodila na glavno domobransko poveljstvo v
                     Ljubljano. Zjutraj 5. maja sta s kurirjem bojne enote zajahala motor in se
                     odpeljala proti Ljubljani. Drzni, neustrašni in izkušeni sel bojne enote je bil
                     Pavlenč, doma nekje od Šentruperta, letnik 1926. Naj takoj povem, da se je
                     rešil vseh pobojev, da je prebil dvanajst let v Argentini, sedaj pa živi nekje
                     v Švici. (Če mu bo to pisanje prišlo v roke, naj se nam oglasi s svojim
                     pričevanjem!)</p>
                  <p>Tisti dan nista na poti v Ljubljano doživela nobenih presenečenj. Nikjer ni
                     bilo partizanskih zased ali zapor. Varno sta prišla na poveljstvo slovenske
                     domobranske oziroma narodne vojske. Tam je stotnika Stamenkovića sprejel
                     general Krener ob asistenci polkovnika Vizjaka. Jasnih napotkov nista dala. Še
                     vedno sta gojila upanje, da bo jugoslovansko armado prehitela zavezniška
                     angloameriška vojska in zasedla Slovenijo. Stamenković je ves dan čakal
                     jasnejših sporočil in navodil, vendar jih ni dočakal. General Krener mu je
                     končno naročil, naj se vrne v Novo mesto k svoji bojni enoti in naj čaka
                     nadaljnja navodila.</p>
                  <p>Stotnik Stamenković se je s svojim zvestim slom vrnil v Novo mesto ob tretji
                     uri zjutraj 6. maja in sklenil, da se ta dan še ne bo umaknil in bo počakal
                     navodila iz Ljubljane. Poskrbel pa je, da je ta dan odpeljal sanitetni vlak
                     ranjence iz novomeške bolnišnice. Pot teh ranjencev pa je zgodba, ki je vredna
                     posebne obravnave.</p>
                  <p>In res, šele 7. maja je izdal štabni stotnik Drčar operativno povelje za umik
                     na Koroško. Naslednji dan pa je bil za novomeške enote umik preko Ljubljane že
                     nemogoč. Prva kolona, ki je to poskušala, je bila ustavljena pri Višnji gori.
                     Brez civilistov bi se sicer prebili, toda zaradi njih so se raje obrnili nazaj.
                     Novomeško poveljstvo je sklenilo, da gredo po drugi poti: preko Zidanega mosta,
                     Laškega, Celja naprej proti Koroški.</p>
                  <p>Organiziran umik novomeške bojne enote se je dejansko začel šele 8. maja.
                     Umikajoči so dajali podobno podobo kot tisti, ki so se umikali preko Ljubljane
                     skozi Tržič in naprej čez Ljubelj: domobranske čete s polno bojno opremo in
                     polno naloženimi nahrbtniki, vojaška vozila, bežeči civilisti z naloženimi
                     vozovi, vmes celo zapravljivček z domobranskim kočijažem, ki je peljal ženo in
                     otroka enega od poveljnikov. Ljudje so bili zaskrbljeni in negotovi, mladi
                     fantje domobranci pa dokaj brezskrbni. Eden od preživelih takole opisuje njihov
                     odhod iz Novega mesta: »Lep in sončen je bil 9. maj 1945. Ta dan, ko je poldne
                     zvonilo, so mesto zapuščali zadnji domobranci. V bližnjih vaseh so ob cesti
                     stala dekleta in si žalostna brisala solzne oči. Odhajali so fantje, cvet
                     dolenjske metropole. Nekateri, že poročeni, so bili zaskrbljeni za usodo svojih
                     družin; mlajši pa smo bili bolj brez skrbi. Zaupali smo našemu vodstvu.«</p>
                  <p>Kolona se je pomikala počasi preko Škocjana, Mokronoga in naprej proti zasavski
                     cesti, ki naj bi jo dosegli pri Boštanju. Skupina, s katero je potovala Lojzka
                     Frančič, je šla skozi Škocjan 9. maja in se približala Radečam 10. maja. Enako
                     povedo tudi drugi, da je umik do Radeč trajal dva dni. Tu se je pot končala.
                     Zasavsko cesto so že imele trdno v rokah enote 2. jugoslovanske armade. Vsako
                     nadaljnje prodiranje bi bilo brezupno. Prve domobrance, ki so prišli v stik z
                     jugoslovanskimi partizani, so zajeli in njihova usoda je še danes neznana. Od
                     te skupine ni bilo nikoli nobenega glasu. Nekateri so se ob prvem srečanju s
                     partizani zli usodi srečno izognili, ker so partizani, kdo ve od kod doma,
                     zamenjali slovenske domobrance s hrvaškimi, ki niso bili v taki nemilosti in so
                     jih pognali domov.</p>
                  <p>Ko je domobransko poveljstvo spoznalo brezupni položaj, se je odločilo, da
                     celotno novomeško bojno enoto razpusti. Izdano je bilo povelje, naj odlože
                     orožje, ker je vojne konec, in naj v manjših skupinah odidejo domov. Nikomur se
                     ne sme nič zgoditi. Preživel domobranec se spominja, da je videl tudi
                     domobranskega častnika, kako si je odpel vojaški pas s samokresom in ga
                     odvrgel.</p>
               </div>
               <div type="div3">
                  <head>Tvegan pohod na Koroško</head>
                  <p>Da se ne bo nikomur nič zgodilo, mnogi niso verjeli. Nekateri so imeli bridke
                     izkušnje še iz leta 1943, ko so partizani pobili večino zajetih na Turjaku in v
                     Grčaricah. V zmešnjavi, ki je nastala po razpustu domobranske vojske, se je z
                     drugačnim načrtom oglasil nadporočnik Franc Nanut–Rade. Povabil je svoje in
                     druge vojake, naj se mu pridružijo, da jih povede na Koroško. Preživeli, tudi
                     tisti, ki se niso pridružili temu tveganemu pohodu, povedo, da so bili
                     postavljeni zelo hudi pogoji vsem pridruženim. Kdor bo lažje ranjen in ne bo
                     sposoben za nadaljnjo pot, mu bodo nudili prvo pomoč, ga oskrbeli z vsem
                     potrebnim in ga nato prepustili usodi, da se bo sam znašel, kakor bo vedel in
                     znal. Kdor pa bo težko ranjen, ga bodo ustrelili. Kljub takim zahtevam se je
                     Radetu pridružilo nad 150 domobrancev in okrog 20 civilnih oseb. Glavna
                     bolničarka na pohodu je bila Rezka. (Njenega priimka se priča ne spominja.) V
                     sanitetni skupini so bile zdravnica dr. Kokaljeva, Lojzka Frančičeva, ki je
                     kasneje tudi postala zdravnica, in druga dekleta.</p>
                  <p>Prebijali so se počasi in previdno po gorskih poteh. Izogibali so se vasi in
                     glavnih cest. Lojzka pravi, da so porabili skoraj pet dni za prečkanje Save.
                     Šli so preko zasavskih hribov in se prikradli v hribovje nad Savinjsko dolino.
                     Ves čas niso imeli nobenega spopada, saj so se izogibali srečanj s partizani.
                     Vso pot so izgubili le enega moža, domobranca Lojzeta Hostnika, študenta
                     teologije. Ko so opazili pred seboj neko vojsko, je šel Lojze v izvidnico, iz
                     katere se ni vrnil. Kakšen je bil njegov konec, ni znano.</p>
                  <p>Zadnji del pohoda je šla enota nekje pod Raduho, mimo Solčave, prek
                     Pastirkovega vrha in se znašla pred Železno Kaplo na koroški strani. S tem je
                     bil nevarni del pohoda končan. Od tu jih je pot vodila v Vetrinj, kjer so se
                     priključili ostali domobranski vojski. V taborišče so prišli 24. maja, kar
                     pomeni, da so bili na poti štirinajst dni. Prišli so oboroženi in so šele na
                     robu vetrinjskega bajerja odvgrli orožje. Spominjam se, kako se je tisti dan po
                     taborišču raznesla vest, da se je na Koroško prebil Stamenkovićev udarni
                     bataljon. Resnica, kot smo videli, je bila nekoliko drugačna. To ni bil
                     Stamenkovićev bataljon, čeprav je Stamenković prišel s to enoto, ampak
                     domobranci, ki so se zbrali ob razpustu pri Radečah okrog nadporočnika
                     Nanuta.</p>
                  <p>Po vsem trudu in naporih, ki jih je na poti na Koroško imela Radetova skupina,
                     in ko so bili že prepričani, da so končno na varnem, pa jih je čakala enaka zla
                     usoda kot večino drugih, ki so prišli v Vetrinj dolgo pred njimi. 31. maja, na
                     dan sv. Rešnjega telesa, so se vkrcali na pogubni angleški transport, ki jih je
                     odpeljal v Pliberk. Tu so bili predani partizanom in njihova nadaljnja pot
                     skozi Celje v Teharje je znana.</p>
                  <p>Vojaški del te skupine je bil skoraj v celoti pokončan nekje v hrastniških
                     jaških. Poveljnik enote nadporočnik Franc Nanut, letnik 1920, je preživel.
                     Ostal je na Koroškem, bil učitelj v Šmohorju, leta 1949 pa je šel v Argentino.
                     Žena, Korošica, se je hotela vrniti domov. Tako se je kasneje vrnil na Koroško,
                     postal obratovodja v tekstilni tovarni, danes pa živi kot upokojenec v
                     Beljaku.</p>
                  <p>Preživela je tudi Lojzka Frančič iz Dol. Stare vasi. Šla je po poti teharske
                     kalvarije, a je bila po amnestiji spuščena domov. Ob koncu vojne je bila
                     maturantka novomeške gimnazije. Leta 1948 ji je uspelo nadaljevati šolanje.
                     Vpisala se je na medicinsko fakulteto in jo uspešno končala. Svoj zdravniški
                     poklic je opravljala v Prekmurju. Poročila se je, sedaj se piše Berden, ima
                     družino in živi kot upokojenka v Martjancih.</p>
                  <p>Preživel je tudi stotnik Stamenković; verjetno je bil na koncu vojaške poti
                     povišan v majorja. Njegovih življenjskih peripetij ne poznam. Vem le, da je –
                     če ni že umrl – nekje v Braziliji.</p>
               </div>
               <div type="div3">
                  <head>Pomor domobrancev</head>
                  <p>Po razpustu novomeške bojne enote so se domobranci posamezno ali v manjših
                     skupinah po raznih poteh napotili proti domu ali k dobrim znancem. Večina je
                     hotela priti domov čim bolj na skrivaj, kajti po vaseh so že zavladali terenci
                     in partizani so s svojimi že prej organiziranimi službami prevzemali po večjih
                     krajih oblast. Nekaj domobrancev se je že pred umikom poskrilo doma, kot so to
                     naredili tudi po drugih krajih Dolenjske in Notranjske. Skupaj s temi, ki so se
                     vrnili sedaj, se je po vaseh pod Gorjanci skrivalo okrog 1800 domobrancev.
                     Partizani oziroma njihova politična policija Ozna si je postavila za cilj, da
                     polovi vse in da, kot je bilo sklenjeno v partizanskem vrhu, tudi pobije vse
                     razen redkih izjem.</p>
                  <figure>
                     <graphic url="slike_z_14/z_14_19.png"/>
                     <head>Na tem kraju je imel skrivališče Franc Gril</head>
                  </figure>
                  <p>Nekaj domobrancev so polovili že prve dni. Kmalu pa so nove oblasti izdale
                     oglas, ki je dosegel vse kraje, da se morajo vsi domobranci prijaviti na
                     komande mest. Kdor se ne bo prijavil in bo kasneje ujet, bo obsojen na smrt
                     izven zakona. Prijavna mesta so bila predvsem v Novem mestu in v Kostanjevici.
                     Nekateri pa pravijo, da so se javljali tudi v Beli cerkvi. Koliko se jih je po
                     tem oklicu predalo, ne vemo. Gotovo pa je, da je bilo po partizanskem
                     preštevanju to število premajhno.</p>
                  <p>Do sedaj so bile v že nekaj podgorjanskih farah in farnih podružnicah
                     postavljene in blagoslovljene plošče z imeni pomorjenih domobrancev in drugih
                     žrtev boljševizma. Ob odkrivanju teh plošč so pripravljalni odbori izdali tudi
                     knjižice z osnovnimi podatki o pobitih in njihove fotografije. Letnica smrti je
                     pri večini 1945. Pogosto pa pri podatkih o smrti zasledimo takle ali podoben
                     zapis: »Doletela ga je ista usoda kot vse tiste dolenjske fante, ki so se po
                     koncu vojne vrnili na svoje domove, se javili na takratnih komandah, bili
                     poslani domov, nato pa aretirani in odpeljani na zbirna mesta v Kostanjevico,
                     od tu pa v Novo mesto in naprej v Šentvid nad Ljubljano, od tam pa v Kočevski
                     Rog.«</p>
                  <p>To, da so tiste, ki so se prvi javili ali bili ujeti, vrnili domov, je bila
                     prefinjena prevara in odlično načrtovana past. Pogovarjal sem se z več ljudmi,
                     svojci pobitih, ki so tiste hude čase globoko doživljali. Vsi so mi
                     pripovedovali, kako usodno je delovala ta vrnitev že prijavljenih domobrancev.
                     Po vaseh in skrivališčih seje širilo: »Saj nam ne bodo nič storili, sporočilo
                     glejte, saj so vse, ki so se prijavili, spustili domov. Vrnil se je celo
                     Zagorčev Jože – Japetov, domobranski narednik, doma iz Brezovice pri
                     Šentjerneju, ki je sodeloval pri popolnem uničenju 4. bataljona Cankarjeve
                     udarne brigade na Javorovici. Če take spuščajo domov, potem se nam res ni treba
                     bati.« Tako govorjenje je imelo na skrivače velik vpliv. In v naslednjih dneh
                     so se začeli javljati v velikem številu. Ko se je Ozni zdelo, da so svoj cilj v
                     glavnem dosegli, so neke noči v začetku junija po vseh krajih hkrati aretirali
                     po domovih vse tiste, ki so jih prej spustili. Akcija je bila opravljena
                     brezhibno in past seje neprodušno zaprla.</p>
                  <p>Vse polovljene in vse prijavljene so zbrali v Novem mestu. Vse so popisali in
                     zbrali o njih potrebne podatke. Ko so te stvari uredili, so vse zbrane z
                     železniškim transportom čez Mirensko dolino odpeljali v Šentvid nad Ljubljano.
                     Njihova nadaljnja usoda nam je znana. Iz popisa ujetih in prijavljenih in iz
                     popisov terenskih služb o dolenjskih domobrancih pod Gorjanci so izdelali
                     dovolj natančno bilanco o tem, kdo jim še manjka. Na podlagi teh podatkov se je
                     začel neusmiljen lov po vaseh in po gozdovih na obeh straneh Krke.</p>
                  <p>Po tistem, ko je odpeljal transport domobrancev v Ljubljano, so se fantje in
                     možje še vedno prijavljali. Mesto za prijavo je bila Turkova hiša, kjer je bil
                     v tem času sedež Ozne. Od tu so jih spravljali v bližnje novomeške zapore.
                     Zapori so bili v mogočni, prostrani sodnijski stavbi, ki je bila sezidana še
                     pod Avstro-Ogrsko, kot da bi takrat vedeli, da bo Dolenjska tako stavbo res
                     nekoč potrebovala.</p>
                  <p>Kmalu v mesecu juniju se je novomeška Ozna za likvidiranje domobrancev že
                     osamosvojila. Našli so nekaj brezen, ki so bila najlažje dostopna iz Novega
                     mesta in so blizu ceste Podturn–Kočevje. To je Dvojno brezno in Jama v
                     Rogarskih klancih. Vozili so jih tudi v brezno Cinkov križ in tudi v manjše
                     jame v Gorjancih. Za prevoz so našli posebno vozilo nemške vojske, verjetno za
                     prevoz hrane. To je bil tovornjak z velikim zaprtim kovinskim kesonom. Zadaj je
                     imel vrata, ki so se trdno zapirala, za zračenje pa je imel le loputo na
                     stropu. V ta kovinski zaboj so spravili 30 do 40 zvezanih obsojencev. Ta
                     mrtvaški voz je odpeljal iz Novega mesta dvakrat v tednu, in to vedno
                     ponoči.</p>
                  <p>Pripoved še žive priče z Dolenjske je taka: »Star sem bil 16 let. V mesecu maju
                     sem bil mobiliziran skupaj z drugimi fanti, starimi od 15 do 17 let.
                     Uporabljali so nas predvsem za zunanjo stražo Ozne in zaporov. Nastanili so nas
                     na sodniji kot pomoč notranji straži, ki pa so jo sestavljali izključno stari
                     partizani. Vseh skupaj nas je bilo okrog 30. Pripadali smo 4. bataljonu
                     Cankarjeve brigade. Enota, ki sem ji pripadal, se je imenovala Zora – in je
                     bila v sestavi KNOJ-a. Naš komandir je bil Marko Saje, komisar čete pa je bil
                     Anton Čuk iz Doba.</p>
                  <p>V juniju so nalagali jetnike na zaprti nemški furgon – »felddpost« imenovan –
                     ob sredah in petkih. Kabina vozila je bila povečana, tako da so poleg voznika v
                     njej sedeli tudi partizani, ki so na morišču opravili likvidacije. Za prevoz,
                     ki je bil izključno ponoči, je bilo potrebno jetnike dobro zvezati; običajno po
                     dva in dva s hrbtom skupaj in potem še dva para skupaj za nadlakti z žico ali
                     vrvjo. Rekli so, da je to ruska tehnika. V gozdu, kamor so jih vozili, je bila
                     trda tema, in če jetniki ne bi bili dobro zvezani, bi se gotovo zgodilo, da bi
                     kdo poskušal pobegniti. Morilci so vozilo ustavili ob jami in iztovorili
                     jetnike še vedno trdno zvezane skupaj. Nato se je vozilo obrnilo tako, da je z
                     žarometi osvetlilo morišče. Tedaj so mladi likvidatorji posamezne pare
                     odvezali, jih slekli in sezuli, potem pa postrelili in zmetali v jamo. Vedno,
                     ko se je furgon vrnil z morišča, so razložili obleko in obutev. Morilci so se
                     redno vračali v svojo bazo šele v zgodnjih jutranjih urah. Med vezanjem in
                     natovarjanjem so jetnike pogosto pretepali. Eden najbolj krutih je bil Dolči
                     Taborski. Večkrat so v furgon zmetali tudi mrtve jetnike, ki so umrli med
                     mučenjem v zaporu. Smrtni mlin Ozne je redno obratoval do konca septembra 1945.
                     Do takrat so morilci dvakrat, včasih tudi trikrat na teden odvažali jetnike v
                     smrt. Konec septembra so začeli morišča pokrivati z zemljo. Tisti, ki so to
                     delo opravljali, so se vračali blatni do kolen.«</p>
                  <p>Sito mlina smrti v Novem mestu je bilo zelo gosto. Le malo je jetnikov, ki so
                     prišli skozenj živi. Le tisti, ki so se skrivali najmanj do meseca septembra,
                     so morda imeli srečo, da so bili obsojeni le na prisilno delo. Obsodba se je
                     navadno glasila na 10 let. Tak primer je še živeči Zevnikov Tone iz vasi
                     Čardaže. Obsojen je bil na deset let, toda po petih letih prisilnega dela so ga
                     spustili kot invalida, kar je postal ob delovni nesreči. Živ je prišel iz
                     novomeških zaporov tudi prof. Dolenc, direktor gimnazije. Takih pa je bilo
                     malo. Partizansko ravnanje z ujetniki po amnestiji nam zgovorno kaže, da je
                     bila amnestija dejansko le pesek v oči jugoslovanski in svetovni javnosti.</p>
                  <p>Ivan Kralj navaja v svojem pisnem poročilu pričevanje gospe Karoline Guštin in
                     njenega pokojnega moža Franceta, ki se je skrival do 13. novembra 1945. Zaradi
                     izdaje so ga odkrili v Mokrem polju, izdala ga je znanka Pregljeva, ki je
                     zbirala podatke o skrivačih po nalogu Ozne. Obljubili so ji, da bo rešila
                     svojega moža Jožeta Preglja, ki so ga že imeli zaprtega. Kljub temu so ga
                     decembra 1945 obsodili na smrt in usmrtili.</p>
                  <p>Karolina Guštin pričuje takole:</p>
                  <p>»Akcijo lova je vodil oznovec Drčar, človek visoke postave in silno krut z
                     jetniki. Ob aretaciji je bila poleg tudi Bratkovičeva žena. Peljali smo se
                     najprej proti vasi Vrh, kjer so izgrebli iz nekega skrivališča najprej
                     Bratkoviča. Od tu smo se peljali naprej proti Gradišču, kjer so iz skrivališča
                     izvlekli mojega moža. Iz tega se vidi, da je bila akcija skrbno pripravljena.
                     Ko so mojega moža pripeljali k vozilu, je bil že uklenjen z rokami zadaj in z
                     vrvjo okoli vratu. Objela sem ga in poljubila. Moj položaj je bil težak, kajti
                     bila sem v osmem mesecu nosečnosti. Moža so odkrili z zvijačo. Oznovec Drčar,
                     ki je vodil skupino, je zahteval, da bi moža in Bratkoviča ustrelili že kar na
                     poti skozi Struško hosto. Vendar se to ni zgodilo. Vse so nas peljali v
                     novomeške zapore. Tu je prišel nasproti kapetan Jože, ki je ukazal, da mojemu
                     možu snamejo verigo in vrv. Odpeljali so ga v bunker, mene pa so zaprli v
                     celico. Spominjam se, da so bile stene prostora do stropa obrizgane s krvjo.
                     Doživetje je bilo grozljivo. Sledila so zaslišanja. Enkrat mi je oznovec Drčar
                     pri zaslišanju vrgel v obraz: »Nimate več moža; spravili smo ga s poti.« Mnogo
                     me je zasliševal o kaplanu Moharju. Vedno je bil zelo nasilen. V celici sem
                     bila večinoma sama. Kapetan Jože, kakor so ga imenovali – star je bil okrog 30
                     let, mi je po enem tednu prinesel v celico skodelico kave. Prav ta me je pred
                     izpustom še enkrat zasliševal. Bil je v civilni obleki. Spraševal je o vsem
                     mojem sorodstvu. Pred seboj je imel evidenco o vseh jetnikih, ki so šli skozi
                     novomeške zapore. To je bila knjiga, debela kot telefonski imenik. Imela je
                     trde rjave platnice. Ob strani je bila opremljena z abecednimi oznakami.
                     Kapetan Jože me je vprašal po mojih bratih. Pogledal je pod črko T. Rekel ni
                     nič, samo pomenljivo me je pogledal. Rekla sem mu, da mi je Drčar povedal, da
                     so mi moža že ubili. Poklical je dežurnega in ukazal: »Pripelji Guština!«</p>
                  <p>Naj napišem še pričevanje preživelega vaškega stražarja in domobranca Janeza.
                     Janez že dolgo ni bil več aktivni vojak. Konec leta 1943 je bil v boju težko
                     ranjen. Dolgo se je zdravil, nato pa je bil kot invalid odpuščen domov.
                     Zdravniki so mu komaj ohranili nekaj vida. Tudi nanj po vojni niso pozabili.
                     Aretirali so ga in zaprli. Janez pravi, da so bili tisti čas zapori zelo
                     natrpani in da so bili jetniki tudi v drugih zgradbah v mestu. Najprej je bil
                     tri tedne v samici. Srečal se je z oznovcem Mitjo Mikcem, ki je imel eno nogo
                     krajšo. Mitja ga je peljal v celico, kjer so jetnike zasliševali.</p>
                  <p>Na klinih, nameščenih na steni, je viselo več bikovk različnih dolžin. Na koncu
                     so bile okovane in opremljene z dodatnimi biči, na katerih je bilo privezanih
                     še po nekaj žebljev. Mitja mu je takoj zagrozil, kaj ga čaka.</p>
                  <figure>
                     <graphic url="slike_z_14/z_14_20.png"/>
                     <head>Farne plošče v Kostanjevici</head>
                  </figure>
                  <p>Pokazal je na biče, če ne bo govoril po resnici. Stene so bile obrizgane s
                     krvjo do stropa. Krvave sledi na stenah so verjetno pri zamahovanju puščali
                     žeblji. Po končanem zaslišanju je bil Janez premeščen v skupinsko sobo, kjer je
                     bilo okrog 60 jetnikov in strašna gneča. V zapor so večkrat prihajali domači
                     terenci in iskali znane obraze. Če so katerega prepoznali, so ga odvedli in ni
                     se več vrnil. V nočnih urah je bilo slišati stokanje in vpitje jetnikov.
                     Pretepanje z biči je bila ena najpogostejših zasliševalnih metod. Ob stenah so
                     bile naslonjene tudi gorjače, pod katerimi so domobranci večkrat obležali
                     mrtvi. Z okovanimi biči sta žrtev hkrati obdelovala po dva oznovca. Lahko si
                     mislimo, koliko udarcev je bilo potrebnih, da so bile stene povsem okrvavljene.
                     Najbolj so se znašali nad tistimi domobranci, za katere so ugotovili, da so
                     bili udeleženi v akcijah, ko so partizani doživeli hude poraze in so jih imeli
                     v slabih spominih.</p>
                  <p>Ob neki priliki, ko je skupino jetnikov gnal oznovec Mitja v nižje nadstropje,
                     je Janez uprizoril padec po stopnicah. Delal se je bolj slepega, kot je
                     dejansko bil. Mitja je padec videl in rekel: »Pa si res revež!«. Kmalu nato je
                     bil Janez izpuščen. Šef zaporov je bil v tistem času neki Terlep.</p>
                  <p>In kakšna je končna bilanca pomora domobrancev ob Krki? Povedali smo že, da jih
                     je bilo ob koncu vojne na tem področju okrog 2000, kar potrjuje tudi
                     dokumentacija Inštituta za novejšo zgodovino v Ljubljani. Preko Vetrinja,
                     Teharij in na hrastniška morišča jih je šlo najmanj 140. V taborišče Šentvid in
                     kasneje na morišča v Rog jih je šlo okrog 600. V domačem novomeškem okolju so
                     jih pobili okrog 1000, kot ugotavlja po svojih računih Ivan Kralj (seštevek
                     prevozov od junija do septembra). Skupaj to znese okrog 1750. Podobno bilanco
                     najdemo tudi v emigrantskih zgodovinskih virih. V njih je zapisano, da so od
                     tistih, ki se niso umaknili na Koroško, pobili 1574. Če k temu prištejemo še
                     vse ostale pobite (prvi dan umika pri Radečah!), pridemo do podobne številke.
                     Poboji pa so se nadaljevali, čeprav v manjšem številu, tudi po septembru 1945.
                     Preživela priča Franc Jerman iz Novega mesta pravi: »Do konca leta 1948 so nas
                     nalovili še kakšnih 100. Tudi med temi so morali nekateri umreti nasilne
                     smrti.«</p>
                  <p>Do dovolj zanesljivih podatkov bomo prišli, ko bodo po vseh farah narejeni
                     popisi pobitih in vklesani na farne plošče. Samo v Šentjerneju jih bo več kot
                     400. Veliko bolj kot bilanca pobojev pa so pomembne za to dolino družinske
                     tragedije in duševne rane. Vrsta družin je ostala brez moških potomcev. Mnogo
                     pobitih je bilo družinskih očetov, ki so zapustili majhne otroke in ženo, ki
                     jih je morala ob vsem nagajanju nove oblasti spraviti na noge. Še danes, ko so
                     od takrat že minila desetletja, pridejo pričevalkam solze v oči, ko obujajo v
                     življenje tiste čase. Predstavljajte si: žena Jožeta Škedlja, letnik 1915, iz
                     Dol. Brezovice, je imela tri tedne stari dvojčici Ano in Pepi. 20. maja so
                     Jožeta doma pobrali in odvedli na morišče.</p>
               </div>
               <div type="div3">
                  <head>Zgodbe rešenih skrivačev</head>
                  <p>Franc Gril. Doma je bil iz vasi Brusinec, ki spada v faro Dolenjske Toplice.
                     Rojen je bil leta 1913 in v času vojne je bil med najbolj izpostavljenimi
                     letniki. Vas je bila takorekoč na partizanskem ozemlju. V njihovi hiši je bila
                     leta 1942 partizanska bolnišnica. Tudi France je bil neke vrste partizanski
                     mobiliziranec, saj je bil občasno dodeljen straži tretjega kroga zaščite Baze
                     20. V tem krogu je bila tudi njihova vas. Francetov oče je bil ugleden gospodar
                     in v kraju je imel velik vpliv. Bil je zaveden Slovenec in kristjan. Ko se je
                     začelo čiščenje takih pokončnih ljudi, ki so bili komunistični revoluciji v
                     napoto, je prišel na vrsto tudi on. Že poleti 1942 so ga odpeljali iz vasi in
                     ga umorili. Vaščane so prepričevali z lažjo, da je sodeloval z Italijani.
                     Povedali pa so lahko le to, da so se enkrat italijanski vojaki na svojem pohodu
                     ustavili v njihovi hiši.</p>
                  <p>Razumljivo je, da France po vsem tem ni bil pripravljen sodelovati s partizani.
                     Umaknil se je v Novo mesto in se pridružil vaškim stražarjem. Novomeška vaška
                     straža je po kapitulaciji Italije partizansko vihro z okrepljenimi napadi in
                     pomori razmeroma varno preživela. Fantje in možje iz teh enot so postali
                     slovenski domobranci. Tako tudi France. Spet ga dobimo v Novem mestu kot
                     skrbnika vojaških konj. V tej službi je dočakal konec vojne.</p>
                  <p>Pri umiku pri Radečah ga srečamo kot kočijaža, ki vozi ženo in otroka
                     domobranskega poveljnika. Pri razpustu bojne enote se je pridružil desetim
                     domobrancem, ki so se med seboj poznali in so bili doma z istega konca. Vodil
                     jih je Benkovič iz Rumanje vasi pri Straži. Bil je bolničar usmiljenih bratov v
                     novomeški bolnišnici. V zmešnjavi, ki je nastala po razpustu domobranske
                     vojske, se je izkazal kot odličen organizator in voditelj. Varno je vodil
                     skupino mimo Mirne in Trebnjega. Pri Ponikvah so prečkali progo, prišli do
                     Dobrniča in mimo Ajdovca na Straški hrib. Za pot so rabili kar nekaj dni. Ker
                     pa so bili s hrano dobro založeni, niso nikjer iskali stikov z domačini.</p>
                  <p>Na Straškem vrhu je bilo njihove skupne poti konec. Poslovili so se in razšli z
                     načrtom, da se posamično poskrijejo in počakajo nadaljnjih dogodkov. Tolažili
                     so se z ljudsko modrostjo, da je vsak pes, ko se strga z verige, najbolj
                     popadljiv, potem pa se počasi umiri. Pred slovesom so si obljubili, da ne bo
                     nobeden nikogar izdal, tudi če pade v roke partizanom.</p>
                  <p>France se je sam spustil v dolino proti Krki in bil v velikih skrbeh, kako bo
                     prišel čez. Bil je namreč neplavalec, čez most v Soteski pa ni smel, ker je bil
                     gotovo pod partizanskim nadzorstvom. Toda imel je srečo. Med Zgornjim poljem in
                     Sotesko je našel splav, se prepeljal čez Krko in prišel še isto noč domov.</p>
                  <p>Za njegovo vrnitev sta vedeli le mama in sestra Rozalka. Prve dni se je skrival
                     doma. Toda zvedel je, da so enega iz njegove skupine po krivdi otrok že odkrili
                     in ga odpeljali v Novo mesto. Prišel je glas, da so ga že ubili. Prej pa so
                     gotovo iz njega izvlekli imena še drugih skrivačev. Doma so opazili, da eden od
                     sosedov opazuje hišo in domače sprašuje, kje je France, saj se je menda vrnil.
                     Zato se je odločil, da se bo skril drugje.</p>
                  <p>V gozdu, kakšne tri kilometre od doma, si je naredil v goščavi mladih smrek
                     skrivališče, nekakšno zemljanko. Za ta kraj je vedela le sestra. Hrano in
                     obleko mu je občasno nosila vedno na drugo, prej dogovorjeno skrito mesto.
                     Sestri je naročil, naj poizve in naj mu sporoči, če se bo kdo vrnil in če bodo
                     koga izpustili. Oznovci so ga ves čas iskali in nekajkrat se jim je, kot je sam
                     rekel, po čudežu izognil. Prepričan je bil, da je v Marijinem varstvu.
                     Obiskoval ga je droben ptiček in enkrat ga je s pravočasnim opozorilom rešil
                     pred modrasom. Čas je razpoznaval po bitju ure v zvoniku cerkve sv. Roka, ki je
                     bila v še slišnem krogu.</p>
                  <p>Sredi avgusta mu je sestra sporočila, da so razglasili splošno amnestijo za
                     tiste, ki nimajo nad sabo zločinov, in da so se vrnili domov nekateri
                     mladoletniki. Prav tako pa je tudi izvedel, da so vse ostale pobili. Sklenil
                     je, da se bo skrival še naprej. Ob koncu avgusta pa mu je Rozalka povedala, da
                     se je iz Novega mesta vrnil neki domobranec, ki je bil prav tako skrivač in se
                     je šel prijavit po amnestiji. In tako se je tudi France odločil, da se
                     preda.</p>
                  <p>Sredi septembra se je prijavil v Novem mestu. Takoj so ga zaprli v celico,
                     polno domobrancev in drugih. Vsak večer so jih zasliševali in pretepali. Mnoge
                     so kljub amnestiji odvažali na morišča. Neki večer konec septembra je prišel v
                     celico partizan, ki je velik del vojne preživel v bližini ali pa prav na
                     Francetovem domu. Spoznal je Franceta in mu rekel: »Kaj pa ti tukaj delaš, marš
                     domov!« Naslednji dan je bil odpuščen. Doma, razen nekaj groženj (»če te niso v
                     Novem mestu, te bomo pa mi«), se mu ni zgodilo nič. Res, da je doživljal v
                     naslednjih letih nagajanje, kot prepoved sajenja krompirja, češ da ima
                     koloradskega hrošča na njivah. Izsekali so mu gozd. Toda vse to ni bilo
                     primerljivo s ceno življenja.</p>
                  <p>Bernardovi fantje. Doma so bili v vasi Veliko Mraševo. Naselje spada danes pod
                     faro Sv. Križa, sedaj Podbočje. Veliko Mraševo je na levi strani Krke, odkoder
                     so Nemci med okupacijo izselili vse domačine in tja naselili Kočevarje. Velika
                     družina Bernardovih, živih je bilo devet otrok, se je zatekla v Kostanjevico,
                     ki je bila v Ljubljanski pokrajini. Starejši fantje so bili Tone (1922), Albert
                     (1924) in Stanko (1926). Kljub temu, da so bili od Nemcev pregnani, jih pot ni
                     vodila k partizanom, ampak so vsi trije postali domobranci. Najmlajši je bil v
                     Ljubljani v štabni četi, starejša dva pa sta ostala na Dolenjskem. Najprej sta
                     bila v Novem mestu, proti koncu vojne pa na postojanki v Šentjerneju.
                     Postojanka je bila v velikem enonadstropnem poslopju na robu Šentjerneja v
                     zaselku Dolnja Brezovica.</p>
                  <p>Po razpustu domobranske vojske pri Radečah sta se Tone in Albert podala domov
                     na Mraševo. Dom je bil prazen in opustošen. Vse okrog po hiši, v gospodarskih
                     poslopjih in na dvorišču so bile sledi umikajoče se vojske. V vasi so bili
                     verjetno nemški vojaki, ki so pred odhodom poklali živino in perutnino, ki so
                     jo pustili bežeči Kočevarji. Povsod so ležali ostanki pobitih živali. Poiskala
                     sta primerno skrivališče in čakala. Eden mlajših bratov se spominja, da sta
                     imela skrit prostor za neko slepo steno. Po nekaj dneh se je vrnila iz
                     Kostanjevice tudi družina. Sedaj sta se počutila po eni strani bolj varna in
                     predvsem preskrbljena, po drugi strani pa ne, saj bi se lahko kateremu od
                     številnih otrok kje zareklo, da se brata skrivata doma.</p>
                  <p>Kmalu sta dočakala lov na glave. Dan za dnem in noč za nočjo so v hišo vdirali
                     oznovci in vse pretaknili. Ker je njihov prihod najavljal domači pes, so ga
                     ustrelili. Fanta sta ugotovila, da prav dolgo ne bosta mogla prikrivati svojega
                     skrivališča. Zato sta se preselila v bližnjo vas Gazice, kjer je bila doma
                     mama, in tu sta našla bolj varno pribežališče. Toda stalnega skrivanja in
                     neprestanega oprezovanja sta se počasi naveličala. Odločila sta se že, da se
                     gresta prijavit v Kostanjevico, saj sta zvedela, da je objavljena splošna
                     amnestija. K sreči je konec avgusta prišel kot okostnjak domov Stanko. Bil je v
                     taborišču Teharje. Rešil se je z mnogo pretkanosti in z veliko sreče. Ne samo,
                     da je zatajil svoj letnik (1926!), spremenil je tudi kraj bivanja. Povedal je,
                     da je doma iz Črne vasi pri Ljubljani, kjer je res imel strica, ki ga je
                     večkrat obiskoval. Stanko je izkusil vsa teharska grozodejstva in partizansko
                     krutost. Zato je bratoma dopovedal, da se v nobenem primeru ne smeta
                     prostovoljno javiti. Brata sta ga poslušala in se skrivala naprej.</p>
                  <p>Pozno jeseni se je prvi za beg v Avstrijo odločil Albert. Ljubljanski stric je
                     pomagal najti nekaj zvez in napotkov. Po mnogih težavah je srečno prišel v
                     begunsko taborišče pri Gradcu. Od tu je odšel v Ameriko, se kasneje vrnil v
                     Gradec, kjer je uspešno študiral medicino in se nato kot zdravnik za stalno
                     naselil v ZDA, kjer živi še danes.</p>
                  <p>Tone mu je sledil šele leta 1946. Najprej je bil v begunskem taborišču. V
                     Gradcu je končal univerzo in postal inženir kemije. Leta 1950 se je za stalno
                     odselil v Ameriko, kjer je študij še nadaljeval in postal iskan strokovnjak
                     svoje stroke.</p>
                  <p>Najmlajši, Stanko, naš teharski sotrpin, je doma postal gospodar. Naj povem še
                     to: vseh devet otrok je še živih.</p>
                  <p>Po branju tega zapisa, se bo oglasil morda še kdo od preživelih skrivačev. Prav
                     zanimiva bi gotovo bila zgodba ing. Toneta Matičiča. Bil je inženir agronomije
                     in ugleden profesor znane kmetijske šole na Grmu pri Novem mestu. Med vojno je
                     bil kot domobranski nadporočnik pribočnik na poveljstvu novomeške bojne
                     skupine. Ni se umaknil na Koroško, ampak se je do oktobra 1945 skrival po
                     dolenjskih gozdovih. Potem je srečno ušel iz Slovenije.</p>
               </div>
               <div type="div3">
                  <head>Čudežno rešeni</head>
                  <p>Kot bo prišlo v zgodovino slovenskega holokavsta pet čudežno rešenih iz brezen
                     Kočevskega Roga, tako se bodo zapisali tudi naši trije pripovedovalci, ki so
                     ubežali smrti iz brezupnega položaja. Vsi trije so doma iz Gornjih Lakovnic.
                     Prvi je Jože Brunner, rojen 1914. Bil je domobranski narednik na postojanki na
                     Trški gori. Ob koncu vojne mu je žena Antonija rodila otroka. Drugi je bil
                     Johan Jenič, brat Jožetove žene, tretji pa Lojze Šurla. Zadnja dva sta že
                     pokojna, Jože Brunner pa je izpričal takole:</p>
                  <p>Vsi trije so se skrivali doma in po gozdovih. Tudi do njih je prišla pretkana
                     propaganda, naj se prijavijo notranji upravi, ker bodo v nasprotnem primeru
                     likvidirani. Propaganda je našla pri naših skrivačih plodna tla. Celo nekatere
                     žene so nagovarjale svoje može, naj se čimprej javijo, da ne bodo likvidirani.
                     Javili so se in se znašli v novomeških zaporih. Trinajst nesrečnih dni in noči
                     so preživeli v celicah žejni in lačni, skoraj vsako noč zasliševani, pretepani
                     in poniževani. Po teh mučnih dneh je bilo neko noč okrog enajstih, morda je
                     bilo 5. avgusta, poklicanih na hodnik 27 jetnikov. Med njimi so bili tudi naši
                     trije sovaščani. Z vrvjo, debelo kot prst na moški roki, so jim zvezali roke na
                     hrbtu in jih odgnali na dvorišče. Tu so jih ponovno povezali po dva in dva nad
                     komolci in jih naložili na star tovorni hladilnik. Ta tovornjak je bil nemškega
                     izvora. Vse ohišje je bilo iz železa, zadaj pa se je vozilo zapiralo z
                     dvokrilnimi kovinskimi vrati. Na tovornjaku ali hladilniku so jih ponovno
                     povezali v nekak svitek. Šofer je vključil motor, da se je ogreval. Kabina je
                     bila tako velika, da so lahko poleg šoferja sedeli še trije partizani. Staro
                     vozilo je povzročalo velik hrup. Jetniki so spraševali, kam jih peljejo. Eden
                     od jetnikov je slišal, da jih peljejo v Črnomelj. Vodnik Jože je podvomil in
                     dejal, da bodo kmalu videli. Stražarji so zaprli dvokrilna vrata in jih
                     zapahnili. Glasno so se zaprla še vrata kabine. Vozilo je odpeljalo izpred
                     novomeškega sodišča, se usmerilo po Vrhovčevi ulici in se bližalo Glavnemu
                     trgu. Vodnik Jože se je s težavo izmotal iz skupnega poveza in pritisnil uho h
                     kovinski steni ter ugotavljal smer vožnje. Točno je vedel, kdaj so prevozili
                     Glavni trg in kdaj so bili na mostu. Nato je začutil kratek del makadamske
                     ceste in kako je šofer zavil na desno v smer Kočevskega Roga. Polglasno je
                     zaklical: Fantje, ne gremo v pravo smer!</p>
                  <p>Tedaj se spomni na brata svoje žene, kako krepke zobe ima. Pokliče ga in ga
                     prosi, naj mu poskuša pregrizniti vrv na hrbtu. Johan se je izmotal iz svitka
                     in začel s svojimi krepkimi zobmi žagati suho, debelo vrv. Začel je takoj, ko
                     so prevozili razkopano železniško progo pri kandijski postaji. Staro vozilo je
                     peljalo počasi, toda za Johana prehitro. Komaj so prispeli do Volavškega mlina,
                     je potožil, da ne bo šlo, ker mu preveč teče kri iz zobovja. Jože ga je
                     opogumil, da mu bo kri pomagala razmočiti vlakna vrvi. In Johan se je z novo
                     vnemo zagrizel v vrv. Volja do življenja je bila močnejša od bolečin in kri mu
                     je zares pomagala, da so postala vlakna mehkejša. Prve niti je pregrizel do
                     Gradišča, nato se je vrv hitreje vdajala. V Dolenjskih Toplicah je že popustil
                     tretji snop vlaken, četrti pa je bil že tako razmočen in zrahljan, da ga je
                     Jože s svojimi krepkimi rokami sam pretrgal. Roke so bile proste. Najprej je
                     hitro odvezal še Johana, nato pa sta oba skupaj Lojzeta. Sedaj je ostal še
                     problem vrat, ki so bila zapahnjena od zunaj. Vsi trije so se zagnali na vrata
                     in jih z božjo pomočjo dvignili iz tečajev. Svež zrak je zapihal v zatohli
                     prostor.</p>
                  <p>Ostali jetniki se za beg niso odločili. Iz vozila je prvi skočil Jože. Ker je
                     bil nekoč v službi pri železnici, je vedel, da se mora pognati v smer vožnje,
                     in srečno je pristal. Johan ni ujel pravega odriva in si je pri padcu zvil
                     nogo. Več sreče je imel tretji, Lojze, ki je varno pristal. Hitro so se
                     poiskali in Lojze je skupaj z Jožetom odnesel Johana v začasno zavetje.
                     Poravnala in povezala sta mu zvito nogo. Tu, v zavetju so ponovno zadihali svež
                     zrak in svobodo. Z bolečino v srcu pa so spoznali, da to ni več njihova
                     ljubljena domovina.</p>
                  <p>Trije begunci so se še bolj oddaljili od ceste in si poiskali varen kotiček v
                     gozdu. Skušali so si oddahniti od prestanega. Kmalu so se srečali z novo
                     težavo: vsi trije so bili strahotno žejni. Odločili so se, da morajo še pred
                     zoro najti vodo. Šli so proti jugu in se ves čas ogibali cest in naselij. Po
                     več ko enournem tavanju so naleteli na samotno požgano domačijo in star
                     vodnjak, v katerem je bilo še nekaj vode. Toda kako priti do nje, ko ni bilo
                     nobene posode. Vodnjak je bil globok okrog tri metre. Johan se je spomnil na
                     svoj čevelj, ki ga ni mogel obuti zaradi otekle noge. Čevelj pa je lahko
                     posoda! Lojze je hitro našel dolg kol in na koncu z vezalko privezal čevelj.
                     Tako so prišli do vode, da so se odžejali.</p>
                  <p>Prva noč je bila hladna in dolga. Prihajal je nov dan. Komaj so dočakali, da se
                     je čez hribe dvignilo sonce in jim ogrelo premrle ude. Vedno bolj pa se je
                     začela oglašati lakota. Počasi so se pomikali proti Starim Žagam. Globlje v
                     gozdu se jim je zdelo varneje, pa tudi lakoto so si potešili z malinami,
                     borovnicami in jagodami. Na sončni jasi so si napravili zasilna ležišča med
                     skalami. Dva sta lahko spala, tretji pa je bil na straži. Ko je sonce zašlo, so
                     se napotili dalje. Ubirali so jo v smeri Ljubna. Vsak dan so prehodili pet do
                     deset kilometrov. Vsak dan so naredili novo ležišče, samo če je bil dež, so dva
                     ali tri dni ostali na istem kraju, če se jim je zdelo dovolj mirno in varno. V
                     deževnih dneh so si naredili streho iz smrekovega lubja. Od mesta, kjer so
                     olupili drevje, so šli daleč stran, da jih olupljene smreke ne bi izdale.</p>
                  <p>Kljub počasnim premikom zaradi boleče Johanove noge se je končno pokazal
                     Ljuben. Tam so se že lahko oglasili pri kaki samotni zidanici in dobili kozarec
                     vina in kos kruha. Če so jih vprašali, od kod prihajajo, so odgovorili, da iz
                     internacije in da so doma iz Bele krajine. Nikdar se niso izdali, kdo so in od
                     kod. Že blizu domače fare so srečali in spoznali mater, ki je imela tri sinove
                     pri domobrancih. Zato so se odločili, da jo zvečer obiščejo. Hiša je bila na
                     samoti. Lučka je še gorela, ko je Lojze potrkal na vrata. Mati je vsa srečna
                     odprla, ker je mislila, da se je vrnil kateri od njenih sinov. Bila je
                     žalostna. Vse tri je povabila v hišo in jih skromno pogostila. Opozorila jih
                     je, naj bodo nadvse previdni, ker oznovci neprestano iščejo skrivače po vaseh
                     in gozdovih. Previdni pa naj bodo tudi pred domačini, kajti vsem je strogo
                     naročeno prijaviti skrivače in da jim v nobenem primeru ne smejo nuditi obleke,
                     hrane ali prenočišča. Pred odhodom jim je obljubila, da bo obvestila njihove
                     svojce in jim naročila, da prineso na določeno skrivno mesto, kar nujno
                     potrebujejo. Materi mučenici so se prisrčno zahvalili ter se poslovili.</p>
                  <p>Preselili so se v Ruperške gozdove in dobili zvezo z domačimi družinami. Ti so
                     jih oskrbovali z obleko in hrano. Veliko so pretrpeli skrivači, toda nič manj
                     njihove družine. Največja trpinka je bila gotovo Jožetova žena z malim sinom,
                     ki je imela poleg moža tudi brata v gozdu. Koliko noči je prečula in koliko
                     hrane je znosila na vse strani prostranih goščav. Skrivanje namreč ni trajalo
                     le mesec ali dva, temveč tri poletja in dve zimi. Ta doba, trideset mesecev, je
                     tudi skrivače za vedno zaznamovala. Dve zimi so preživeli brez kurjave in brez
                     prave strehe nad glavo; dostikrat brez hrane in vode. Stalno na begu. In vrtalo
                     jim je v možgane, kako da se je moralo to zgoditi s slovenskim narodom, zakaj
                     jih je Bog zapustil, saj so tako trdno verovali vanj.</p>
                  <p>Dolgo skrivanje je v vasi kljub vsemu povzročilo razna sumničenja. Govorilo se
                     je,da se nekateri še skrivajo. Jožetovo ženo so večkrat zaslišali, a nikoli se
                     ni izdala. Nazadnje je oblast razglasila, da lahko gredo skrivači domov in da
                     se jim ne bo nič zgodilo. Jožetovo ženo so aktivisti tako prepričali, da jim je
                     kar verjela. Toda Jožeta je bilo težje prepričati. Končno so se neke noči
                     odločili in prišli domov. Počasi so se privajali na normalno življenje. Tudi
                     oblast je zvedela, da so doma. Obiskal jih je isti oficir, ki jih je pred
                     tridesetimi meseci poslal v smrt. S seboj je imel prijavno knjigo, vsakega
                     posebej je popisal in preden je knjigo zaprl, je rekel Jožetu: »Povej mi, kaj
                     si si takrat mislil, ko so vas odpeljali iz zaporov?« Jože ni nič pomišljal,
                     ampak na kratko odgovoril: »Nič dobrega«. Oficir je glasno zaprl knjigo in brez
                     pozdrava odšel. Lahko bi rekli, da se je zgodil čudež. Nihče jih ni več
                     nadlegoval. Jože je spet dobil službo na železnici, kjer je bil že pred vojno
                     kurjač. Johan in Lojze pa sta spet začela obračati brazde in kopati v
                     vinogradu. Večkrat so se zbrali doma ali v zidanici pri obujanju spominov.
                     Johana in Lojzeta so največkrat zalile solze in pogovor je utihnil. Oba sta že
                     pokojna, živi pa še Jože Brunner.</p>
               </div>
               <div type="div3">
                  <head>Zahvala in pobuda</head>
                  <p>Za pisna in ustna pričevanja se lepo zahvaljujem dr. Lojzki Berden-Frančič, dr.
                     Janezu Grilu, Franu Jermanu, Stanku Jurečiču, Ivanu Kralju in Milanu Pečjaku.
                     Prav tako se lepo zahvaljujem svojim Šentjernejskim prijateljem, ki so mi ob
                     večerih pripovedovali svoje zgodbe in zgodbe svojih družin. Vsi naj mi
                     oprostijo, če se je v zapis prikradla kakšna napaka ali netočnost. Popravkov
                     bom vedno vesel. Ob tej priliki pa dajem bralcem pobudo, da zberemo še več
                     verodostojnih pričevanj, da bomo izpopolnili zgodovino zle usode domobrancev ob
                     Krki, ki so bili čudoviti slovenski možje in fantje.</p>
               </div>
            </div>
         </div>
         <div type="div1">
            <head>Prezrta znamenja</head>
            <div type="div2">
               <head>Umor bana Marka Natlačena</head>
               <docAuthor>Tine Velikonja</docAuthor>
               <div type="div3">
                  <head>Uradnik in ne politik</head>
                  <p>Umrl je star 56 let. Nanj se spomnimo, ko začnemo naštevati žrtve VOS-ovskega
                     divjanja po Ljubljani leta 1941 in 1942. Prej je bil ban Dravske banovine, kot
                     človek pa je ostal skoraj nepoznan. O sebi ni veliko pisal, kar pa je, se je v
                     petdesetih letih molčanja pozabilo. Ni bil karizmatična osebnost in vse kaže,
                     da se je vpisal v slovensko zgodovino predvsem s svojo smrtjo. Manjše postave
                     in s klobukom na glavi, z značilnimi brčicami in lahkotne hoje je dobro skrival
                     svoja leta. Ni vzbujal takega spoštovanja kot Korošec, ni bil tako eleganten
                     kot župan Adlešič in ne tak govornik kot škof Rožman, a za nas Velikonjeve je
                     bil nekaj posebnega. Potem ko smo izvedeli, da sta sv. Miklavž in Božiček ata
                     in mama, so nam tudi povedali, da je k tistim rokavicam, čokoladi, čevljem,
                     jopici ali krilu največ prispeval Natlačen. Naš oče je ostal po možganski kapi
                     invalid in so ga trpeli na banski upravi samo zaradi družine, saj nas je bilo
                     deset otrok. Ban mu je vsako zimo priskrbel nagrado ali dodatek, ki nam je
                     pomagal, da smo se vsaj ob teh praznikih čutili obdarjene in bogate.</p>
                  <p>Kaj je napisano o njem v Slovenski enciklopediji:</p>
                  <p>Natlačen, Marko (Manče, 24. 4. 1886 – Ljubljana, 13. 10. 1942), politik. Pravo
                     je študiral na Dunaju in tu 1912 promoviral. Od 1919 je kot odvetnik delal v
                     Ljubljani in hkrati politično deloval v taboru SLS; bil je predsednik Orla in
                     od 1926 podpredsednik SLS. Pod šestojanuarsko diktaturo je deloval v kulturnih
                     organizacijah, 1933 konfiniran. Od septembra 1935 do aprila 1941 je bil ban
                     Dravske banovine. Ob napadu na Jugoslavijo 1941 je ustanovil in vodil Narodni
                     svet, ki si je ob neizogibnem propadu Jugoslavije prizadeval doseči čim boljši
                     položaj Slovencev v okupacijskih razmerah. Po zasedbi in priključitvi
                     Ljubljanske pokrajine k Italiji je sodeloval z it. oblastmi; vstopil je tudi v
                     konzulto (sosvet), posvetovalni organ E. Graziolija, iz katerega je jeseni 1941
                     izstopil. Med okupacijo je vodil delo SLS v ilegali ter po pogajanjih z vodstvi
                     drugih strank sodeloval pri izdelavi slov. narodnega programa, ki je
                     predvideval obnovitev Kraljevine Jugoslavije, vendar kot federativne države, v
                     kateri bi bila velika Slovenija njen enakopravni del. Spomladi 1942 je imel
                     pomembno vlogo pri ustanovitvi Slovenske zaveze in tudi pri nastanku oboroženih
                     vaških straž oz. MVAC, saj je maja 1942 v tem smislu predložil it. oblastem
                     posebno spomenico. Kot nevarnega nasprotnika in hkrati neformalnega voditelja
                     slov. protirevolucionarnega tabora ga je po nalogu vodstva KPS likvidirala VOS.
                     (Boris Mlakar, Enciklopedija Slovenije, 7, 344)</p>
               </div>
               <div type="div3">
                  <head>Revolucija v razmerah okupacije</head>
                  <p>V jeseni leta 1942 je začelo silam osi na vseh frontah zmanjkovati sape in samo
                     vprašanje časa je bilo, kdaj in kako se bodo zaustavile in končno sesule, saj
                     se jim je postavil po robu ves svet.</p>
                  <p>V primerjavi z neznosnimi razmerami na podeželju se je v Ljubljani dalo živeti.
                     Italijanov ni maral nihče in smo jim privoščili, da bodo morali kmalu neslavno
                     nazaj, odkoder so se pritepli. Njihovo razkazovanje je bilo izprijeno, saj smo
                     vedeli, kako strahopetno se obnašajo. Nismo jim odpustili Gonarsa in Raba,
                     kamor so navozili nedolžne ljudi. Narod so uničevali skupaj s partizani, kot da
                     bi se zmenili. Za njihovo še tako nepomembno akcijo so se maščevali nad
                     bližnjim prebivalstvom. Sicer so se vedno bolj zapirali v vojašnice, neradi so
                     se sprehajali sami. Dekleta so postajala manj naklonjena njihovim dvorjenjem. Z
                     vojaki so imele prej največ posla punce, ki so se začele proglašati za najbolj
                     partizanske. »Che bella gospodicina! Che belle gambe!«, so izgubile svojo
                     privlačnost.</p>
                  <p>Vedno bolj so se širile vesti, da se na Rabu in v Gonarsu dogajajo hude reči in
                     da ljudje umirajo od lakote in bolezni. Na Štajerskem in Gorenjskem so nehali s
                     preseljevanjem v Srbijo. Medtem, ko so univerzo zaprli in so se študentje
                     znašli v praznem ali taborišču, se ritem dijaškega življenja ni porušil, zlasti
                     ne v nižjih razredih gimnazij. Šola je bila stroga, živeli smo v na videz
                     zaprtem krogu, ki se sicer uradno ni odzival na zunanje dogodke, znotraj pa
                     ostro cepil. Žica okrog mesta nam je branila, da bi vsaj v nedeljo skočili na
                     bližnje griče. Hrana je bila na karte in smo bili ob njej lačni. Pazili smo na
                     policijsko uro, ki pa nas ni ovirala, da ne bi do črne teme skakali po vrtu.
                     Šele zima nas je nagnala v stanovanja, kjer je bila edina topla površina plošča
                     na štedilniku in tja smo tiščali svoje zadnjice in se izrivali, saj za vse ni
                     bilo prostora.</p>
                  <p>K maši se je veliko hodilo, tudi med tednom, v nedeljo so bile vse cerkve
                     polne. Posebnega strahu ni bilo čutiti, zlasti pa ne, da je center revolucije v
                     Ljubljani. Družbeno življenje se mi je zdelo živahno, zame pri Marijini
                     kongregaciji pri Sv. Jožefu in pri Tomčevih mladcih. Klasična gimnazija je bila
                     stroga, po dveh letih latinščine so nam navrgli še grščino, ko se še prvi jezik
                     ni dobro usedel. Slovenščina je ostala kraljica, zgodovina čudna mešanica,
                     zemljepis smešen, saj smo Triglavu rekli Tricorno, matematika neusmiljena, od
                     tujih jezikov smo se učili še italijansko, vendar z odporom.</p>
                  <p>To je bilo leto, ko so bile VOS-ovske likvidacije na vrhuncu. Borci NOB in
                     njihovi zgodovinarji najdejo razlago za vse, tudi za povojne poboje, zapre pa
                     jim sapo, ko jih spomniš na začetek. Tudi njim je jasno, da je bila to čista
                     revolucija in globoko v sebi čutijo, da so bili zgodnji pomori političnih
                     nasprotnikov celo z revolucionarnega stališča napaka. Naši revolucionarji so
                     bili učenci Kominterne, pri kateri so se usposabljali za veliki trenutek, in so
                     delali po njenih receptih. Svoje znanje so mehanično prenesli v srednjeevropski
                     prostor, ne da bi ga prilagodili razmeram. Delali so prvinsko, z ognjem
                     vernikov, in če se je izkazalo, da je teorija v nasprotju s prakso, toliko
                     slabše za prakso. Ker so se voditelji imeli za intelektualce, je danes
                     nerazumljivo, da so si za katekizem izbrali Kratko zgodovino VKP (b) (Godeša,
                     Sodobnost, 39, 861), slaboumni in primitivni zgodovinski priročnik, katerega
                     odvratni stil bi moral v normalnih razmerah odbiti vsakega vsaj malo mislečega
                     človeka. Kako so jo cenili, so dokazali po zmagi, ko je izšla v bibliofilski
                     obliki z usnjenimi platnicami in na svilenem papirju. Napad na Sovjetsko zvezo
                     jim je naznanil, da je napočil čas revolucije in uvozili so bese — pobijati so
                     začeli resnične ali namišljene nasprotnike. Takega nasilja po mestnih ulicah in
                     hišah, še bolj pa po deželi ni bilo nikjer drugod v Jugoslaviji. Različnost
                     ravnanja je bila tako očitna, da so ob vrhuncu ljubljanske morije menili, da
                     mora delovati v Ljubljani posebna trockistična skupina, ki se obnaša drugače in
                     na lastno pest uprizarja revolucionarni teror v času, ko naj bi se vsaj na
                     zunaj zdelo, da gre za narodnoosvobodilni boj.</p>
                  <p>Kominterna je že spomladi leta 1942 preklicala prvotna navodila in nehala
                     napovedovati svetovno revolucijo. Po direktivah sovjetskega vodstva je
                     razglasila domovinsko vojno. Spremenjena navodila naj bi prispela prek Beograda
                     v Slovenijo s prehudo zamudo. Ker pa je malo verjetno, da bi tako pomembna
                     direktiva potovala do Ljubljane pol leta, bo bolj držalo, da so se naši
                     komunisti uprli in delali po svoje še naprej.</p>
                  <p>Umori Slovencev zlasti na ozemlju Ljubljanske pokrajine so bili vsakdanjik. Ni
                     šlo za vojvodstvo, le delno za poravnavo osebnih računov. Spravili so se na
                     mestno in vaško revščino, na konfidente, ki so se pustili plačevati, na cigane
                     ali berače, ki so jih imeli za nezanesljive. Večinoma pa so bile njihove žrtve
                     krščanski ljudje z ugledom, premožni kmetje in njihovi sinovi in tisti, ki so
                     bili kakorkoli administrativno povezani z okupacijsko oblastjo, ki so torej na
                     nek način z okupatorjem sodelovali. Šlo je za ljudi, ki so skrbeli, da je bilo
                     kljub okupaciji življenje znosno in se je dalo preživeti, tudi za učitelje,
                     župane in duhovnike. Spravili so se na cele družine. Skratka, iz učbenika so se
                     naučili, da je treba za pravi teror začeti z umori pomembnih in nedolžnih
                     ljudi.</p>
                  <p>Sodimo, da vaške straže ne bi rasle kot gobe po dežju, če ne bi bilo teh
                     umorov. Nekaj postojank bi vseeno nastalo. Branile bi okupatorju, da se ne bi
                     počez spravljal nad domače prebivalstvo. Tako pa je bilo vaških stražarjev na
                     vrhuncu okrog 6000, znatno več, kot je bilo takrat partizanov. Vseeno se
                     dozdeva, da komunistov pri tem početju ni gnala želja, da čimprej izbezajo
                     političnega nasprotnika na plan. Veselili pa so se, da se je tako hitro
                     razkrinkal kot sodelavec okupatorja in s tem zanje in tudi v resnici postal
                     poraženec v spopadu, ki se je komaj dobro začel.</p>
                  <figure>
                     <graphic url="slike_z_14/z_14_21.png"/>
                     <head>Tiha množica <name type="author">Simon Dan</name></head>
                  </figure>
                  <p>Prej smemo domnevati, da so že od vsega začetka vedeli in čutili, da dela čas
                     izključno zanje in da jim bo vse koristilo, česarkoli se bodo že lotili. Naroda
                     in njegove stiske jim ni bilo mar. Precenjevali so moč Sovjetske zveze in
                     računali, da bo vojne v enem letu konec. Treba je bilo pohiteti, opraviti s
                     političnimi nasprotniki, še preden zavlada mir, ko ne bo šlo več tako
                     enostavno.</p>
               </div>
               <div type="div3">
                  <head>Zdaj smo prava oblast!</head>
                  <p>Sem smemo šteti tudi umor bivšega bana Dravske banovine dr. Marka Natlačena,
                     zapoznelo dejanje revolucionarnega terorja in samopašnosti. Z atentatom se ni
                     dalo več ničesar spremeniti in zaustaviti, državljanska vojna je dosegla
                     vrhunec. Pričeval pa je o moči frontnega gibanja, ki se je drznilo obračunati z
                     vrhom nasprotnega tabora. Značilen je Kardeljev vzklik v pismu, ki ga je poslal
                     Titu: »Zdaj smo prava oblast!«</p>
                  <p>Natlačen je bil odličen upravni uradnik, ki je v času svojega banovanja z
                     veliko vztrajnostjo tesno povezal Ljubljano z deželo. Ko so mi na robu Menišije
                     pri Krimski jami kazali stezo preko Strmca, so mi razlagah, da so tod pešačili
                     hribovski župani v dolino k njemu, da so poročali in prejemali navodila. Živel
                     je razmeroma skromno. Spominjam se, kako so mu komunisti očitali službeni avto.
                     Tone je bil moj sošolec in edina reč, ki sem mu jo zavidal in zaradi katere se
                     je razlikoval od nas, je bila harmonika.</p>
                  <p>Tisto jesen leta 1942 bivši ban ni imel nobenega varstva niti orožja, da bi se
                     branil. Njegova hiša ni bila neprobojna trdnjava. Do hišnih vrat se je dalo
                     priti tudi čez vrt, za kar je bilo treba samo preskočiti srednje visoko kamnito
                     ograjo, isto, čez katero je ušel atentator na begu. Ključavnico se je dalo
                     odpreti z enim strelom. Skratka, za večjo skupino akcija ni bila težavna. Tako
                     je potekala večina likvidacij po deželi, gladko in brez posebnega tveganja,
                     kajti žrtve so bile neoborožene, Italijani pa zabarikadirani v svojih
                     vojašnicah. Spomnimo se samo morilskega pohoda na Vidovski planoti 23. aprila
                     1942 (Zaveza, 1, 8) ali umora Mravljetovih na Brezovici 13. junija istega leta
                     (Zaveza, 7, 17).</p>
                  <p>Zato je bil strah, da bi se akcija lahko zapletla zaradi italijanske posadke,
                     ki je zasedala poslopja Poljanske gimnazije, namišljen. Njihov stražar je stal
                     tudi pred stranskim vhodom v Ciril-Metodovi ulici. Dalo se je predvideti, da ne
                     bo zapustil svojega prostora, če bo še tako pokalo, ostala vojska pa se bo
                     odzvala z zamudo in panično. Zato vojašnica ni pomenila posebne nevarnosti in
                     je bil uspeh že vnaprej zagotovljen. Po svoje je neodgovorno, da je ban ostal
                     brez učinkovite zaščite. Primerjajmo njegovo varovanje s tistim, ki so ga bili
                     deležni partizanski veljaki. Za osebno varnost so imeli na razpolago najbolj
                     elitne enote. Kakor hitro so ljubljanski vosovci prejeli Kardeljev in Kidričev
                     blagoslov, je bila njegova usoda zapečatena. Če ne bi uspelo s prevaro, bi pa
                     kako drugače.</p>
                  <p>Minilo je že eno leto, odkar je opustil vse funkcije. Njegovi stiki z
                     okupatorjem so bili neformalni, prav gotovo je po svoje deloval vsaj z nasveti
                     pri organiziranju vaških straž, čeprav skoraj ni zapuščal stanovanja. Vzdrževal
                     je zveze s predstavniki Cerkve, tako ljubljanskimi kot s podeželskimi. Morda je
                     vseeno upal, da je vala likvidacij po Ljubljani konec, saj je kazalo, da so
                     komunisti spremenili taktiko. Vendar je bil Natlačen taka osebnost, da jih je
                     že dolgo mikalo, da bi se ga lotili. Nekaj nam je o tem napisal Josip
                     Vidmar:</p>
                  <p>»Živo pa se spominjam zadnje seje Izvršnega odbora v prvih dneh maja 1942, na
                     kateri smo med drugim razpravljali tudi o usmrtitvi Marka Natlačena. Ta primer
                     bivšega bana je bil edini v celi vrsti likvidacij narodnih izdajalcev, ki je
                     bil nemara zaradi Natlačenove politične važnosti predložen Izvršnemu odboru v
                     razsodbo ... Obtožno gradivo pa se meni ni zdelo dovolj tehtno, zato sem obsodbo
                     odklonil. Kardelj, ki je bil navzoč, stvari ni hotel dramatizirati in je po
                     krajšem razgovoru predlog umaknil.« (Josip Vidmar, Edvard Kardelj, Obrazi,
                     1985, 485)</p>
                  <p>Morda je posebnost tega pisanja v priznanju, da seznamov, koga je treba
                     uničiti, niso sestavljali vrhovi, ampak je bila izbira prepuščena podrejenim
                     grupam VOS-a, ki jih je obvladovala izključno partija. Pred leti smo gledali
                     televizijsko odajo, kjer so člani ljubljanske skupine VOS-a prostodušno
                     razlagali, kako so se zbirali v gostilni Fortuna na Brinju, od tam odhajali na
                     akcije, za katere vemo, kakšne so bile, in se tja tudi vračali.</p>
               </div>
               <div type="div3">
                  <head>Umor v Ciril-Metodovi ulici</head>
                  <p>Kako se dogodka po 51 letih spominja Natlačenov Tone: Takrat sem bil star 12
                     let in pol. Hodil sem v tretji razred klasične gimnazije. Ker so jo zasedli
                     Italijani, smo bili tisto leto gostje pri uršulinkah in imeli šolo
                     popoldne.</p>
                  <p>V torek, 13. oktobra 1942, sem bil torej doma na Ciril-Metodovi ulici 18. Nekaj
                     pred deveto uro sem šel v Remčevo trgovino, ki je bila na Poljanski cesti v
                     Rdeči hiši, da si kupim zvezek ali nekaj podobnega. Bil je lep sončen dan. Tam
                     je bil ravno trgovec s pošiljko nalivnih peres. Remčeve Lade še ni bilo,
                     prodajalka pa ni imela dovolj denarja, da bi plačala dobavljeno robo. Zato me
                     je prosila, naj skočim k Remčevim na dom po denar.</p>
                  <p>Ko se torej vračam v našo ulico in na pol hodim, na pol tečem ob ograji
                     Poljanske gimnazije, zagledam pred našo hišo pri vrtnih vratih duhovnika v črni
                     obleki s črnim klobukom in aktovko. Ko pridem do konca gimnazijskega vrta, ga
                     kar čez cesto pozdravim. Ne vem, če s hvaljen Jezus ali pa samo pokimam z
                     glavo.</p>
                  <p>Na vogalu pri Uršičevi hiši pod plinsko svetilko stojijo dva ali trije ljudje
                     in me nekam čudno gledajo. Zavijam v Zrinjskega ulico. Ko se zatem ob Domu
                     duhovnih vaj obrnem v ulico Stare pravde, opazim nedaleč pred seboj na
                     jezuitski strani ceste tricikel. Na njem sedi mlajši moški. Ko grem mimo, me
                     predirno gleda, da me postane strah. Preden zavijem v Zarnikovo, se obrnem. Še
                     vedno je tam in me ne izpusti izpred oči.</p>
                  <p>Nazaj grede od Remčevih sem hotel po isti poti, pa vidim na križišču Stare
                     pravde in Zrinjskega italijanske vojake s puškami v rokah. Ker nosim precej
                     denarja, se ustrašim, da me ne bi ustavili in preiskali. Zato nadaljujem po
                     Zarnikovi. Preden pridem do Ciril-Metodove, približno tam, kjer smo na drugi
                     strani ograje pri Sv. Jožefu igrali odbojko, mi pride nasproti moški. Vprašam
                     ga, kaj se dogaja. Pove, da je bil pri Natlačenovi hiši nekdo ustreljen.</p>
                  <p>Takoj sem razumel – duhovnik pred vrati, tricikel za Domom duhovnih vaj. Ne
                     vem, kako sem prišel domov. Naslednji spomin je jedilnica. Očka na tleh med
                     jedilnico in salonom. Razbita očala v desni roki na prsih. Na mizi žepni
                     nožiček, s katerim je odprl pismo. Skoraj nobene krvi. Krogla v oko, druga v
                     vogal mize. Pater Preac, sveča ob glavi, dr. Franta Mis, Tine Debeljak,
                     profesor Lukman, brat Marko z zavezano glavo. Mama, ki samo ponavlja, zakaj je
                     odprla vrata. Stara mama, čez osemdeset let stara, ki so jo Nemci izgnali z
                     njenega posestva, rožni venec v rokah, z glavo kima, da ne razume in ne more
                     verjeti. Kupček nesreče v kuhinji, Katika, naša dobra, zvesta kuharica, jo
                     tolaži: »Bog že ve, kaj dela.«</p>
                  <p>Pripeljejo krsto. Hišna vrata so na široko odprta. Spet mi očka odpeljejo. Ko
                     sem bil star štiri leta, v internacijo, sedaj za vedno.</p>
                  <p>Praznota. Popoldne se peljemo s tramvajem na Žale. Ko se vrnemo in izstopimo na
                     Poljanski cesti, je že mrak. Domov ne moremo. Italijanski vojaki so ceste
                     zaprli. Marko govori z njihovim oficirjem, mama tudi. Brat tolmači. Grozijo mu.
                     Nič ne pomaga. Še več slovenske krvi bo prelite. Da revolucija raste, potrebuje
                     veliko krvi.</p>
                  <p>Zatečemo se v kapelo v Jožefišču. Mama, Neža, Marko in jaz. Mračna tišina.
                     Molimo, tudi za nesrečne talce, Slovence. Slišimo strele. Usmili se jih, o
                     Bog!</p>
                  <p>Stara mama in Katika sta bili doma v hiši. Sedeli sta v kuhinji, ki je zadaj na
                     vrtni strani, in molili. Usmili se nas, o Gospod!</p>
                  <p>Ko je bilo vse končano, smo mama, Neža in jaz šli k Remčevim. Niso hoteli, da
                     vidimo preluknjani zid in mlake krvi. Debeljakovi so nam za tisto noč odstopili
                     svojo veliko sobo.</p>
                  <p>V Montrealu, 10. decembra 1993 </p>
                  <p>Tone Natlačen</p>
                  <p>Starejši sin Marko je bil ob atentatu doma:</p>
                  <p>Ta dan se je začel kot mnogi drugi. Sedel sem pri kuhinjski mizi, zajtrkoval in
                     bral časopis. Okrog devete ure je zazvonilo pri vhodnih vratih. Katika je
                     zapustila kuhinjo, da pogleda, kdo je prišel. Zagledala je duhovnika. Ker ga ni
                     poznala, kot sem izvedel kasneje, je poklicala mamo, ki je pospravljala v
                     zgornjem nadstropju. Mami je govoril, da je kaplan dekana Tomažiča iz Trebnjega
                     in da prinaša njegovo pismo. Pritisnila je električni gumb in mu odprla, potem
                     pa ga peljala skozi hišna vrata v jedilnico, kjer je bil očka.</p>
                  <p>Naenkrat sem zaslišal dva udarca, kot če bi metla ali omelo padla na keramični
                     tlak v veži, trenutek kasneje pa mamino kričanje. Ko sem odprl vrata kuhinje,
                     sem na drugem koncu veže zagledal mamo s hrbtom proti hišnim vratom z
                     vzdignjenima rokama, kot bi hotela preprečiti izhod neznanemu duhovniku, ki je
                     stal pred njo z naperjeno pištolo. Obrnil se je in tekel proti kuhinji, kjer
                     sva se spoprijela. S cevjo pištole me je udaril po glavi in kri mi je zaslepila
                     oko. Kljub temu mi je uspelo, da sem mu jo izbil iz roke. Potisnil sem ga v
                     Katikino sobo, od koder je skočil skozi odprto okno. Videl sem ga bežati po
                     vrtu in skočiti čez zid med našim in Bezenškovim vrtom.</p>
                  <p>Na tleh v kuhinji pištola, Beretta 7,5 mm, in čudež: po dveh strelih v
                     jedilnici se je tretji naboj zataknil počez med magazinom in cevjo. V duhovnika
                     preoblečeni morilec bi streljal tudi v mamo in vame!</p>
                  <p>Popoldne smo odšli na Žale, kjer je očka počival v eni od kapelic. Vrnili smo
                     se s tramvajem in izstopili pri Rdeči hiši na Poljanski cesti. Takoj na začetku
                     Strossmayerjeve ulice, že pol v temi, nas ustavijo italijanski vojaki. Častniku
                     razložim, kdo smo, in zahtevam, naj nam dovolijo domov. Zavrne nas, da ni
                     mogoče. Na moje vprašanje, zakaj ne, izvemo, da bodo streljali talce. Z mamo
                     protestirava, češ da je bilo ta dan prelite že dovolj krvi in zahtevava, da
                     naklep opustijo. Vse zaman. Odidemo v bližnjo jožefinsko kapelico. Sredi
                     molitve za očka in neznane talce pretrese grozovit rafal vsa okna. Smrtni
                     molk.</p>
                  <p>Svetloba naslednjega jutra je pokazala, kaj so Italijani storili prejšnji
                     večer: od krogel razbit jožefinski zid in mlaka krvi. S tem podlim dejanjem so
                     oskrunili ime zavednega narodnjaka. Padel je samo zato, ker je želel, da bi
                     Slovenci ponosno in srečno živeli v svobodi in ne v človeka nevredni tiraniji,
                     pa naj se imenuje fašizem ali komunizem. Takrat so bili taki časi — do neke
                     mere so še danes— da je bil vsak, ki je verjel v ista visoka načela kot moj
                     umorjeni očka, označen kot »sovražnik naroda«.</p>
                  <p>Ob dvainpetdesetletnici tega umora se vprašujem: kdaj bo zmagala resnica?</p>
                  <p>Concord, Massachusetts, marca 1994</p>
                  <p>Marko Natlačen</p>
               </div>
               <div type="div3">
                  <head>Ljubljana ni žalovala</head>
                  <p>Tako opisujeta dogodek sinova. Slovenija je žalovala, manj Ljubljana. Že od
                     nekdaj je bila liberalna, in to v najslabšem smislu. Namesto, da bi širil
                     obzorja svobode, se je velik del slovenskih liberalcev izživljal v napadih na
                     Cerkev in zato zlahka sklonil hrbte in pomagal komunistom na oblast.
                     Komunistična totalitarna ideologija jih ni motila, čeprav je bila v
                     diametralnem nasprotju z njihovo usmeritvijo.</p>
                  <p>Natlačenov uboj je pomenil grožnjo vsem, ki se niso strinjali. Strah je bil
                     velik. Kljub zahtevi OF po bojkotu se je na pogrebu 16. oktobra zbrala na Žalah
                     množica ljudi. Vodil ga je škof Rožman.</p>
                  <p>V gneči sem se prerinil čisto zraven. Žalujoči so se mi zdeli poveličani, iz
                     drugega sveta, izsušeni in resni. Tonetu sem hotel stisniti roko v sožalje, pa
                     sem bil prepozen. Rožman ni skrival stiske in teže, ki mu je bila naložena. A
                     govoril je ogorčeno in jasno: »Združite se vsi, ki verujete v Boga, ter sebi in
                     potomcem želite življenje, lepše in boljše, kot ga ponuja brezbožni komunizem –
                     združite se in preprečite, da tisti, ki so z vami sicer iste krvi, a s tujo
                     blodno miselnostjo zaslepljeni, ne bodo mogli več pokončevati najboljših in
                     najplemenitejših bratov in sestra ... « Tako se pove! Danes nam je žal, da ni
                     izkoristil priložnosti in z enako jezo obsodil streljanja talcev.</p>
                  <p>Dogodku je bila posvečena celotna številka Slovenskega poročevalca (24.
                     oktober, 111, 41). Na prvi strani imena štiriindvajsetih talcev, na drugih treh
                     pa obsežno VOS-ovo poročilo, v katerem se opravičuje »justifikacija«. Zanimiva
                     je zaključna misel:</p>
                  <p>»Njegova smrt je rešila nešteto slovenskih življenj, kajti padel je eden
                     glavnih organizatorjev državljanske vojne med Slovenci v korist
                     okupatorjev.«</p>
                  <p>Ocena, da je bil Natlačen voditelj protikomunističnega upora, je dvomljiva,
                     napoved, da bo upor zato oslabel in se morda celo razcepil, pa zmotna.
                     Nesramežljivo pa je napisano priznanje, da gre za državljansko vojno.</p>
                  <p>Ljubljanski VOS-ovci in Kardelj so morali računati na okupatorjevo maščevanje
                     in jih nista smela presenetiti niti število umorjenih talcev in ne način, kako
                     je bil izpeljan zločinski spektakel. Okupatorjeva brezobzirnost do družine v
                     nesreči, ki ji je pred hišo pripravil morilsko orgijo, presega vse meje. In ti
                     Italijani so ob kapitulaciji zapustili naše kraje, ne da bi se jim skrivil las
                     na glavi! Maščevanje nad talci je bil hud udarec za organizacijo OF, saj tokrat
                     niso bili žrtve ljudje, ki bi jih na slepo pobrali po zaporih, kot so Italijani
                     počeli prej, ampak pravi aktivisti OF.</p>
                  <p>O tem piše Vidmar v nadaljevanju svojih razmišljanj:</p>
                  <p>»Toda po kasnejši likvidaciji Natlačena in po posledicah, ki jih je povzročila,
                     sem se moral vprašati, ali sem ravnal prav takrat, ko sem za dovolj očitno
                     stvar zahteval določnejših dokazov, ali bi takrat v maju prišlo do take
                     italijanske morije, kakršno so s streljanjem talcev uprizorili nekaj mesecev
                     kasneje?« (Obrazi, 1985, 485)</p>
                  <p>Iz Kocbekovega pisanja v noči atentata in dan po njem izvemo, da je bil umor
                     Natlačena presenečenje tudi za vodstvo OF:</p>
                  <p>»V prvih nočnih urah je kurir iz Ljubljane prinesel vest, da so naši danes
                     likvidirali Natlačena. Novica nas je iznenadila, priznati moram, da nas je vse
                     prizadela. Mene ni prizadela kot moralna nepravilnost, temveč kot politična
                     nejasnost. Za razvoj v Ljubljani čutim dokajšnjo soodgovornost. Moram reči, da
                     mi zadnji čas manjkajo podatki za zadosten pogled nad ljubljansko resničnostjo.
                     Prepričan pa sem, da je naše ljubljansko predstavništvo vsestransko premislilo
                     svojo odločitev in pravilno izbralo trenutek za to kazen. Pričakujem
                     podrobnejših poročil iz Ljubljane, nedvomno nam bodo razpršila nejasni občutek.
                     Bojimo se za Kardelja, prišel je naravnost v sršenovo gnezdo. Natlačenova
                     likvidacija je vsekakor konec prve faze boja proti domačim nasprotnikom. Z njim
                     je padel tisti predstavnik klerikalne stranke, ki je bil pripravljen do
                     skrajnosti varovati njene koristi. Lahko rečemo, da v klerikalnem taboru zdaj
                     ni več človeka, okrog katerega bi se mogla bela garda enotno zbrati. Dana je
                     torej možnost medsebojnih trenj med njenimi manjšimi voditelji. Londonski vladi
                     pa je padel tisti zastopnik, na katerega bi se mogla uradno obračati. V
                     NATLAČENOVI LIKVIDACIJI DOŽIVLJAM ZAKONITO PORAVNANJE NOVEGA PRAVA,
                     REVOLUCIONARNEGA PRAVA IN OBČUTKA ZA PRAVICO, KI SE BO RAZODELA V TEJ
                     ZGODOVINSKI DOBI.« (Edvard Kocbek, Tovarišija, Mladinska knjiga, 1972,
                     41/42.)</p>
                  <p>Kocbekovo zavito pisanje bi potrebovalo pronicljivejšega analitika. O »blaženi
                     krivdi«, pojmu, ki ga je iznašel, se je večkrat razpisala Spomenka Hribar.
                     Njegov odziv na dejanje, ki ga po vseh mednarodnih zakonih ni mogoče označiti
                     drugače kot politični umor, nam ga pokaže slabšega, kot je bil v resnici. Morda
                     bi bila prava beseda »do konca uslužnega«. Zapisal se je revoluciji. Njegove
                     duševne borbe, ki jih opisuje, so namišljene in zlagane, saj je vedel, komu se
                     je zapisal. Projekt, s katerim so hoteli ustvariti raj na zemlji, je komunistom
                     dajal pravico odstraniti vsakogar, ki bi jih na njihovi poti oviral.</p>
                  <p>Zanimiv je tudi stavek, kjer Kocbek omenja londonsko vlado. Takrat je bila
                     uradna predstavnica Jugoslavije pri zaveznikih in zato komunistom trn v peti.
                     Samo tega so se bali, da ne bi Slovenije zasedli Angloameričani in bi se ob
                     koncu vojne vsaj pri nas zgodilo nekaj podobnega, kot se je v Grčiji. Prvi od
                     ljudi z mednarodno veljavo, ki so se ga znebili, je bil Ehrlich, drugi
                     Natlačen. Danes, ko poznamo usodo Mihajlovića, vemo, da bi šli dogodki isto
                     pot. Tako kot četnikov tudi domobrancev ne bi rešile nobene mednarodne zveze,
                     niti to, če bi se leto pred koncem vojne kolektivno podali v gozdove in napadli
                     Nemce. Ne bi bilo povojnega poboja, ponovila pa bi se varšavska vstaja, saj bi
                     se znašli med dvema ognjema.</p>
               </div>
               <div type="div3">
                  <head>Komunistov se ni dalo zaustaviti</head>
                  <p>Morda bi se pri tem bežno ustavili ob mori, ki že pol stoletja tlači
                     protikomunistično stran v državljanski vojni: ali je namreč bila možnost, da bi
                     z bolj preudarnim ravnanjem in boljšo strategijo ter taktiko preprečili
                     komunistom, da bi se polastili oblasti. Te možnosti ni bilo!</p>
                  <p>Citiral bi J. Stanovnika:</p>
                  <p>»V resnici pa je spričo notranje slovenske situacije in spričo mednarodne
                     situacije bilo tako, da bi se Slovenci državljanski vojni in povojnemu
                     komunističnemu totalitarizmu lahko izognili samo in resnično samo na en način:
                     da bi velika večina slovenskega naroda izjavila komunistom, da ne vstopajo v
                     njihov projekt. Vse druge opcije so se končale ali bi se končale približno
                     enako, kakor se je ta, za katero so se narodove sile odločile. Tudi če bi se
                     Slovenci v celoti distancirali, praktično govorjeno v celoti, do komunističnega
                     projekta, še vseeno ne bi bilo nobene garancije, da bi komunizmu ušli. Kajti
                     toliko komunistov je na Slovenskem bilo, da bi lahko vzpostavili svojo vlado
                     pri naših južnih sosedih in bi potem kot osvoboditelji prišli po vojni v
                     Slovenijo. Spričo tega seveda, kako so se odločali zahodni in tudi vzhodni
                     zavezniki. Toda gotovo je vsaj to, da bi bili v tem primeru kot narod enotni.
                     Ne bi grešili nad lastnim narodom. (Justin Stanovnik, Slovenska državljanska
                     vojna in njena vprašanja, Zaveza, 2, 38.)</p>
                  <p>Zato dela Žebot Natlačenu krivico, ko mu v Neminljivi Sloveniji (Magellan,
                     Ljubljana, 1990, 207–214) očita, da je delno kriv za razmah OF. Ehrlich je
                     namreč že v začetku maja 1941, ko je bil še v veljavi pakt Hitler–Stalin,
                     zahteval, da vrhovna slovenska oblast, katero je predstavljal Narodni svet za
                     Slovenijo, preide v podtalnost. Zdi se, da se Natlačen ni veliko posvetoval s
                     sodelavci in je načrt na lastno pest odbil kot neizvedljiv. Slovenski
                     protikomunisti niso bili sposobni, da bi se čez nekaj mesecev ravno tako
                     brezobzirno spravili na politične nasprotnike in jih začeli sistematično
                     pobijati. Tudi njihov odpor proti okupatorju ne bi bil kar na začetku zavzel
                     takega obsega in oblike, saj bi se vedno ozirali na civilno prebivalstvo in
                     čakali na pravi trenutek. Sicer pa je bila kmalu nato osnovana Slovenska zaveza
                     s ciljem, povezati zastopnike demokratičnih strank v odporu proti okupatorju,
                     pa vidimo, kam je prišla.</p>
                  <p>Natlačen je bil odličen uradnik, ni pa imel pravega čuta za politični trenutek.
                     Njegove poti v Celje, na Rakek in v Rim po okupaciji 1941 in vdanostne izjave,
                     o čemer je kasneje poročal londonski vladi (Božo Repe, Mimo odprtih vrat,
                     Borec, 1988, 28–42), so bile pošteno mišljene. Gnala ga je želja, olajšati
                     Slovencem breme okupacije. 12. aprila leta 1942 ni šel v Celje s prošnjo, naj
                     Nemci zasedejo vso Slovenijo, ampak, ker se je čutil odgovornega za ves slovenski narod. Med
                     drugim je prosil, da bi izpustili slovenske vojne ujetnike. Od Mussolinija je
                     celo zahteval, naj izpusti Slovence s Primorske, ki jih je imel v zaporu. Ni se
                     zavedal, s kom ima opravka, saj so neuspešna pota hudo škodovala njegovemu
                     ugledu. Nihče ni v njih videl iskrene želje, pomagati narodu v stiski, ampak
                     hlapčevstvo prilagodljivega človeka, pripravljenega za vsakršne kompromise. Ni
                     imel političnega občutka, kakšno sme biti ravnanje predstavnika naroda do tako
                     surovih in brezobzirnih zavojevalcev, saj je do konca naivno upal, da bi se
                     dalo v korist naroda s ponižnim ravnanjem kaj iztržiti.</p>
               </div>
               <div type="div3">
                  <head>Kdo so bili atentatorji?</head>
                  <p>Ljubljanska skupina VOS-a, ki jo je vodila Zdenka Kidrič, si šteje v ponos, da
                     je izpeljala atentat. Še danes pa ni zanesljivo, kdo je bil tisti, ki je
                     streljal. Po vojni se je v gostilniških krogih marsikdo hvalil, da je bil
                     zraven.</p>
                  <p>Govorili so, da naj bi bil to Franc Pokovec. Pred leti mi je Zdenko Zavadlav
                     pravil, da se je v duhovnika preoblekel Franc Stadler–Pepe in da to zanje na
                     OZNI ni bila nobena skrivnost. Res je, da je bil Stadler pred leti vprašan na
                     TV, če to drži, pa ni pritrdil in ne zanikal. Morda je akcijo vodil, saj so
                     morali spadati v atentatorsko skupino tudi tisti moški, ki jih je Natlačenov
                     Tone videl pri cerkvi sv. Jožefa. Po tistem, ko mi je DELO objavilo pismo, v
                     katerem sem razglabljal o tem atentatu in njegovi literarni upodobitvi (Tone
                     Partljič: Justifikacija, MGL, 1985/86), sem prejel sledeče pismo:</p>
                  <p>Na Vaš prispevek v DELU 16. 10. 1993 Vam sporočam, da ste o umoru dr. Natlačena
                     napačno informirani. Umor sta opravila Karlo Forte in Franc Nebec. Kot ste
                     verjetno prebrali, sta sodelovala dva VOS-ovca. Eden je vozil tricikel, drugi
                     je šel v hišo in streljal.</p>
                  <p>Oba sta že umrla. Karlo Forte je bil visok policijski funkcionar. V bivšem
                     Zveznem sekretariatu za notranje zadeve v Beogradu je dolgo vodil sektor za
                     mejo in tujce. Po upokojitvi je živel v Ljubljani in tukaj tudi umrl. V knjigi,
                     ki jo je napisal pred leti in ki nosi naslov »Nič več strogo zaupno«, je skoraj
                     tretjino vsebine namenil nekakšni apologetiki Natlačenove justifikacije. Nekaj
                     ga je očitno tiščalo, da je tako dolgovezno pisal o tem, zakaj je bilo treba
                     dr. Natlačena umoriti.</p>
                  <p>Franc Nebec je bil dolgoletni generalni direktor Emone Ljubljana. Kot eden
                     redkih je preživel direktorske čistke po Kavčičevi eri. Njegova zveza z Mačkom
                     je bila zelo pristna.</p>
                  <p>Informacijo sem pred več kot 20 leti dobil od dr. Marjana Dermastje – Urbana,
                     ko je nekoliko preveč popil, vendar ne toliko, da bi govoril neumnosti.
                     Dermastja je dobro poznal vosovske zadeve, saj je njegova prva žena Mara sodila
                     v ožji krog sodelavk Zdenke Kidrič. (Brez podpisa)</p>
               </div>
               <div type="div3">
                  <head>Epilog</head>
                  <p>Sredi junija je ministrstvo ukazalo podrejenim, naj se odstranijo in zravnajo z
                     zemljo vsa pokopališča kakor tudi posamezni grobovi okupatorjev in domačih
                     izdajalcev in tako izbriše vsako sled za njimi. (Jera Vodušek Starič, Prevzem
                     oblasti, Cankarjeva založba, Ljubljana 1992, 226.)</p>
                  <p>V začetku leta 1946 so neko noč prišli na pokopališče Žale v spremstvu
                     oblastnikov nemški ujetniki s kamioni. Ujetnikom so dali piti žganja, kolikor
                     so hoteli. Potem so jim naročili ekshumirati posmrtne ostanke dr. Ehrlicha,
                     bana Natlačena, študentov Župca in mislim, da tudi Jaroslava Kiklja, ki je imel
                     umetniško izdelan Plečnikov nagrobnik. Vem, da so izkopali še več drugih
                     grobov, skratka vseh tistih, ki jih je OF po Ljubljani likvidirala v glavnem v
                     letu 1942. Ko so vsa ta trupla naložili na kamion, so jih pod vodstvom
                     takratnih oblastnikov morali odpeljati nekam proti Postojni in jih vrgli v nam
                     neznano brezno. (Dr. Stanislav Lenič)</p>
                  <p>Marko Natlačen je lani poslal pismo predsedniku slovenske države, kjer ga
                     vprašuje: »Kaj boste konkretnega ukrenili, da se čimprej ugotovi, kam so
                     tedanji oblastniki vrgli pozemeljske ostanke mojega očeta, njegove prve žene
                     Vide roj. Kos (matere mojega polbrata Stanka) in mojih dveh bratov Vladimirja
                     in Bogumila ... «</p>
                  <p>Na odgovor še vedno čaka ... </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Jesenski pasteli</head>
               <docAuthor>Karel Mauser</docAuthor>
               <lg>
                  <l>Ko bodo odleteli prvi ptiči </l>
                  <l>in bo v rdečkasti oblakih </l>
                  <l>tlela le še bridkost, </l>
                  <l>bom z jesenskimi rožami </l>
                  <l>pokril trpki nasmeh oči.</l>
               </lg>
               <lg>
                  <l>Čakal bom,</l>
                  <l>da jok poslavljajočih</l>
                  <l>zašumi z jesenskim dežjem.</l>
               </lg>
               <lg>
                  <l>Sadje</l>
                  <l>in ljudje zorijo.</l>
               </lg>
               <lg>
                  <l>Vse diši po večnosti, </l>
                  <l>jutra in srebrne noči.</l>
               </lg>
               <figure>
                  <graphic url="slike_z_14/z_14_22.png"/>
                  <head>Zlata jesen <name type="author">Vasilij Dimitrijevič Poljenov</name></head>
               </figure>
            </div>
         </div>
         <div type="div1">
            <head>Po branju</head>
            <div type="div2">
               <head>Ob izidu knjige Ivana Korošca Teharje – krvave arene</head>
               <docAuthor>Davorin Vuga</docAuthor>
               <div type="div3">
                  <p>Malo je knjig, ki bi me v zadnjem času tako presunile. Knjiga gospoda Ivana
                     Korošca, ki se je po božji pomoči rešil iz komunističnega uničevalnega pekla,
                     je tista, ki zasluži, da se ob njej vsak resnično slovensko misleči in
                     slovensko čuteči Slovenec resno zamisli. Kako je mogoče, da se je, spočeto v
                     zločinski ideologiji, tako tragično nečloveško izdivjalo sovraštvo do
                     sočloveka, drugače mislečega, drugače dojemajočega, predvsem vernega, narodu
                     vdanega, iz srednjeevropske civiliziranosti izhajajočega? Odgovor na to ve le
                     Bog, mi mlajši, rojeni po tem strahotnem slovenskem in vsečloveškem holokavstu
                     se lahko le zgrozimo in s stisnjenimi zobmi ponavljamo: nikoli več, nikoli več!
                     Morda so šele dandanes izmerljive razsežnosti katastrofe, ki jo je povzročil
                     pomor domobranskih fantov in mož, skupaj s premnogimi svojci, da ne štejemo
                     predhodnih nedolžnih žrtev rdečega terorja v letih 1941–42 in zlasti v jeseni
                     1943. Zdaj, ko oslabljeni narod meji na balkanske grozote, zdaj, ko posledice
                     nebrzdanega priseljevanja tujerodnih in tujejezičnih prišlekov marsikje na
                     Slovenskem resno ogrožajo nemoten razvoj našega rodu v duhu nove Evrope, ob
                     vseh motečih uvoženih navadah in razvadah, tako zelo tujih našim izročilom,
                     lahko še toliko bolj objokujemo izgubljeni cvet slovenstva, kateremu ni bilo
                     usojeno pognati nove brsti, novo življenje. Na desettisoče novih družin, teh
                     temeljnih zasnov vsakega naroda, je bilo neodpustljivo posekanih, porezanih,
                     poteptanih, zamolčanih, zasutih z odpadki in navlako, ki jo je bilo v skoraj
                     pol stoletja sproduciralo komunistično megalomanstvo. Vse so storili rdeči
                     oblastniki, le spomina na nedolžne žrtve, ki so morale mučeniško zapustiti naš
                     solzni svet, niso mogli zabrisati. V rosnih zametkih resnične demokracije na
                     naši zemlji, ki jih tako ali drugače doživljamo ta štiri prelomna leta, so duše
                     pomorjenih le dočakale trenutek vstajenja v narodovi zavesti in vesti, tudi po
                     zaslugi po božji milosti preživele priče gospoda Korošca; ob tem je dobilo
                     besedilo prav tako po čudežu rešenega gospoda dr. Janeza Zdešarja novo
                     potrdilo, dodatno razsežnost, novo tragičnost in izpovednost. Knjigo gospoda
                     Korošca moramo brati, ne enkrat, večkrat. Ni le oseben dokument grozovitega
                     časa, resničnega »slovenskega Auschwitza, kot ga je zelo dobro označil dr.
                     Andrej Vovko«, ampak je obenem dokument velike zgodovinske vrednosti, čeprav
                     »resni« zgodovinarji navadno menijo, da takšni »memoarski« literaturi ne kaže
                     povsem zaupati. Kaj pa je, ta Zgodovina, kot jo prenekateri tako radi
                     naslavljajo, drugega kot en sam preplet takšnih ali drugačnih zapisov, ki ob
                     odsotnosti »uradnih« dokumentov vendarle pomenijo mozaične kamenčke, iz katerih
                     je moč izluščiti pravo resnico. Ta vselej pride na dan, v takšni ali drugačni
                     obliki, tudi s tako bolečino napisana, kot v knjigi gospoda Korošca o slovenski
                     mučilnici in uničevalnici, o žalostnih Teharjah! Ravno zato, ker seje tega
                     pekla na zemlji rešila le peščica mož in fantov, od katerih vsak je s seboj
                     ponesel in prihodnjim rodovom ohranil svojo izpoved in videnje tragičnega
                     dogajanja, je tako podrobno opisovanje kalvarije izročenih domobrancev in njih
                     svojcev še posebej dragoceno. Ne le, da ljudstvo seznanja z morda najbolj
                     žalostnim poglavjem naše sicer slavne in častivredne zgodovine, ampak bi v
                     vsaki resnično pravni državi pomenilo dobro osnovo za začetek sodne preiskave
                     »primera Teharje«; potem bi se verjetno našli tudi še kakšni »uradni« spisi.
                     Tudi na podlagi ustnih pričevanj preživelih srečnih iz nacionalsocialističnih
                     kacetov so potem morali na zatožno klop marsikateri krvoloki v (Zahodni)
                     Nemčiji. Naj sklenem z mislijo, da knjiga Teharje gospoda Ivana Korošca
                     vsekakor sodi v vsak slovenski dom; zaradi nizke naklade je upati, da bo hitro
                     pošla in da ji bodo sledili ponatisi. Knjiga ni dragocena le za svojce mrtvih
                     in mučenih na domobranski strani, ampak bi bilo dobro, da bi si jo ogledali in
                     jo prebrali tudi tisti Slovenci, ki se z domobranskim bojem niso strinjali in
                     ga še danes zaničujejo. O, da bi končno le spregledali, tudi s pomočjo
                     Teharij!</p>
                  <figure>
                     <graphic url="slike_z_14/z_14_23.png"/>
                     <head>Križi nad Bukovžlakom</head>
                  </figure>
               </div>
            </div>
         </div>
         <div type="div1">
            <head>Slovenske teme '94</head>
            <div type="div2">
               <head>Sprava - važno je sodelovati</head>
               <docAuthor>Blaža Cedilnik</docAuthor>
               <div type="div3" subtype="intro">
                  <p>You can fool all of the people some of the time, and some of the people all of
                     the time, but you can't fool all of the people all of the tirne.</p>
                  <p>(Lahko vlečeš za nos vse ljudi nekaj časa in nekaj ljudi ves čas, ne moreš pa
                     vleči za nos vseh ljudi ves čas.)</p>
                  <p>(Murphy's Law and other reasons why things go wrong!)</p>
               </div>
               <div type="div3">
                  <p>Moj osebni pristavek za Slovenijo: Lahko vlečeš za nos večino ljudi večji del
                     časa, kar je za zmago na volitvah več kot dovolj.</p>
                  <p>Začelo se je lepo, prelepo. Komunisti so sestopili z oblasti, prostovoljno so
                     se odrekli tej največji slasti – in prišle so nove večstrankarske volitve.
                     Rekla bi, da je bil to prvi korak k osamosvojitvi Slovenije, saj je takrat
                     Slovenija prvič naredila nekaj po svoje. (Prej smo bili »bolj papeški od
                     papeža«; veljal je rek: V Beogradu odločijo, v Zagrebu preberejo, v Ljubljani
                     izvajajo.) Beograd se je zelo razkokodakal, vendar je takrat Jugoslavija že
                     močno pokala po vseh šivih, armada pa je še čakala na pravi ukaz, povod ... In je
                     šlo. Ljudje so plašno hodili na volitve in niso bili povsem prepričani, da se
                     res lahko svobodno odločijo (brez posledic!).</p>
                  <p>Opazila sem starejšo žensko. Vzela je volilne plahte. Ni šla v kabino. Kar tam,
                     vsem na očeh, si je nataknila očala, obkrožila SKD in naprej v tem smislu. Z
                     odločnimi potezami. Pomislila sem na tasta. Sin mu je rekel, naj se včlani v
                     Socialdemokratsko stranko. »To je tvoja stranka, važno je, da ima čimveč
                     članov.« »Pa misliš, da je varno?« je vprašal tast in rekel, da bo še malo
                     počakal. Strah je bil v večini ljudi tako zakoreninjen, da se ga niso mogli
                     otresti. Pa vendar je zmagal DEMOS. Imel je program, pisan Slovencem na dušo.
                     Osamosvojitev, demokracija, poprava starih krivic, itd.</p>
                  <p>Vendar so mu sproti kradli program. Na koncu se ni več vedelo, kakšna je
                     razlika med strankami. Vse so zapisale v svoj program isto, kar je imelo očitno
                     podporo vseh Slovencev.</p>
                  <p>Začelo se je lepo, prelepo. Čeprav niso imeli vsi iste startne pozicije.
                     Komunisti so se prelevili v prenovitelje, zanikali povezanost s staro ZK in
                     odgovornost za njena dejanja, napake in zablode, obdržali pa njeno premoženje
                     in aparat. Socialistična zveza delovnega ljudstva se je preimenovala v
                     Socialistično stranko in obdržala njeno premoženje in aparat. Ker pa
                     Socialistična zveza delovnega ljudstva ni imela nikoli kaj prida veljave in
                     moči, tudi stranka ni kaj prida dosegla. Še najbolje jo je odnesla ZSMS.
                     Poistovetili so se z revijo Mladina, ki jo je bralo staro in mlado, še posebej,
                     ker je bila pogosto prepovedana, ker je razbijala tabuje ... Preimenovala se je
                     (ZSMS namreč) v LDS, trdila, da je premlada (vodilni člani so trdili, da so
                     premladi), da bi imela karkoli s starim režimom; vsi so se šli borce za
                     demokracijo, za novi družbeni red, za gospodarski razcvet Slovenije, skratka za
                     »lepšo« prihodnost, iz ušes pa jim je gledala preizkušena marksistična šola
                     (imenovali smo jih »komsomolci«). Zasegli so premoženje in aparat ZSMS.</p>
                  <figure>
                     <graphic url="slike_z_14/z_14_24.png"/>
                     <head>Les <name type="author">Tine Velikonja</name></head>
                  </figure>
                  <p>V telefonskem imeniku se sprva ni nič spremenilo. Če pa si poklical ZK, so te
                     poučili, da je tam SDP; če si poklical Socialistično zvezo delovnega ljudstva,
                     si dobil Socialiste; če si poklical ZSMS, si dobil LDS. Kmalu pa so se te
                     nedoslednosti popravile.</p>
                  <p>Nove stranke z rdečim pedigreejem so začele napadati DEMOS od zunaj, še bolj
                     uspešno pa razžirati od znotraj. In uspelo jim je.</p>
                  <p>Za resnico se bore slabotni, amaterji in diletanti.</p>
                  <p>Na strani laži so najvitalneši in najbolj agresivni, dobro izurjeni in odlično
                     plačani profesionalci.</p>
                  <p>Dušan Radovic</p>
                  <p>In tako so šli v nove volitve oboroženi z »neuspehi« DEMOS-a; vodo na njihov
                     mlin so vodile govorice o revanšizmu, maščevalnosti, o veliki vlogi, ki jo bo
                     imela Cerkev, če bo DEMOS še naprej na oblasti, predvsem pa govorice, da DEMOS
                     zanemarja gospodarske in socialne probleme. Kdo je lansiral te govorice, si
                     lahko misli vsak sam.</p>
                  <p>Nove volitve so bile zelo uspešne. »Slovenija je mlada, voli za njo« (in krave
                     tudi, je dodal Radio Študent). Še uspešnejša pa je bila »velika koalicija«,
                     tako imenovana zvezdna koalicija, kjer je LDS (alias ZSMS) uspelo z eno roko
                     držati komuniste, z drugo pa krščanske demokrate.</p>
                  <p>Kdor obvladuje preteklost, obvladuje prihodnost; kdor obvladuje sedanjost,
                     obvladuje preteklost.</p>
                  <p>1984</p>
                  <p>Sprva so vzeli v to koalicijo še Janšo zaradi njegove očitne popularnosti v
                     zvezi z junijsko vojno. Pa je šla njegova pokončnost v nos tako starokomunistom
                     kot mladokomunistom. Kdor je opazoval potek dogajanja, je videl, kako ga lepo
                     počasi žagajo. Lepo počasi svinjajo njegovo dobro ime. In na koncu. Kdo je bil
                     tisti, ki ga je zares sklatil. Seveda Krščanski demokrati. In crknili sta dve
                     muhi na en mah ali pa še več. Bizjak je učinkoval kot bizgec. In kakor je v
                     kratkem času predvolilne kampanje kot popolnoma anonimen pridobil simpatije
                     mnogih ljudi, tako je še v krajšem času te simpatije zapravil. Naredil medvedjo
                     uslugo svoji stranki, sesul Janšo in obilno koristil LDS in ZL (Združena lista
                     alias ... alias ... ... alias komunisti).</p>
                  <p>Odstavitev Puharjeve – zaradi obilice in pomembnosti dela je ministrovala še
                     dolgo in na koncu so jo spet vzeli nazaj; potem je sama odšla. ... Zamenjava
                     Janše se je zgodila čez noč. Veliko ljudi se je zbralo pred skupščino (?) v
                     njegovo podporo. Pa se je temu reklo ulica. Ampak kdor je pošteno in
                     nepristransko opazoval to zborovanje, bodisi na mestu samem ali pa po TV (celo
                     tam!), je videl, da je bilo zborovanje zares kulturno, če ga primerjamo na
                     primer z obnašanjem žensk na zborovanju v podporo splavu v Ustavi ... pa saj se
                     ne da. Obnašale so se tako, da me je bilo sram, da sem ženska. Pa se temu
                     takrat ni reklo ulica, ampak legitimna zahteva žensk. (Vedno so bila dvojna
                     merila in kaže, da bo vedno tako.)</p>
                  <p>Spet sem »zabluzila«. Vse skupaj je tako zameštrano, kot so številke na sedežih
                     v vlaku (včasih smo to imenovali širhakel sistem). Ali pa razporeditev tonov na
                     frajtonerici. Ampak kot tam velja neki sistem, ki ga navaden smrtnik ne uvidi,
                     tudi tu (v slovenski politiki namreč) poteka vse z določenim ciljem in namenom.
                     Namreč, slovenska pomlad je naplavila na površje nekaj ljudi, ki imajo
                     sposobnosti in vse druge kvalitete, predvsem pa resnično voljo, da bi Slovenijo
                     popeljali v demokracijo. Vendar je nekje (ne verjamem v slučaj, v tako
                     zaporedje slučajev) neki peklenski načrt, ki jih odstranjuje s prizorišča
                     drugega za drugim. Tega prikaže kot nesposobnega, drugega kot nepoštenega,
                     Krambergerja pa so kar umrli (sicer pa je na to opozoril že naš dobri
                     predsednik, ki ga pravzaprav nismo vredni). Kot domine. In človek si ne more
                     kaj, da ne bi pomislil na atentate v letih 1941–42, ko je OF sistematično
                     eliminirala vse potencialne voditelje, vse tiste, ki so bili sposobni in so
                     bili priljubljeni v širokih krogih ljudi, niso se pa strinjali s sovjetizacijo
                     Slovenije. In da ne bi prepoznali tega satanskega načrta (Če Boga ni, hudič je
                     prav gotovo!), je treba pozabiti na preteklost in gledati v prihodnost. Zato,
                     da lahko eni ponovno uporabijo stare preizkušene načrte (seveda rahlo
                     posodobljene), drugi pa se pustijo nategniti na isto finto, ki je bila že nekoč
                     uspešno uporabljena.</p>
                  <p>Ne razumem, kako lahko kdo spregleda vse to. In tako očitna dvojna merila. Če
                     minister, ki razkrinkava svinjarije, naredi napako ali pa mu jo podtaknejo (saj
                     je vseeno), mora odleteti, v hipu. Janšo so odstavili, še preden se je
                     ugotovilo, za kaj je sploh šlo. Sicer se pa še danes ne ve. Vsaj »ljudstvo« ne
                     ve. Zadovoljilo se je s pavšalno klamfarijo. Če pa je minister tak, ta pravi,
                     se sleherna, še tako utemeljena obtožba ali afera lepo razvleče in zabriše za
                     nekaj časa, dokler se »ljudstvu« ne vrže nova kost. In nerazčiščene afere se
                     kopičijo. Stare afere dajajo prostor novim in počasi ponikajo v staro šaro
                     pozabe.</p>
                  <p>LDS in ZL sta rabili in še rabita SKD za promocijo slovenske demokracije v
                     tujini in doma. Obenem pa spoznavajo in »eliminirajo« možne nasprotnike starega
                     režima v novi preobleki. Obenem si pridobivajo in si bodo iz raznih strank
                     pridobivali poslance. In na koncu bo LDS dovolj močna, da bo sama sestavila
                     vlado. ZL bo »konstruktivna« opozicija, ki bo razbijala enotnost opozicije (kot
                     jo zdaj razbija Jelinčič), tako da bo končno ena čreda in en pastir, oprostite,
                     da bo »parlament« spet rdeč. Morda ne iste rdeče barve, morda malo bolj oranžno
                     rdeče, ampak rdeče kljub vsemu.</p>
                  <p>In še pravljica za lahko noč.</p>
                  <p>Zanimiv problem je t. i. volilna igra. Še bolj zanimiva je njena simulacija na
                     računalniku. Za tiste, ki se ne spoznajo, naj povem, da je pravokotnik na
                     ekranu razdeljen na veliko kvadratkov, vsak kvadratek je volilec. Vsak ima
                     svoje mnenje o tem, koga bo volil. Vsakemu volilcu (kvadratku) smo naključno
                     priredili stranko (barvo). V vsakem trenutku nekdo (naključno izbran) prepriča
                     enega izmed 8 sosedov, da prevzame njegovo mnenje. Na računalniku se različne
                     volilne opcije ponazorijo z barvami, prepričevanja pa se kažejo v tem, da se
                     barve širijo (veča se število pristašev določene stranke) in krčijo (število
                     pristašev se manjša) po ekranu. Pri tem se dogaja, da pristašev določene
                     stranke ni več – ustrezna barva izgine z ekrana. Po dovolj dolgem času imajo
                     vsi volilci enako mnenje. Ekran, ki je bil v začetku igre ves pisan, je na
                     koncu enobarven. Naredili smo več poskusov z manjšo populacijo (da niso trajali
                     predolgo; tudi Slovenija je majhna). Na koncu je bil ekran vedno rdeč. Včasih
                     je rdeča vlekla malo na oranžno, drugič malo na vijolično, ampak bila je
                     nedvoumno rdeča.</p>
                  <p>P.S.: Še toooliko sem imela povedati, pa ne vem, če boste to klobasarijo,
                     kolikor je je, lahko prebavili. Za konec naj povem le še to, da so prenovitelji
                     (ali kakorkoli se jim že danes reče) spet ponosni na svojo komunistično
                     preteklost, LDS na svojo komsomolsko preteklost. In zakaj je bila potrebna
                     medigra DEMOS? Zato, da lahko vsi skupaj rečemo: Saj ne znajo! Krščanski
                     demokrati pa ves čas vpijejo: Važno je, da smo zraven!</p>
               </div>
            </div>
            <div type="div2">
               <head>Bodimo bolj pozorni!</head>
               <docAuthor>Lojze Gosar</docAuthor>
               <div type="div3">
                  <p>Nova Slovenska zaveza je v nekaj letih svojega obstoja veliko naredila že s
                     tem, da je osvetlila številna dogajanja v naši polpretekli zgodovini in tudi
                     vzroke zanje. Ko v sredstvih obveščanja naletimo na cinične pripombe, naj
                     nehamo preštevati kosti in naj raje gradimo prihodnost, mi večkrat pride na
                     misel izjava znanega angleškega zgodovinarja Toynbeeja, ki pravi: »Ne moremo
                     načrtovati, ne da bi gledali naprej. Naprej pa lahko gledamo le v luči
                     izkušenj, ki pojasnjujejo našo preteklost.« Zdi se, da je ta trditev tudi za
                     nas zelo pomembna, saj nam njeno sporočilo, če ga prav razumemo, nakazuje ne
                     samo, da je treba kritično presojati našo žalostno preteklost, ampak tudi
                     vzroke zanjo.</p>
                  <p>Ob vsakem pomembnem, posebej pa še odločilnem družbenem dogajanju je torej
                     nujno, da odkrito presojamo preteklost in sedanjost. To nam bo pomagalo
                     opredeliti dolgoročne poglede in usmeritve, predvsem pa prav ravnati v sedanjem
                     trenutku.</p>
                  <p>V uvodniku 13. številke Zaveze je bilo lepo povedano, »da misel o preteklosti
                     ni bila dognana in izrečena, pa da se tudi ni mogla izoblikovati misel o tem,
                     kaj naj bi prišlo«.</p>
                  <p>V tej reviji je bilo že večkrat ugotovljeno, da je bil komunizem pri nas že
                     pred vojno močneje zasidran kot drugje. Verjetno so bila za to pri nas plodna
                     tla iz objektivnih razlogov in ne samo zaradi spleta določenih okoliščin. Če
                     pogledamo v sedanjost in opazujemo, kako se uveljavljajo najbolj kruta načela
                     skrajnega, ne samo gospodarskega liberalizma tudi v prevladujoči miselnosti in
                     se večajo socialne razlike, se človeka nehote polasti skrb, ali nismo morda
                     spet na začetku.</p>
                  <p>Ob tem kratkem razmišljanju bi rad opozoril na nekatera vprašanja, za katera se
                     mi zdi, da bi morali biti nanje še posebej pozorni, da bi se izognili
                     miselnosti in ravnanju, ki bi lahko imela tudi težke posledice. Ob spremljanju
                     dogajanj v teh nekaj letih se mi večkrat vsili misel, da se radi čutimo
                     ogrožene na tistih področjih, ki niso najbolj kritična, na drugih pa nevarnosti
                     skoraj ne opazimo.</p>
                  <p>Vzemimo za primer samo nebrzdan razvoj igralništva ob naši zahodni meji.
                     Sprejeli smo ga več ali manj kot danost, čeprav bi lahko verjetno upravičeno
                     trdili, da je naša identiteta na Primorskem sedaj morda bolj ogrožena, kot je
                     bila v času italijanske okupacije. Verjetno je igralništvo povzročilo
                     slovenskemu narodu več škode, kot jo lahko povzroči sicer obžalovanja vredno
                     dejstvo, da toliko Slovencev išče dvojno državljanstvo. A vendar so glede tega
                     reakcije v javnosti jasne in odločne.</p>
                  <p>Prehod družbene lastnine v zasebno je seveda edinstven poseg, pri katerem se ne
                     bo mogoče izogniti določenim bolečinam in krivicam. Ob oživljanju grobe
                     kapitalistične in izkoriščevalske miselnosti pa se ne smemo še čuditi, da se
                     nekaterim toži po prejšnjem sistemu. Delo vsakega, tudi tistega, ki dela
                     najbolj preprosta dela, je sestavni del kulture. Zato je potrebno, da delu
                     vrnemo njegov pravi pomen. Osvoboditi ga moramo socialnih in gospodarskih
                     razlogov, ki so spremenili človeka le v proizvajalca, zanemarili pa so
                     nadnaravni pogled, ki oplemeniti naravni svet.</p>
                  <p>Našteli bi lahko še vrsto vprašanj, ki pri presojanju družbenega, kulturnega in
                     političnega stanja pri nas dajo misliti, da bi morali biti bolj pozorni na
                     globlje vzroke dogajanj. Zdi se mi pa, da tega zlepa ne zmoremo, kajti le
                     preveč radi iščemo sovražnike in vzroke za težave zunaj sebe.</p>
                  <p>Svojo usodo bomo morali vzeti bolj v lastne roke in to najprej pri sebi oziroma
                     pri ustvarjanju javnega mnenja, morali bi znati brati znamenja časa, kar je
                     prvi pogoj za primerno ukrepanje. Če smo dosledni, ne moremo, čeprav se tega
                     morda celo ne bi zavedali, sprejemati norm, ki tako poveličujejo osebno
                     svobodo, da je ne podrejajo nobeni omejitvi, in ji pustijo, da se da usmerjati
                     samo koristi in sili. Prihodnost slovenskega naroda bo lahko stabilna in
                     pristna, če bo le dosledno izhajala iz trajnih vrednot. To pa bo toliko lažje,
                     ker je narod v bistvu še vedno krščanski.</p>
               </div>
            </div>
            <div type="div2">
               <head>Iz kabineta boginje Klio (in pridruženih ustanov)</head>
               <docAuthor>Justin Stanovnik</docAuthor>
               <div type="div3" subtype="intro">
                  <p>Popit mu je v našem imenu izročil darilo, kopijo kovanca, ki so ga izdelali
                     leta 300, približno tedaj, ko je Avrelij premagal Vandale. Tito je pri priči
                     pripomnil: » Vandali, to smo bili mi.« Temu smo se vsi smejali in smo dobre
                     volje sprejeli Titovo vabilo, naj skupaj kosimo.</p>
                  <p>M. Ribičič</p>
               </div>
               <div type="div3">
                  <p>V peti številki letošnjih Razgledov je uredništvo prosilo več zgodovinarjev in
                     nezgodovinarjev za mnenje o tem, »kaj se je zgodilo s slovensko zgodovino«.
                     Odziv je bil razmeroma skromen. Od enaindvajsetih povabljenih zgodovinarjev se
                     jih je oglasilo enajst (enega so očitno povabili naknadno) in od šestnajstih
                     nezgodovinarjev enajst. Zato se je začetna uredniška napoved, da bodo objavili
                     čez trideset mnenj, izkazala za nekoliko prenaglo. V dvanajsti številki so tako
                     že bili objavljeni zadnji prispevki. Čeprav poleg tega med udeleženci manjka
                     nekaj uveljavljenih imen iz obeh območij in je zato serija nekakšen »smehljaj z
                     manjkajočim zobom«, moramo vendar priznati, da v določenem smislu predstavlja
                     sedanjo »humanistično-družboslovno izobražensko združbo«, kakor se je v navalu
                     zahrbtnega navdiha lepo in prisrčno izrazil eden od udeležencev. Z zanimanjem
                     smo torej prebirali odgovore piscev na večplastna in razvejena uredniška
                     vprašanja.</p>
                  <p>Razumljivo. Tema je ne samo zanimiva, ampak tudi občutljiva in vznemirljiva,
                     saj gre za dobesedno usodno zapletenost časa, ki nas še vse zajema; gre za
                     dramatična dejanja in odločitve ljudi, ki so šele nedavno odšli od nas in smo
                     jih vsi poznali ali pa so še tu, poleg tega pa je to bil tudi čas, v katerem je
                     potekala, kot pravi Veselin Djuretić, »ena najbolj napetih in uspešnih
                     političnih iger moderne dobe«. Instinktivno čutimo, da se je v tem zgoščenem
                     času, ki je bil krizni čas, v poudarjenem pomenu te besede, bolj določno kot
                     sicer izkazalo, kaj je človek, in nekoliko celo, kaj je zgodovina. Ko bi nam le
                     kako uspelo odgrniti zaveso, ki je pred njim! Zato nas je posebej zanimalo, kaj
                     o njem mislijo in kako ga razumejo poklicni in poklicani ljudje.</p>
                  <p>Še bolj kot to, kaj ti ljudje mislijo o preteklosti, pa nas je zanimalo, kako o
                     tej preteklosti mislijo. Če bi ugotovili – po zmožnostih, s katerimi
                     razpolagamo – da je njihova misel o preteklosti kvalitetna –utemeljena,
                     dognana, zdiferencirana, uravnotežena – bi bili pomirjeni, pa četudi se ne bi
                     mogli strinjati z njihovimi ocenami. Čutili bi namreč, da smo v varnih rokah in
                     da se bo to, kar sedaj tolče ob naše izkustvo in vedenje, nekoč, prav zaradi
                     korektnosti misli, ki je pred nami, z njim ujelo. Poleg tega pa se čutimo
                     upravičeni misliti, da kakovost misli o preteklosti zelo določno kaže na
                     kakovost sedanje kulture: način, kako duh obvladuje preteklost, nam dokazljivo
                     govori o tem, kakšen je. To pa ni samo področje, ki nas vse zadeva, ampak tudi
                     področje, na katerem nikakor ne smemo biti hitro zadovoljni. Ne samo, da bi
                     morali, če že ne pokazati, pa vsaj registrirati vsako ohlapnost,
                     sentimentalnost, površinskost in provincialnost, če katera od teh stvari vstopi
                     v prostor kulture, ampak bi se morali tudi tedaj, ko ne pogrešamo nobene
                     formalne dognanosti, vprašati, če se stvari dogajajo »v duhu in resnici«. K tej
                     pozornosti nas sili zgodba stoletja, ki se izteka. Golo Mann, sin pisatelja
                     Thomasa Manna in sam ugleden zgodovinar, pravi nekje, da je predvojna Nemčija
                     imela odlično humboldtovsko gimnazijo, kjer so se brala najžlahtnejša besedila
                     in kjer ni manjkalo nobeno od dognanj zgodovine in matematike, pa so se mnogi
                     učenci te šole, doktorji in profesorji, »obnašali v politični sferi bolj noro,
                     bolj nevedno in bolj sramotno kot mnogi, ki niso nikoli slišali za Platona,
                     Cicerona in Erazma«.</p>
                  <p>Kultura je torej področje, v katero je treba usmerjati vprašanja, ki imajo
                     nalogo izvedeti, ali je še v zvezi z resničnostjo ali pa se je mogoče že od nje
                     odlepila v sterilno in odtujeno polje formalne samozadostnosti in zato ne bo
                     imela v sebi nič, kar bi ji pomagalo, da bi se mogla upreti vabljivim in
                     primitivnim skušnjavam v času krize. O tem nas obilno poučuje to, kar se je v
                     začetku tridesetih let zgodilo v Nemčiji in deset let za tem pri nas. Ob teh
                     izkušnjah je skoraj nemogoče ne videti zahteve, da se mora kultura stalno
                     podrejati samospraševanju, če naj bo to, kar se od nje naravno pričakuje: da
                     utrjuje in brani človeka v njegovi človeškosti in človečnosti.</p>
                  <p>Preden se obrnemo k vzgibom, ki so se sprožali ob branju te zanimive ankete, se
                     moramo piscem in bralcem glede nečesa opravičiti. Besedila so napisali
                     konkretni avtorji, od katerih vsak odgovarja za svojo in samo za svojo izjavo
                     ali trditev. Normalno bi torej bilo pričakovati, da bodo vse navedbe opremljene
                     z imeni avtorjev, a je tudi res, da bi se naš prikaz tako trgal in drobil v
                     nepreglednost. Zato bomo raje navedli posamezne fragmente, ne da bi jih
                     avtorsko locirali. Upamo, da s to izsiljeno licenco koristimo namenu tega
                     besedila in hkrati ne škodimo ne bralcem ne avtorjem.</p>
                  <figure>
                     <graphic url="slike_z_14/z_14_25.png"/>
                     <head>Gozd <name type="author">Tine Velikonja</name></head>
                  </figure>
                  <p>Najprej nekaj misli, ki zadevajo govor o zgodovini nasploh. Nastale so v
                     horizontu neke splošne kulturne zavesti in se nanašajo na zgodovino v okviru
                     splošne odzivnosti na čas, ki ga živimo. Deloma pa so se oblikovale tudi ob
                     branju prispevkov v Razgledih.</p>
                  <p>Med stvarmi, ki vidno izstopajo, bi se najprej odločili za nujnost izostrene
                     zavesti demokratične javnosti – kritike, v prvinskem in najširšem pomenu
                     besede. To sicer velja tudi za druga področja, a velja za zgodovino, za katero
                     pravi eden od avtorjev, da imamo do nje vsi pravico, še posebej: samo zahtevna
                     in kritična javnost bo imela dobro zgodovinopisje. Samo po sebi se razume, da
                     prvenstvo ostaja na zgodovinarjevi znanstveni opremljenosti in intenzivnosti in
                     odzivnosti njegovega duha, a je prav tako po sebi umevno, da bo pričakovanost
                     kvalitete, dejstvo, da bo delo tehtano, razumljeno, priznano in cenjeno,
                     stopnjevala avtorjev napor za odličnost storitve.</p>
                  <p>Neprecenljive vrednosti se zdi, pa tudi je, da se zgodovinarj zaveda svoje
                     pomembnosti. Zgodovinarje, bi lahko rekli, pripovedovalec zgodbe svojega
                     naroda. Ko rekonstruira in interpretira njegovo preteklost, mu na neki način
                     izdaja identitetne listine in tako določa, v katerih mejah in v kateri podobi
                     se more zavedati samega sebe. Od zgodovinarja pričakujemo visoko stopnjo
                     intelektualne občutljivosti, s čimer mislimo na izšolan čut za uvid v vzročne
                     odnose, v sorazmerja in odtenke nemirne in kompleksne stvarnosti. Pričakujemo
                     tudi prefinjen moralni dotik, ki ga bo navdajal s spoštovanjem do tega, kar je
                     sedaj njegov predmet, nekoč pa je bil svet živih ljudi, ki so mu sedaj
                     izročeni. Gre torej za celotno duhovno pripravljenost, ki jo lahko povežemo s
                     starim sholastičnim načelom, če ga prenesemo s spoznavnega področja v polje
                     estetike in morale: Quidquid recipitur, per modum recipientis recipitur –
                     kakovost sprejemanja je odvisna od sprejemnika.</p>
                  <p>Med splošne misli, ki jih povzroča branje teh besedil, spada tudi tako
                     imenovano vprašanje opazovalca, ki se z vso ostrino postavlja vsaj v
                     družboslovju. Noben zgodovinar, pa tudi noben drug o zgodovini razmišljajoč
                     človek ni neodvisen opazovalec in vstopa v opazovano polje s svojo zgodovinsko
                     in družbeno pogojenostjo ter opazovano polje nujno do neke mere spreminja.
                     Zgodovina je, kot pravi E. H. Carr (Kaj je zgodovina?) nekaj neukinljivo
                     relativnega. Zgodovinar se v procesu opazovanja ne more popolnoma otresti svoje
                     kontingentne določenosti, ki nikakor ni brez vpliva na njegove izdelke.
                     Medsebojnega součinkovanja zgodovinarja in dejstev opazovanega polja, kot
                     rečeno, ni mogoče odpraviti. Mogoče pa je napraviti nekaj drugega. Mogoče se je
                     tega zavedati in to zavedanje ne more ostati brez blagodejnih posledic na
                     zgodovinarjevo delo. To ima posebo težo v naših razmerah in v našem primeru.
                     Prav nenavadno je, da si nobeden od udeležencev te velike ankete ni zastavil
                     tega vprašanja, čeprav je jasno, da je velika večina starejših na tak ali
                     drugačen način vezana na enobejevski koncept preteklosti, mlajši pa bi z malo
                     refleksije tudi lahko vprašali, ali niso njihova pojmovanja že začetno določena
                     po šolanju in vzgoji, ki so ji bili izpostavljeni in ki je vsaj v neki meri
                     morala doseči svoj namen. Vprašamo se: Ali je pregled miselne opreme, ki jo je
                     ob zatonu starega sveta vsak – ali iz lastnega nagiba ali pa zato, ker je tako
                     zahteval prihajajoči svet – gotovo naredil, bil tako pronicljiv, da je dosegel
                     tiste osnove duhovnega obstajanja, ki se jih človek normalno komaj zaveda ali
                     pa sploh ne. Nikjer ne zasledimo znakov, da bi kdo za hip pomislil, da je
                     mogoče kondicioniran: da takoj, ko se na primer oglasijo ideološke besede –
                     enobe, kolaboracija, izdaja, kvislinštvo – začnejo samodejno delovati žleze z
                     notranjim izločanjem. (Saj se menda tako reče?) Po vsem, kar se je z nami
                     zgodilo, bi se vsi, predvsem pa zgodovinarji ali o zgodovini razpravljajoči
                     ljudje, morali izpostaviti temu spraševanju, če se hočemo spet dokopati do
                     čistejše optike.</p>
                  <p>Nevarnost provincializma</p>
                  <p>Kakor nihče od teh, ki sestavljajo »humanistično-družboslovno izobražensko
                     združbo«, tudi zgodovinar ni nikoli varen pred nevarnostjo, da ga premagajo
                     naravne želje po lažjih rešitvah, ki pa se nazadnje nujno iztečejo v duhovno
                     ozkost in omejenost: v tak ali drugačen provincializem.</p>
                  <p>Ena oblika tega pojava zadeva način delovanja raziskujočega uma. Njegova
                     naravna zahteva je ta, da ne ostane neupoštevano nobeno od relevantnih dejstev
                     raziskovalnega področja. Če pa se misel podredi tej zahtevi, nujno začne delati
                     protistavke. Na vsako trditev se v motrečem umu oglasijo trditve, ki prvotno
                     trditev ali omejujejo ali zanikajo. Tako nastaja v raziskujočem duhu vedno
                     znova napetost, ki se razrešuje na dva načina: ali tako, da se obstoječe
                     nasprotje razrešuje, kakor zahtevajo logika in dejstva, kar je napornejša pot,
                     ali pa se protistavki kar zamolčijo. Temu bi lahko rekli primarna oblika
                     duhovne provincialnosti. Včasih je še tako, da je raziskujoči šel skozi tak
                     ideološki trening, da se protistavki sploh več ne oglašajo. Boj s protistavki,
                     ki nas, kjer je, prepričuje o korektno delujoči misli in ki bi zanj lahko
                     rekli, da je poglavitno opravilo » humanistično-družboslovne izobraženske
                     združbe«, je v nekaterih od prebranih prispevkov komaj čutiti.</p>
                  <p>Druga oblika pojava, ki smo se odločili, da ga obremenimo s pojmom
                     provincializem, pa zadeva velikost zornega kota ali širino zgodovinarjeve
                     perspektive. Pomen ali značaj nekega zgodovinskega dejstva ali dogajanja je
                     odvisen od velikosti opazovanega polja. Lahko si kdo zastavi nalogo, da opiše
                     slovensko državljansko vojno ali del te vojne ali katerega njenih pogledov. V
                     tem primeru bo njegov opis lahko šel v zavidljive podrobnosti, a če svoje teme
                     ne bo postavil v širši kontekst, če se ne bo na primer vprašal, kakšen smisel
                     bi utegnila imeti druga svetovna vojna v celoti, za kaj je v njej šlo, katero
                     delo je opravila in katerega ni, bo njegov prikaz nujno nosil pomanjkljivosti,
                     ki izhajajo iz perspektive mravlje, če se smemo izraziti v tako izostreni
                     podobi. Če hoče zgodovinar bolje razumeti predmet svoje raziskave, se mora
                     odločiti za večji časovni zajetek. Ta mu bo namreč omogočil interpretativno
                     hipotezo, na kateri bo svoj specifični predmet sploh strukturiral. Če se na
                     primer odločite, da boste videli cilj druge svetovne vojne v uničenju
                     totalitarizmov, ki so bili tipičen proizvod stoletja – kar je povsem racionalna
                     hipoteza, čeprav je čisto mogoče, da bo nekoč kdo iz večje oddaljenosti lahko
                     postavil bolj veljavno in verjetnejšo – potem vam bo dana možnost, da vidite
                     slovensko državljansko vojno v ritmu velikega časa. Videli boste na primer ne
                     samo, da je zadnja svetovna vojna trajala točno petdeset let, od 1939 do 1989,
                     ko se je s padcem Zidu zrušil tudi zadnji od treh totalitarizmov (vsaj na
                     zunaj), ampak se vam bo odkrila tudi pomembna značilnost njenega prvega ali
                     »vročega« dela. Tedaj so namreč Američani sodelovali z enim od totalitarizmov v
                     boju z drugima dvema. Lahko bi rekli tudi »kolaborirali«, zakaj če pomislimo,
                     da je politični, gospodarski in kulturni temelj ameriške družbe demokracija in
                     da je bila Sovjetska zveza tedaj monolitni totalitarni kolos, potem moramo pač
                     reči tudi, da so Američani sodelovali s svojim protiprincipom. Ta njih samih
                     sicer ni ogrožal, ogrožal in končno podjarmil pa je velik del svobodnega, v
                     nekem smislu bi lahko rekli, ameriškega sveta. To sodelovanje so Američani
                     morda imeli za koristno ali celo za nujno, a kljub temu nosi znake mrzke in
                     tolikanj razvpite kolaboracije.</p>
                  <p>Tretja oblika vdora provincialnosti v zgodovino pa je sprejemanje pojmovnega
                     instrumentarija, kakor ga je izdelal splošni jezik ali pa kako ideološko
                     mislilišče – frontisterion, da uporabim Aristofanovo satirično poimenovanje
                     Sokratove filozofske delavnice. V ta sklep razmišljanja spada trditev znanega
                     slovenskega zgodovinarja: »Vsi vemo, kaj je kolaboracija.« Kar »vsi vemo«, je
                     tudi za strokovnjaka sicer izhodišče, nekakšna jezikovna surovina, a je iz nje
                     treba napraviti uporabno in zanesljivo orodje v skladu z zahtevami in potrebami
                     stroke. Zlasti pa je treba biti previden z orodji, ki so ostala po zapuščenih
                     ideoloških skladiščih. Treba je vedeti, da so bila izdelana prej za zakrivanje
                     kot za razkrivanje resničnosti. Pogosto so to zelo umetelna sredstva za
                     ustvarjanje nejasnosti in dvoumnosti – za »zapletanje preprostih zadev«, da
                     uporabim Dickensov obrat. Takšna je na primer beseda izdajalec, izdajstvo,
                     izdajalstvo. Tisočkrat, morda desettisočkrat se je ta beseda uporabila v
                     preteklih desetletjih – in se še. Velika duhovna in kulturna gibanja, pa tudi
                     mrtvi in nemočni ljudje so se z njo izganjali iz območja človeške spodobnosti,
                     pa se vendar nihče ni ustavil in vprašal: Kaj pa to sploh pomeni, koga izdati?
                     Tako se moramo vprašati, katera od naslednjih dveh možnosti bo nazadnje ostala:
                     Ali bo obveljal pomen izdajalec, ki izhaja iz nekega Mikuževega stavka iz leta
                     1974: »NOB je bil uspešen le zato, ker so se v njem borili vsi pošteni ljudje
                     in so stali ob strani samo izdajalci.« Ali pa bomo vzeli v pretres tudi
                     interpretacijo te besede, ki jo nakazuje neko svarilo, ki ga je ob prvih
                     partizanskih akcijah proti koncu leta 1941 poslal iz Londona Krek: da je treba
                     ravnati v skladu z našimi možnostmi in da je vsako drugačno ravnanje »v
                     današnjih razmerah resnično izdajstvo«. In če sedaj vratolomnim partizanskim
                     akcijam proti koncu leta 1941 in v začetku 1942 damo pravo ime, da so namreč
                     spričo možnosti poldrugmilijonskega naroda pomenile nič manj kot odprtje »druge
                     fronte«, to torej, kar si je največji in najbogatejši vojaški stroj tedanjega
                     sveta dovolil šele dve leti in pol pozneje, potem se s tem razkrije ne samo
                     značaj teh akcij – komičen, bi rekli, ko ne bi bil tako tragičen in neodgovoren
                     – ampak tudi kar se da jasno pokaže, kaj je bil primarni cilj partizanskega
                     boja: mobilizacija za izvedbo revolucionarnega projekta. In če sedaj pomislimo
                     še na to, kaj pomeni izigrati tisto, kar je v narodu najgloblje: gon po
                     istovetnosti in svobodi – njegovo »pračulo«, kot pravi Djuretić — potem nam ne
                     more nihče nič očitati, če dopuščamo možnost Krekove interpretacije.</p>
                  <figure>
                     <graphic url="slike_z_14/z_14_26.png"/>
                     <head>Gozd <name type="author">Tine Velikonja</name></head>
                  </figure>
                  <p>Naša anketna nadaljevanka seveda dokazuje, da je nastala leta 1994. V njej ne
                     boste več našli grobih ideologizmov, kot je bil na primer tisti, da je bil
                     Ehrlich »fašist belgijskega tipa«. Danes je to res težko zapisati. Tudi ne
                     boste več našli zahtev, kakršno se je še leta 1974 zdelo nekemu slovenskemu
                     zgodovinarju primerno postaviti, da je namreč treba »praznično vsebino
                     nekdanjega dogodka povezati z revolucionarno vsebino naše sedanjosti«. Tudi se
                     zdi, da si današnji zgodovinar ne bremeni več srca s tako težkimi vprašanji,
                     kot si ga je še leta 1986 zastavil eden od njih, ali bo namreč »našel odgovor
                     na velikokrat zastavljeno dilemo, ali je bila naša partija v določenem času
                     stalinistična«. Tudi v njej ni več najti romantične navdušenosti nad vzorniki,
                     kot veje še iz stavka, da je Kardelj »tudi v zgodovinopisju zapustil tako
                     globoke sledove kot malokateri od zgodovinarjev«.</p>
                  <p>Tudi ne več tiste pionirske vznesenosti nad možnostmi, ki jih daje stroka in na
                     katere je opozoril Sperans, ko je »pokazal slovenskemu zgodovinopisju in
                     zgodovinarju še eno pot, pot napovedovanja prihodnosti ... « Sedaj pač ni več
                     tistega, za mnoge nedvomno nedolžnega časa, ko je zgodovinar mogel, ne da bi mu
                     za vrat sedali neprijetni pomisleki, občudovati Kardeljevo marljivost, ko je
                     »razkrinkaval slovensko protiljudsko reakcijo«, in njegov smisel za delikatnost
                     časa, ko je sicer istovetil narodnoosvobodilni boj s socialistično revolucijo,
                     a »tega pojma takrat ni pogosto uporabljal«. Idejo revolucije pa je vseskozi
                     spremljal, vodil in izpopolnjeval, tudi še potem, ko ga je leta 1973
                     Zgodovinsko društvo proglasilo za »prvega častnega člana«, a se vendar o njej
                     ni nikoli tako zadeto, takorekoč klasično izrazil kot leta 1976, ko so
                     promovirali Josipa Broza –Tita za »doktorja vojaških ved«. A to je preteklost.
                     Prišlo je leto 1990, leto »velikih sprememb«, ki je vrglo na čas po 1945 novo
                     luč: ta je sedaj veljal za čas »evforij, shizofrenije in paranoje«. Toda tudi
                     nova sedanjost ima hude pomanjkljivosti, saj se je ravno tedaj »v večjem
                     obsegu« pojavila »memoarska in politično tendenciozna literatura«.</p>
                  <p>Besedila ankete v Razgledih iz leta 1994 so torej drugačna. A se tudi iz njih
                     dovolj jasno vidi, da se iz znatnega dela naše zavesti še ni izcedila ideološka
                     usedlina preteklosti. Kje so razlogi za to? Prebiranje teh besedil nas
                     pravzaprav navaja na misel, da je bila državljanska vojska mnogo več kot
                     enkraten politični in vojaški spopad, ki pride in gre. V državljanski vojni so
                     se ljudje odločali v skladu s svojimi najširšimi gledanji na politična,
                     kulturna in duhovna vprašanja sveta in življenja. Ena ali druga možnost v
                     državljanski vojni je bila tista konkretna zgodovinska danost, ki je na neki
                     način povzemala celoto posameznega človeka. Vsako od žarišč v tem velikem sporu
                     je bilo kot sema – kot znamenje, ki je vabilo in klicalo ljudi, ki so mu
                     implicitno pripadali. Zato problema državljanske vojne ne bomo razrešili, če se
                     ne bomo ločili od konkretnih ciljev bojujočih se strani in poiskali najširše
                     duhovne možnosti, ki sta jih predstavljali. Tu mislimo seveda na poglavitne
                     izmere pojava in puščamo ob strani banalno okolnost, da je marsikoga zanesla na
                     to ali ono stran veriga naključij. Na sploh pa so se ljudje v državljanski
                     vojni odločali celostno in celo globinsko, in sicer tako takrat, ko je
                     potekala, kot tudi danes, ko gre za njeno mesto v zgodovini. Hkrati pa ta
                     besedila obilno dokazujejo, da so te odločitve, tako tedanje kot sedanje,
                     odločitve v najčistejšem pomenu te besede, to se pravi, neobdelane od
                     suverenega uma. Včasih se zdi, da je posameznik že naredil korak ali dva v
                     smeri višjega razgledišča, a ga njegova specifična teža brž pokliče nazaj v
                     njegovo pravo izhodišče. Državljanska vojna je torej bila odločitev in taka
                     tudi ostaja. Temu se nam je dovoljeno tudi nekoliko čuditi. Ne samo, da je
                     zgodovina že ocenila aspiracije promotorjev državljanske vojne, ampak je ta
                     spopad potisnil človeka v takšne skrajnosti fizičnega in moralnega obstajanja,
                     da si ne moremo predstavljati ničesar, kar bi z večjo oblastjo zaukazovalo
                     intervencijo misli.</p>
                  <p>Še preden pa si ogledamo nekatera mesta v naših besedilih, naj opozorimo na dve
                     kretnji uredništva, ki nikakor nista prispevali k čistosti uvodne intonacije,
                     hkrati pa ilustrirata ali celo dokazujeta zgornje trditve. Najprej je tu izbor
                     fotografij, ki dovolj jasno kaže, na kateri strani so simpatije organizatorjev
                     te ankete. Ko uredništvo sprašuje, kaj se je zgodilo s slovensko zgodovino, se
                     zdi, kakor da hoče z enostranskim izborom že vnaprej odgovoriti na lastno
                     vprašanje: ta zgodovina se je posiljevala. Stvar bi bila mnogo bolj
                     uravnotežena in realistična, ko bi nam pokazali tudi kak posnetek vosovskih
                     storitev. Druga stvar pa je ta, da nam je uredništvo dokazalo, da razpolaga z
                     naivnim ali vsaj pomanjkljivim umevanjem političnega položaja. Glede povojnega
                     pobijanja in vzdrževanja političnega nasilja pravi namreč, da »je treba samo
                     zbrati materialne dokaze in vpreči sodni aparat«. Bistvo stvari je ravno v tem,
                     da tega ni mogoče narediti –in dejstvo, da tega nikakor ni mogoče narediti,
                     najbolj določa slovensko politično, pa tudi siceršnjo sedanjost.</p>
                  <p>Prispevki sami pa so zanimivi predvsem zato, ker nas spominjajo na neko
                     značilnost, ki jo poznamo iz obdobja, ki ga je obvladovala ena pamet. To velja
                     predvsem za enobejevski spekter besedil, ki je, kot se brž izkaže, večinski.
                     Kakor je nekoč nekdo visoko na vrhu izrekel stavek, za katerega se je čutilo,
                     da hoče dati ton, se je ta stavek v skoraj nespremenjeni obliki začel kotaliti
                     dol po stopnicah partijskih in državnih ustanov, prav do zadnjega komiteja.
                     Tako se tudi v teh prispevkih ponavljajo mnenja, pogosto izražena v istih
                     besednih zvezah, ki so tudi sicer znana iz propagandne mašinerije, pa naj jo
                     poganja že kaka skrita in organizirana volja ali pa samodejen instinkt nove
                     levice.</p>
                  <p>Najbolj se človeku vtisne v spomin ponavljajoča se misel, ki bi jo lahko
                     označili za hermenevtični dogmatizem ali za doktrino o dokončnosti
                     vsakokratnega zgodovinopisja. Oceno o zmagovitih in poraženih silah, beremo, je
                     že »izrekla Zgodovina«, pri čemer nam velika začetnica daje slutiti metafizično
                     nespremenljivost te entitete. Drugje spet beremo, da se enobejevska stran lahko
                     opira na »splošno sprejeta spoznanja« in da razumljivo ne bo odstopila od »že
                     dolgo jasne politične in zgodovinske opredelitve kolaboracije«. Nekoč izdelana
                     podoba torej ostane, dejstev ni mogoče »interpretirati drugače«. Mogoče jih je
                     sicer »napisati drugače«, a to pomeni samo: kje kaj dodati, pokriti kako prazno
                     liso, kako barvo malo zasenčiti ali razsenčiti, pokazati na kako napako –
                     dovoljeni so skratka postopki gledališke garderobe. Tako gledanje na preteklost
                     je važno tudi za pravo pojmovanje sprave. Ker za preteklost velja, da »je bila,
                     kakršna je bila« in da »tu ni kaj spreminjati in revidirati«, sprava ne more
                     biti stvar preteklosti, ampak je vsa obrnjena v sedanjost in prihodnost. A ker
                     v prihodnosti ne sme biti »tako, kakor je bilo v preteklosti«, bi človek rekel,
                     da je sprava vsaj nekoliko tudi stvar preteklosti. A tu je predvsem važno, da
                     je preteklost obstala in da ni glede nje »kaj revidirati«. (Za preteklost kot
                     čisto dejanskost seveda velja, da »je bila, kakršna je bila«, toda za vsako od
                     zavesti registrirano dejanskost velja, da je obenem tudi že interpretacija in
                     je glede nje mogoče kaj revidirati.)</p>
                  <p>Ozko povezano z zgornjim je tudi sumničenje, da ljudje, ki govorijo o
                     preteklosti, delajo to z nečednimi nameni. Kadar na primer govorijo o žrtvah na
                     svoji strani, služi to »ponovnemu vzbujanju sovraštva« in vodi k »novi
                     politični konfrontaciji«, kar utegne povzročili »novo državljansko vojno«. Tu
                     smo že na meji, kjer se kultura preveša v svoje nasprotje. To, kar je bilo od
                     davnine spoštovano in nedotakljivo, spomin na mrtve in pripovedovanje njihove
                     zgodbe, se v pozabljenju temeljev človečnosti sramoti kot nekaj zavrženega.</p>
                  <p>Nadalje je stavek, da stranke in Cerkev manipulirajo s preteklostjo, mogoče
                     razumeti samo kot grožnjo in vnaprejšnje diskreditiranje. Vsakomur je namreč
                     jasno, da se tako Cerkev kot stranke dotikajo preteklosti, če sploh, samo
                     obrobno. Ta grožnja je tu očitno samo zato, da se iz kredibilne javnosti
                     izključijo stranke, ki so konstituent demokratične kulture, in Cerkev, ki je
                     med ustanovami mogoče edina sposobna v demoralizirano narodovo substanco vliti
                     nekaj normalnega življenja.</p>
                  <p>Ob tem tudi ne moremo mimo očitka, daje bil medvojni protikomunizem katoliške
                     Cerkev »anahronističen«. Ko se sprašujemo, kaj bi to sploh lahko pomenilo, nam
                     ostaneta nazadnje dve možnosti: ali je bil ta antikomunizem anahronističen – se
                     pravi, v nasprotju s časom – zato, ker je njegova nevarnost že minila, ali pa
                     zato, ker je še nikjer ni bilo, kar je oboje absurdno; ali pa je bil
                     anahronističen zato, ker so bili takrat vsi zanj, tako domači kot tuji svet, in
                     biti anahronističen pomeni biti proti nečemu, kar vsi podpirajo. To pa se tudi
                     pravi: bolje se je vključiti in postati antikomunist šele takrat, ko je to
                     varno in koristno – leta 1990! Ta očitek je seveda navadno obmetavanje,
                     neverjetno se nam zdi samo, da se s takim načinom komuniciranja zadovolji
                     človek, ki očitno spada v »humanistično-družboslovno izobražensko združbo«.</p>
                  <p>Rekurentno arijo predstavlja tudi objokovanje mladih, češ da se jim vsiljujejo
                     »pretekla nasprotja«. Mladi da zanje niso nič krivi. Nihče še nikoli ni trdil,
                     da so, toda kaj je bolj naravno od tega, da mladi poznajo preteklost svojega
                     naroda? Tudi za usmerjeno izobraževanje niso nič krivi in za dolgove in za
                     roparsko politično elito in za to, da delavec dobi 20.000 tolarjev na mesec, in
                     za očete, ki so kolaborirali z najodurnejšo ideologijo, ki se je kdaj pojavila
                     na planetu, tudi za politični idiotizem, ki ga je zapustilo komunistično
                     petdesetletje, niso nič krivi. A je vendar prav, da vse to poznajo, da si bodo
                     znali kaj reči, ko bodo nenadoma opazili, da nimajo od česa živeti.</p>
                  <p>Najbolj destruktivno pa na bralca deluje defetistična teorija o več resnicah,
                     kvintesenca postmodernega brezupa. Jasno je, kateri ljudje so to teorijo, ki je
                     sicer tu in leži tako rekoč na cesti, najbolj hlastno zagrabili. To so ljudje,
                     ki so se brez pomilsleka vpletli v zgodovino na način, ki presega in zanika vse
                     človeške norme, in potem doživeli, da se je ta angažma izkazal za to, kar je
                     bil: za zablodo, ki se ni izživela v polju misli in zgolj možnosti, ampak je
                     postala zgodovinska resničnost, ki ji ni manjkal noben zločin, ki ga pozna
                     človekovo izkustvo, ali ga je zmožna spočeti človekova domišljija. In ko so to
                     doživeli, niso imeli ali poguma ali moči ali preproste spodobnosti, da bi
                     uvideli, kaj je sedaj edino, kar jim ostaja – spreobrnitev: Moj Bog, kaj smo
                     svetu naredili! Pač pa so odložili zadnji sram, v katerega je narava oblekla
                     človeka v tisočletjih, in šli spet na oder, kot da se ne bi bilo nič zgodilo.
                     Drugi pa so začeli oznanjati nauk o več resnicah, ki ima vse možnosti, da
                     postane temelj za novo blaznost. Zakaj če je več resnic, bo že jutri ali
                     pojutrišnjem nekdo vstal in oklical svojo resnico za Resnico in jo uveljavil
                     ali na način, ki ga nam je demonstriralo to stoletje, ali pa si bo izmislil
                     novih v še ne raziskanih pokrajinah zla.</p>
                  <p>To, kar se tu oznanja za resnico, je zgolj resničnost, ki je res last
                     posameznika in od človeka do človeka drugačna. Zavedajoč se omejenosti svoje
                     resničnosti in negotovosti, ki jo obdaja, mora človek iskati nekaj, za kar mu
                     bosta misel in srce povedala, da se približuje Resnici. To približevanje se
                     lahko dogaja samo v naporu in napor je sinonim za kulturo. Če pa bomo vztrajali
                     na ležiščih lastnih resničnosti in jih udobno proglašali za majhne resnice, si
                     bomo večni tujci in bomo samo čakali, kdaj bo kdo v svoji osamljenosti
                     podivjal. V enem od besedil najdemo tudi tale stavek: »In kdo in v imenu kakšne
                     Resnice bi imel pravico zahtevati od kogarkoli, da se odpove svoji resnici, za
                     katero je morda veliko prestal ali celo krvavel?« V imenu Resnice, vendar!
                     Nazadnje je tako, da so med stvarmi analogni odnosi. Mogoče je, da si med sabo
                     kaj dopovemo in kaj spoznamo, kar presega našo resničnost.</p>
                  <p>A včasih se zdi, da je razdalja, ki doseže, da vidimo podobnost med stvarmi,
                     žalostno odsotna. Nekje lahko preberemo tale stavek: »Komunizem je tipična, na
                     (razrednem) sovraštvu temelječa politika – ali naj jo sedaj zamenja
                     antikomunistična, ki ji je v bistvu enaka?« Če namesto komunizma vstavimo
                     besedo nacizem, lahko naredimo tale stavek: »Nacizem je tipična, na (rasnem)
                     sovraštvu temelječa politika – ali naj jo sedaj zamenja antinacistična, ki ji
                     je v bistvu enaka?« Čeprav bi bilo treba ob tej zamenjavi še marsikaj povedati,
                     mislimo, da nam nič ne brani, da jo naredimo.</p>
                  <p>Precejšnja mera nerazumevanja fundamentalnih razlik med totalitarno in
                     demokratično organizacijo kulture diha tudi iz dveh primerjav nekdanje
                     Zgodovinske komisije pri CK ZKS in sedanjo parlamentarno Komisijo za
                     raziskovanje povojnih množičnih pobojev, pravno dvomljivih procesov in drugih
                     nepravilnosti. Prva primerjava zadeva vprašanje, ali je sedanja parlamentarna
                     komisija »kaj manj politično obarvana« in »bolj uvidevna do stroke in njene
                     avtonomnosti«. Avtorju te primerjave je verjetno ušla ne tako neznatna
                     okoliščina, da je ona komisija bila organ CK, ta pa organ pluralnega
                     demokratičnega parlamenta in da ima beseda »političen« zato v obeh primerih
                     zelo zelo različen pomen.</p>
                  <p>Druga primerjava vidi med obema komisijama neko ravnotežje, ki ga takole
                     izrazi: »Tako kot so ohranjevalci in negovalci revolucionarnih izročil smisel
                     zgodovine videli le v razrednem boju in v revolucionarnih procesih, tako je
                     namen Komisije vzpostaviti vsebinsko in politično selektivno, prejšnji režimski
                     nasprotno interpretacijo zgodovinskega razvoja.« Neverjetno, kakšna megla se je
                     tu spustila! Saj je vendar tudi ljudem, ki nimajo nobenega vpogleda v delovanje
                     te komisije, nadvse jasno, da ji niti na misel ne pride, da bi se ubadala z
                     »interpretacijo zgodovinskega razvoja«, zlasti ne takšno, ki bi bila v kakršnem
                     koli sorazmerju z interpretacijo zgodovine, ki temelji na »razrednem boju in
                     revolucionarnih procesih«. Katere začetne misli so bile tu na delu, da je bilo
                     mogoče spregledati take disonance? Ko človek išče globljih vzrokov, se ustavi
                     ob stavku, ki bi lahko dajal neko razlago. Govori namreč o tem, da je bilo za
                     zadnje generacije zgodovinarjev »opredeljevanje do politike in njenih zahtev
                     (lahko že) stvar predvsem osebne odločitve«. Če je tako, potem odsotnost cele
                     vrste najbolj urgentnih tem v času, ki so ga strokovno obvladale »zadnje
                     generacije« zgodovinarjev, pomeni, da je bilo »osebnega« odločanja za partijsko
                     politiko zelo veliko, morda bi morali reči, večina.</p>
                  <p>Še ob nečem bi se radi za trenutek ustavili. Gre za dokaj izvirno razmišljanje
                     o spravi. Pisec misli, da sprava ni mogoča, mogoča pa je »državljanska
                     pomiritev«. Kako si zamišlja to reč? Ker »državljanske pomiritve« ni mogoče
                     izvajati »na moralni ravni in v okviru civilne družbe«, naj jo izpelje država
                     »na pravni ravni«. Toda kako? Tako, da bo poskrbela »za enakopravnost
                     zmagovalcev in nezmagovalcev«, in tako, da bo s sankcijami preprečila »moralno
                     in politično agresivnost enih in drugih«. To so tako resne reči, da moramo ob
                     njih nujno izraziti svoje pomisleke. Kako naj prvič država poskrbi za
                     »enakopravnost zmagovalcev in nezmagovalcev«, ko pa so za zmerom in v celoti
                     neenakopravni: eni namreč ležijo že pol stoletja pobiti, drugi pa se počasi, v
                     oskrbi posebnih ambulant, z bolj ali manj neprijetnimi boleznimi poslavljajo s
                     tega sveta, potem ko so pol stoletja neomejeno eksploatirali narodno
                     gospodarstvo. Hkrati pa onega drugega, že ubitega, z vsemi sredstvi totalitarne
                     države še naprej ubijali in obenem vzgajali naslednike in skrbeli za kadre, ki
                     naj bi to delali še po njihovi smrti, kar v neki meri – preveliki – dokazuje
                     tudi seriala v Razgledih. Enakopravnosti država, tudi če bi jo hotela, ne more
                     vzpostaviti. Bolj nenavaden in celo nevaren pa je drugi del predlaganega
                     postopka: s sankcijami preprečiti »moralno in politično agresivnost enih in
                     drugih«. Naj to sintagmo še tako prekladamo iz roke v roko, naj si jo še tako
                     ogledujemo, se moramo nazadnje le odločiti, da, ne glede na to, da zanjo velja
                     vse, kar je bilo rečeno zgoraj, v demokratičnih razmerah ne more pomeniti nič
                     drugega kot konec svobode govora. Torej ukinitev ene najpomembnejših pravic –
                     vrnitev za desetletja nazaj. Avtor tega predloga je očitno velik pesimist in v
                     človeka ne verjame prav dosti. V svojem globokem pesimizmu ali celo obupu vidi,
                     da so stvari rešljive samo z nasiljem in se zato odpoveduje delu »na moralni
                     ravni in v okviru civilne družbe«.</p>
                  <p>Morda nam bo kdo od bralcev očital, da smo prišli do ulova, katerega del smo tu
                     razstavili, zato, ker smo metali zanj posebej pripravljene mreže. Čeprav bo v
                     tem, že po nujnosti stvari, nekaj resnice, moramo ponoviti prevladujoče
                     občutje, ki nam ga je dajalo branje: kako počasen in obotavljiv je tudi tu
                     sestop v resničnost. Pravzaprav smo se vdajali občutku presenečenosti nad tem,
                     da je v ljudeh, ki se poklicno srečujejo z najbolj dramatičnimi realizacijami
                     tega, čemur pravimo Usoda človekova, tako malo vzgona k temu, da bi si po
                     marionetni predstavi v jami ogledali še igro na soncu, če se nam je dovoljeno
                     poigrati s Platonovo metaforo.</p>
                  <p>Prispevki so seveda zelo različni tudi s tega gledišča. Kaj sprejemljivega je
                     najti povsod, tudi v besedilih, ki so sicer pretežno pisana v enobejevski
                     retoriki v novolevičarski fakturi. Z nekaterimi pa stopa bralec v svet, ki ga
                     kmalu prepozna za resničnega. Ti mu prinašajo svežino, veselje in upanje.
                     Serijo je zaključilo uredništvo tako, da moramo to obžalovati. Izrazilo je
                     upanje, da bodo med ljudmi, ki bodo od branja kaj pridobili, »predvsem
                     politikanti«. Zelo se namreč bojimo, da s tem niso mišljeni pravi ljudje.</p>
               </div>
            </div>
         </div>
         <div type="div1">
            <head>Spominske Slovesnosti</head>
            <div type="div2">
               <head>Domobranske Spominske Slovesnosti V ZDA</head>
               <docAuthor>Janko Maček</docAuthor>
               <div type="div3">
                  <p>V ZDA imajo vsako leto v ponedeljek po zadnji nedelji v maju državni praznik,
                     spominski dan v počastitev svojih padlih vojakov in vseh pokojnih. Slovenci, ki
                     so po letu 1945 kot begunci prišli v ZDA, so na ta dan začeli obhajati spomin
                     na medvojne in povojne žrtve komunističnega nasilja v Sloveniji. Ta spomin je
                     bil še posebno živ pri redkih preživelih domobrancih, saj so se nekateri od
                     njih rešili z morišč, kjer je bilo spomladi in v začetku poletja 1945
                     pomorjenih na tisoče njihovih soborcev, prijateljev in vrstnikov. Ameriški
                     spominski dan je tako postal vsakoletna obletnica največje slovenske
                     tragedije.</p>
                  <p>Od naših dopisnikov smo dobili nekaj poročil o letošnjih praznovanjih
                     spominskega dneva. Iz njih živo začutimo duha naših rojakov v deželi onstran
                     Atlantika.</p>
                  <p>Slovenci iz Milwaukeeja in okolice so pripravili spominsko slovesnost na
                     praznik 30. maja. Zbrali so se na svoji pristavi, ki jo imenujejo Triglavski
                     park, pri kapelici sv. Cirila in Metoda. Slovesnost so začeli z mašo, ki jo je
                     daroval pater Vendelin Špendov. Med mašo je bila pridiga o slovenskih mučencih
                     in še posebej o Lojzetu Grozdetu. Pri maši in pri komemoraciji je prepeval
                     pevski zbor slovenskega društva Triglav. Glavni govornik pri komemoraciji je
                     bil Franjo Mejač, predsednik milwauškega Tabora. Jože Rus je pripovedoval, kako
                     je škof Rožman leta 1945 v Tirolah s skrbjo in bolečino spremljal poročila o
                     tragični usodi domobrancev. Za konec so vsi zbrani zapeli znano pesem Oče,
                     mati, bratje in sestre.</p>
                  <p>Obširno poročilo o praznovanju spominskega dne v Chicagu nam je poslal g. Jože
                     Rus. V nedeljo, 5. junija, se je zbralo v farni cerkvi sv. Štefana izredno
                     veliko domačih faranov in drugih Slovencev iz Chicaga in okolice. Sv. mašo je
                     opravil pater Kalist. V pridigi se je spomnil praznika presv. Rešnjega telesa
                     in množice slovenskih domobrancev, ki so stanovitni v veri darovali največjo
                     žrtev, žrtev svojega življenja. Pri maši je prepeval farni zbor pod vodstvom
                     Janeza Arka.</p>
                  <p>Cerkvenemu opravilu je sledila kulturna prireditev v dvorani pod cerkvijo.
                     Pevci, recitatorji in številno občinstvo so se zbrali ob skrbno urejenem
                     domobranskem grobu, ob katerem je bila podoba Marije, Kraljice Slovencev in
                     Kraljice mučencev, nad celo dvorano pa je razprostiral roke Dalijev Križani in
                     tolažilno prigovarjal z besedami škofa Sheena: »Vse hudo in zlo, ki vas je
                     zadelo, je le senca mojih prebodenih rok, ki vas ljubeče objemajo.«
                     Komemoracijo je začel moški pevski zbor s pesmijo Lipa zelenela je, otroški
                     zborček Slomškove sobotne šole je zapel dve pesmici svojega svetniškega
                     zavetnika, dekliški zbor pa narodni pesmi: Pismo belo in Glejte, že sonce
                     zahaja. Vmes so se vrstile recitacije, mlajši govornik je prebral govor Pavla
                     Kogeja s slovesnosti v Rogu leta 1992, starejši domobranec pa je ponovil
                     naročilo iz Slovenske sprave: »Glejte, če imaš koga za zločinca, ga ti ne
                     pokopavaj, če ima svoje. Za določene obrede so nekatere roke svete in druge
                     nesvete. Te naj se mrtvih ne dotikajo ... V tej sveti uri naj nas pustijo same,«
                     da žalujemo za svojimi dragimi ... </p>
                  <p>Ko se je slovesnost že nagnila h koncu, je še enkrat na kratko spregovoril
                     pater Kalist. Otroci so medtem prižgali svečke ob simboličnem grobu. Na
                     povabilo patra Kalista je cela dvorana zmolila Gospodovo molitev. Na koncu so
                     vsi pevci in občinstvo skupaj zapeli: Oče, mati ... Spominska slovesnost je
                     izzvenela v odločno izpoved: Junaki – mučenci, vaš spomin je živ med nami.
                     Vedno bolj ste nam pri srcu. Verjamemo, da bo vaša žrtev kmalu dozorela in
                     prinesla Sloveniji pravo svobodo in pravičnost.</p>
                  <figure>
                     <graphic url="slike_z_14/z_14_27.png"/>
                     <head>Orlov vrh v Clevelandu</head>
                  </figure>
                  <p>V Clevelandu, ameriški Ljubljani, imajo vsako leto ob spominskem dnevu kar dve
                     slovesnosti. Društvo SPB (slovenskih protikomunističnih borcev) pripravi
                     spominsko mašo v cerkvi Lurške Matere božje v predmestju Clevelanda že v
                     nedeljo pred praznikom. Nekaj o tem smo brali v Pismu iz Amerike v 12. številki
                     Zaveze, o letošnji slovesnosti pa nismo dobili poročila. Drugo spominsko
                     slovesnost pa vsako leto priredi društvo Tabor na Orlovem vrhu na slovenski
                     pristavi. Letos so jo obhajali 18. in 19. junija. Naš dopisnik o tem takole
                     piše: »Že 49 let se na Orlovem vrhu vsako leto zberemo z vseh koncev sveta. Že
                     od daleč nas pozdravi slavolok z napisom: Bog, narod, domovina. Male smrečice
                     so postale mogočne smreke, med njimi vihrajo številne zastave: ameriške,
                     slovenske, kanadske, argentinske in domobranski prapori. Na vrhu hriba je lepo
                     okrašena kapelica s podobo Marije Pomagaj z Brezij. Na beli steni te kapelice
                     so izpisana imena vseh znanih morišč v Sloveniji. Že v soboto zvečer tam
                     prižgemo svečke in pomolimo, nato pa zagori velik kres in slovenska pesem
                     odmeva po pristavi. V nedeljo pride dolga kolona avtomobilov iz Clevelanda s
                     slovenskimi in ameriškimi zastavami in prižganimi lučmi kot pri pogrebu, nato
                     pa se začne slovesnost.«</p>
                  <p>Tudi letos je bilo tako. Pred začetkom maše je pred kapelico prikorakala
                     skupina domobrancev z zastavami in vencem. Zadoneli sta ameriška in slovenska
                     himna, nato pa je Milan Zajec, predsednik clevelandskega Tabora, pozdravil vse
                     navzoče in se v svojem govoru spomnil treh velikih Slovencev: škofa Rožmana,
                     generala Rupnika in zdravnika dr. Meršola, ki je v Vetrinju s svojim odločnim
                     nastopom in s pomočjo kanadskega majorja Barrea rešil civilne begunce, da niso
                     bili vrnjeni v domovino in pomorjeni, kot se je to zgodilo z domobranci,
                     katerih kosti sedaj leže po breznih in drugih neznanih grobovih širom po
                     Sloveniji. Sledila je maša, pri kateri sta somaševala g. Kosem, ki je bil kot
                     deček begunec v Vetrinju, in g. Šimenc, lanski novomašnik iz Dola pri
                     Ljubljani, ki je v pridigi med našo poudaril pomembnost gesla: Bog, narod,
                     domovina. Tudi slovesnost na Orlovem vrhu so zaključili s pesmijo: Oče, mati,
                     bratje in sestre. Večina udeležencev je potem še ostala na skupnem kosilu, ki
                     se je ob prijetnem pogovoru zavleklo v pozno popoldne. Ob slovesu so si
                     zaželeli, da bi se ob petdesetletnici prihodnje leto spet srečali na Orlovem
                     vrhu.</p>
                  <figure>
                     <graphic url="slike_z_14/z_14_28.png"/>
                     <head>Kapela sv. Cirila in Metoda v Triglavskem parku v Milwaukeeju</head>
                  </figure>
                  <p>V zadnjih letih se tudi v domovini sme javno govoriti o pomorjenih domobrancih
                     in drugih žrtvah komunističnega nasilja. Marsikatera fara je že postavila
                     spominsko obeležje, da bo še bodočim rodovom govorilo o usodnem času slovenske
                     zgodovine, ko je strupena slana revolucije in državljanske vojne uničila toliko
                     dragocenih življenj. Upamo, da bodo tudi v Rogu in Teharjah zrasla primerna
                     znamenja, ob katerih bodo ljudje lahko v tihoti in zbranosti premišljevali in
                     molili zase in za svojo domovino. Ameriški spominski dan pa bo tudi v bodoče
                     združeval Slovence z vseh strani sveta. Naj ta praznik še naprej ostane glasnik
                     resnice, brez katere ne more biti zdrave in svobodne prihodnosti!</p>
               </div>
            </div>
            <div type="div2">
               <head>Rog 1994</head>
               <docAuthor>Pavel Kogej</docAuthor>
               <div type="div3">
                  <p>V nedeljo, 26. junija, smo se letos že petič zbrali v Kočevskem Rogu, da smo
                     obhajali vsenarodni spomin na slovenske domobrance, nad katerimi je novo
                     nastala partijska država v junijskih dneh leta petinštiridesetega zagrešila
                     zločin množičnega umora. Obisk slovenskih »romarjev« je bil enak kot vsa štiri
                     leta, odkar se zbiramo na morišču pod Krenom, slovenska televizija pa je
                     število letošnjih udeležencev več kot razpolovila. Kasneje so na več protestov
                     obljubili, da bodo poročilo popravili, to pa, kot vem, se ni zgodilo. Nekateri
                     prav želijo, da bi se množičnost obiska iz leta v leto manjšala. Zato naj bo
                     bodoča kapela čim manjša. Prepričan pa sem, da bo z Rogom tako kot s
                     slovenskimi Brezjami. Saj je vendar Rog v naši domovini najbolj svet kraj, kjer
                     leže v breznih slovenski mucenci.</p>
                  <p>Kot vsako leto je sveto daritev s številnimi somaševalci opravil nadškof in
                     metropolit gospod Alojzij Šuštar. V svojem mašnem nagovoru je razgrnil
                     krščanske razsežnosti in moralno sporočilo te velike smrti.</p>
                  <p>Po maši se je razvil še kulturni del slovesnosti. Govore in recitacije je
                     povezoval s čudovito ubranostjo zbor Rafko Fabiani pod vodstvom Toneta
                     Šinkovca. Enkratno je bilo doživetje ob poslušanju Polifonega korala pesnika
                     Tineta Debeljaka (iz Črne maše), ki jo je po stari poljski vojaški pesmi
                     notificiral Jože Trošt, pel pa zbor ob spremljavi tria rogistov in solo vložkov
                     Roka Lapa.</p>
                  <figure>
                     <graphic url="slike_z_14/z_14_29.png"/>
                     <head>Maša za pobitimi domobranci – Nadškof in metropolit dr. Alojzij
                        Šuštar..Foto Družina</head>
                  </figure>
                  <p>V program so bili vpleteni trije govori oziroma pripovedi. Prvo, v srce
                     segajočo pripoved o tem, kako so otroci doživljali vesti o pobitih očetih na
                     Rogu, je izpovedala gospa Marija Stavanja. Toliko solz med poslušajočo množico
                     še nisem videl. Drugo je bilo sporočilo pomorjenim na Rogu iz jame rešenega
                     domobranca Franceta Kozine. Takole je zaključil: »Dragi mrtvi soborci! So noči,
                     ko mi ne daste spati. Moral sem priti sem in tu pred vami, kot priča in
                     očividec, povedati o vas vso resnico. Prišel sem, da se vam poklonim in
                     počastim spomin na vas tukaj, ki niste bili deležni moje sreče. Preden odidem,
                     moram na tem istem mestu, kot pred devetinštiridesetimi leti, vrniti klic v
                     slovo Mihi Benčini, Mojškrnemu iz Vinic, naše bližnje vasi. Bila sva si
                     prijatelja. Tudi na poti k breznu sva bila zvezana skupaj. Ko sem prvi od naju
                     odhajal na zadnjo pot, mi je zaklicali »Na svidenje nad zvezdami!« Tedaj mu
                     tega krika nisem mogel vrniti. Vračam mu ga danes na ves glas: »Na svidenje nad
                     zvezdami, dragi Miha!«</p>
                  <figure>
                     <graphic url="slike_z_14/z_14_30.png"/>
                     <head>Med mašo <name type="author">Foto Družina</name></head>
                  </figure>
                  <p>Tretji govor je imel tajnik NSZ, dipl. pravnik Stane Štrbenk. Iz govora naj
                     navedem le dva pomembna poudarka:</p>
                  <p>»Pobijali jih niso zato, ker bi hoteli ubiti telo. Pobili so jih zaradi nečesa
                     drugega. Ubili so jih, ker so hoteli ubiti tisto, kar so ti ljudje nosili v
                     sebi, to je svobodo misli, svobodo duha, svobodo ideje, vero v Boga. Pobili so
                     jih zato, ker so v sebi nosili vse, kar je bilo slovensko, krščansko in
                     svobodnjaško. Če hočeš ubiti idejo, moraš ubiti človeka.« Druga, pomembna
                     ugotovitev pa je: »Pred petimi leti je bila tu, na prvi spominski slovesnosti,
                     obojestransko ponujena roka sprave. S strani uradne države je bila izražena
                     tudi dobra volja za popravo krivic in želja za vseslovensko spravo med živimi
                     in mrtvimi. Izražena je bila tudi obljuba, da bo država uredila območja morišč
                     tu v Kočevskem Rogu s centralnim spominskim objektom in enako tudi na območju
                     taborišča Teharje. Danes lahko z obžalovanjem ugotovimo, da od vsega tega ni
                     bilo nič. Država Slovenija kot pravna naslednica države, ki je državni zločin
                     storila, še do danes ni priznala in obžalovala tega zločina; zlasti pa še ni
                     storila ničesar, kar bi ustvarilo razmere za resnično spravo. Nasprotno, vsa
                     dosedanja prizadevanja, da bi se zadeve iz državljanske vojne že vendarle
                     enkrat uredile na temeljih resnice in pravice, kategorično zavrača. Pri
                     sprejemanju zakonov o vojnih veteranih, vojnih invalidih, popravi krivic in o
                     žrtvah vojnega nasilja v nasprotju z novo ustavo še vedno postavlja branilce
                     pred revolucionarnim nasiljem zunaj zakona. Veljali naj bi za vse, razen za
                     borce proti komunizmu. Če bosta vlada in parlament vztrajala pri takih
                     odločitvah, bomo to razumeli kot zavestno zavrnitev ponujene roke sprave in
                     nadaljevanje, ne več ideološke, pač pa moralne konfrontacije.«</p>
                  <p>Slovesnost na Rogu je zaključil zbor z domobransko himno Moja domovina in z
                     državni himno Zdravljica.</p>
               </div>
            </div>
            <div type="div2">
               <head>Teharje 1994</head>
               <docAuthor>Justin Stanovnik</docAuthor>
               <div type="div3">
                  <p>Ko malo pred pol deseto pridemo do podružnične romarske cerkve Sv. Ane nad
                     Teharjem, je tam že toliko ljudi, da se lahko nadejamo lepega obiska. Smo 31.
                     julija in vročina je še prizanesljiva, a vseeno vemo, kako bo, ko bo zares
                     pritisnila. Ljudje še hodijo sem in tja, se ustavljajo, si stiskajo roke in
                     iščejo z očmi tiste, ki bi jih radi pozdravili. Vsenaokoli se čuti sproščenost,
                     a nikjer ni običajnega poletnega hrupa; če bi prišel mimo kdo, ki bolj malo ve
                     o zgodovini, bi vseeno morda pomislil, da morajo biti ljudje, ki se tu zbirajo,
                     nekaj posebnega. V zvoniku začnejo pritrkavati, saj je navsezadnje to Anina
                     nedelja in žegnanje.</p>
                  <p>Potem se pritrkavanje nenadoma prelije v slovesno zvonjenje, ki naznani, da se
                     bo vsak čas začela maša. Začnemo se pomikati proti oltarju, ki je za to
                     priložnost postavljen pod šotorom v dolinici za cerkvijo. Ko pridemo toliko
                     naprej, da nam nič ne zapira razgleda, vidimo, da so duhovni gospodje že okoli
                     oltarja pod šotorom: ministranti, subdiakoni in diakoni in sredi med njimi
                     visoki maševalec, mariborski škof. dr. Franc Kramberger. Ko se ljudje dokončno
                     umirijo, povzame škof besedo in pozdravi po vrsti vse navzoče, sobrate
                     duhovnike in nato ljudstvo: te, ki so prišli iz bližnjih krajev in tiste, ki so
                     prišli bolj od daleč, in nato še one, ki so imeli zelo dolgo pot in so prišli
                     iz daljnih dežel in celin. Zaželi jim, da bi doživeli svetost svete maše in da
                     bi tisti, ki jih je sem pripeljal žalosten spomin, odšli domov potolaženi.
                     Mešani zbor celjske župnije Svetega Duha zapoje znano vstopno pesem in ljudje
                     se spočetka negotovo, potem pa vedno bolj pogumno vključujejo. Pisana množica,
                     ki se je razporedila po strmini, in duhovniki pod šotorom se zlijejo v enoto,
                     ki jo povezuje izmenjavanje obrednih besedi in branje in klicanje z ene in
                     petje in poslušanje z druge strani. Ljudje so tesno drug ob drugem, obrobja se
                     včasih malo zakrhajo, sem pa tja se kdo oddrobi, a pride kmalu kdo od
                     prihajajočih in se prepusti moči središča pod šotorom. Ob pomembnih delih
                     obreda se po tukajšnji navadi oglasi zvon, ki je tu očitno izgubil vlogo
                     opozorila in je samo še slovesna spremljava.</p>
                  <p>Ko preberejo obe berili in evangelij, se pripravimo na škofovo pridigo. God sv.
                     Ane je to, kot smo rekli, in takoj se vidi, da se je gospod odločil, da bo
                     govoril o materinstvu. Kaj je mati? Vsemu, kar človeka hrani in vzdržuje,
                     vsemu, kar ga nosi in podpira, je jezik omogočil reči mati: domovina jemati,
                     zemlja je mati, upanje je mati. In človeška mati? Najlepše stvari, ki so bile
                     kdaj koli o čem izrečene, so bile izrečene o materinstvu. To je zato, ker je
                     mati samo druga beseda za ljubezen.</p>
                  <p>In potem pride to, na kar vsi čakamo: na vrsto pridejo ljudje, ki ležijo v
                     dolini tam za nami, in tisti, ki so jih od tu odvažali v smrt. Kot odmev na
                     uvodne besede o materi slišimo: »Tam na tistem kraju zemlje slovenske so mnoge
                     matere in z njimi Slovenija kot naša skupna mati doživljale veliki petek svojih
                     otrok. To je bil tisti čas, ko je slovenski človek omadeževal svojo zgodovino.«
                     Z dvema preprostima stavkoma izrazi govornik pred nami eno najmonumentalnejših
                     dejstev naše preteklosti. A takoj za tem njegova duhovniška beseda postavi to
                     dejstvo v krščansko luč. Pred nami se odpre perspektiva, ki ni zgodovinska: ne
                     bomo sodili, na nikogar ne bomo kazali. »Nismo za to poklicani. Te račune bo
                     naredil Bog, ki vse vidi, ki vse ve, ki je edini pravičen sodnik.« Ni naša
                     stvar, da kažemo na herode, ki so v prostoru od Bukovžlaka do hribov okoli
                     Hrastnika »umorili cvet slovenskega naroda«. Naša stvar pa je, da za te žrtve
                     molimo, da jim izkazujemo spoštovanje in da spet in spet povemo, »da so in bodo
                     naši bratje in del naše slovenske zgodovine«. Naša stvar je tudi, da se
                     sprašujemo, kako se je to sploh moglo zgoditi. Od kod je to zlo prišlo?
                     Govornik odgovarja: »Na tem koščku posvečene slovenske zemlje hočemo, bratje in
                     sestre, izpovedati tudi to, da srce slovenskega človeka vendar ni tako hudobno
                     in krvoločno. Kar je slovenski človek tam in takrat storil, je v resnici
                     storila ideologija.« Ta ga je zaslepila in mu vzela razsodnost. Na koncu nas
                     škof še povabi, da izrečemo skupno prošnjo, da se to v naši zgodovini ne bi več
                     ponovilo: »Samo tako bomo prišli iz teme v luč, iz sovraštva v ljubezen, iz
                     maščevanja v odpuščanje.« To je tudi edini način, da stopimo kot trdno ljudstvo
                     v tretje tisočletje.</p>
                  <p>Potem se berejo prošnje. Domobranec Ivan Habjan naslovi na tiste, ki so od tu
                     odhajali v smrt, tri prošnje: da bi izprosili slovenskemu narodu duhovnega
                     zdravja; da bi, kakor oni, znali odpuščati tudi mi; da bi sosedni narodi, ki
                     trpijo zaradi bratomorne vojne, kmalu dočakali dan vstajenja.</p>
                  <figure>
                     <graphic url="slike_z_14/z_14_31.png"/>
                     <head>Del procesije od Sv. Ane v Buklovžak</head>
                  </figure>
                  <p>Ura gre na poldne in sonce je v zenitu. Vročina je nepremična in senca visokega
                     zvonika reže v zeleno travo. Z njo se premikamo tudi mi, ki smo se vanjo
                     zatekli. Zgoraj pri cerkvenem zidu vidim Janeza Janšo, ki bi mu domači župnik
                     očitno rad nekaj dopovedal. Od nekod pride majhen črn psiček, ki si z
                     zanimanjem ogleduje množico, ki tako velike v svojem kratkem življenju še ni
                     videl. Občutek imam, da nikogar ne moti in da tudi on opravlja neko vlogo.
                     Visoko na nebu se pojavi letalo, nekaj glav se dvigne, a ne za dolgo, ker je tu
                     že glas zvona, ki nas kliče k povzdigovanju. Vse utihne in se umiri, sedaj je
                     vse v tistih besedah. In potem še spomin živih in mrtvih in Očenaš in stiskanje
                     rok. Pri razdeljevanju obhajila pozornost že popusti in ljudje mislijo, da si
                     sedaj že lahko nekaj povejo. Za hip se zberejo še za zadnji blagoslov in
                     odhodno pesem. Potem pa le še na pol poslušajo navodila o procesiji v Bukovžlak
                     in o tem, kaj se bo tam doli dogajalo. Domenjeno je bilo, da bo v procesiji tak
                     red, da bo najprej šel križ, potem škof z duhovniki in pevci, nazadnje pa vsi
                     drugi. Dogovorjeno je tudi bilo, da se bo med potjo ali pelo ali molilo ali
                     molčalo. Toda vročina je bila huda, težko je bilo čakati na soncu in procesija
                     se je začela oblikovati po svoje. A v glavnem je bilo vse prav in dobro, in ko
                     je sredina dosegla križ v Bukovžlaku, smo že zasližali glas Marjana Štefančiča,
                     ki je preko zvočnika molil rožni venec in vodil vmesno petje. Nekateri od teh,
                     ki so prihajali, so se razvrstili okoli njega, drugi pa so skušali ujeti
                     negotovo senco pod revnimi drevesi. Raztreseni smo torej po planjavi in zdi se,
                     da nas je manj, kot nas je v resnici.</p>
                  <figure>
                     <graphic url="slike_z_14/z_14_32.png"/>
                     <head>Nekoč inferno – sedaj tiho kraljevanje Križa</head>
                  </figure>
                  <p>Ko zadnji del procesije pride do križa, začne škof Kramberger moliti Teharske
                     litanije. Med ljudi sedaj padajo kratke prošnje in klici svetnikom, ki imajo
                     kaj opravit s slovenskim in krščanskim trpljenjem. Ob vsaki novi skupini smo
                     poučeni, kako naj odgovarjamo.</p>
                  <p>Gospod, usmili se! Kristus, usmili se! Gospod, usmili se! Bog Oče, ki si vse
                     narode ustvaril! Bog Sin, ki si vse narode odrešil! Bog Sveti Duh, ki si vse
                     narode posvetil! Usmili se nas!</p>
                  <p>Marija, kraljica Slovencev! Marija, tolažba beguncev! Marija, tolažnica
                     žalostnih! Prosi za nas!</p>
                  <p>Sveti Maksimilijan, škof in mučenec celjski! Sveti Viktorin, škof in mučenec
                     ptujski! Sveti Maksim, škof in mučenec ljubljanski! Prosite za nas!</p>
                  <p>Vsi sveti mučenci, ki ste trpeli na slovenski zemlji! Vsi vzorni slovenski
                     fantje in dekleta, ki ste poveličani v nebeški slavi! Prosite za nas!</p>
                  <p>Ohrani nam edino pravo katoliško vero!</p>
                  <p>Ko se litanije tako nadaljujejo, se z vsakim klicem malo bolj zavemo, da so to
                     imena, ki se na tem mestu morajo imenovati in da so to prošnje, ki se tu morajo
                     izreči. Po končanih litanijah škof blagoslovi še kraj in da zadnji blagoslov
                     zbranim ljudem. Tako se konča verski del slovesnosti.</p>
                  <p>Nato prevzame besedo predsednik krajevne skupnosti Teharje gospod Ferdo
                     Ježovnik. Najprej pozdravi vse obiskovalce in v nekaj besedah povzame značaj
                     kraja, na katerem stojimo. Potem se razvrstijo priložnostne recitacije in
                     pesmi, ki jih poje mešani pevski zbor župnije Svetega Duha iz Celja. Čeprav na
                     nezavarovano poljano pritiska neznosna vročina, zbrano poslušamo. Vse nas
                     prevzamejo lepo in naravno zapeti stari narodni napevi in že tisočkrat
                     izgovorjene in občutene besede: Venite, rož'ce moje – Sonce že doli gre – Vsi
                     so prihajali. Zadnja nas s svojim srečnim koncem še posebej spomni na teharsko
                     resničnost.</p>
                  <p>Vsi napeto čakamo na slavnostni govor predsednika Nove Slovenske zaveze dr.
                     Tineta Velikonje. Govornik nas najprej s kratkim zgodovinskim spominom opozori,
                     kje smo: »Na kraj, kjer smo zdaj, so konec maja in v začetku junija 1945
                     pripeljali skoraj polovico domobranske vojske in nekaj sto spremljevalcev,
                     moških, žensk in otrok. Večinoma so jih v enem mesecu izstradane zvozili na
                     Hrastniški hrib in hladnokrvno postrelili. Še danes vidim sive postave, kako se
                     mukoma prebijajo do klicnega prostora. Brezizrazni obrazi so počrneli od prahu
                     in ožgani od sonca, samo oči jim bolno sijejo iz globokih kotanj. Vdano so šli
                     na negotovo pot. Kako se bo končala, so zares izvedeli šele nekaj sto metrov
                     pred moriščem.« In kako so umirali? Ne bomo rabili visokih besedi in govorili o
                     svetnikih ali mučencih. »A bili so božji otroci in Bog jih je videl in ne
                     moremo si misliti, da jih ne bi bil sprejel. Videl je njihovo trpljenje in
                     stisko in sprejel je njihovo smrt. Na robu brezen in rudniških jaškov niso
                     izgovarjali globokih svetopisemskih misli in komaj verjamem, da so molili za
                     svoje morilce. Molili pa so!« Govornik se ob tem zazre v tisti čas in svojo
                     skušnjo: tako kakor se je tukaj molilo, se še ni molilo na slovenski zemlji!
                     Posvečena zemlja je to, od trpljenja in molitev in zadnjega darovanja je
                     posvečena! Zato moramo, kadar stopimo nanjo, hoditi tiho, da se ne bi
                     pregrešili zoper to, kar nam sporoča. Nato preide govornik na moralno
                     izprijenost tistih, ki so naročili, da se ta kraj zasuje z odpadki in zalije s
                     strupom. Nekaj znamenjskega je v tem. Ne samo teh nesrečnih ljudi, vso
                     slovensko kulturo, vse, kar se je v naporu naših prednikov velikega dosegalo,
                     zlasti pa njihovo tenkočutno razlikovanje med dobrim in zlim, vse se je skušalo
                     prekriti z naukom, da je bilo falzifikat resničnega življenja. Govornik je
                     končal z upanjem, da se bodo slovenske demokratične stranke zavedele svoje
                     vloge v sedanjem času; da se ne bodo dale preslepiti od kratkoročnih koristi,
                     ampak bodo vzele za svojo nalogo, da popeljejo slovenski narod na veliko cesto,
                     ki pelje v demokratično prihodnost. Tega pa ne bodo mogle storiti, če se ne
                     bodo živo zavedale – navzlic duhu časa – da so fantje in možje, ki se jih danes
                     spominjamo, za to prihodnost nekoč umirali.</p>
                  <p>Vse naše misli so sedaj pri izdani in pobiti vojski. Kako so se v prav taki
                     vročini, kot je danes, pred pol stoletja razdivjale sile, ki so prišle iz
                     temnih in neznanih globin človeškega podzemlja in podprte od rafiniranega in
                     zblodelega duha, v omami zmagoslavja uničevale mlada slovenska življenja: mlade
                     fante, še včeraj ponosne vojake, in – čudno – tudi mlada dekleta v njihovem
                     cvetu. To je od vsega še najbolj nenavadno – tudi mlada dekleta v njihovem
                     cvetu!</p>
                  <p>Tega ne smemo pozabiti. Dobro moramo razmisliti, na vsak način moramo odkriti,
                     kako je mogoče, da je človek to počel. Navsezadnje je to vprašanje vseh, vsi
                     smo ljudje.</p>
                  <p>Nazadnje še, kaj mora država napraviti z Rogom in Teharjem. Spremeniti ju mora
                     v dva narodna parka, kjer bo vse tako urejeno, da bodo ljudje radi hodili tja
                     in se vtapljali v najbolj nenavadno zgodbo, ki se je temu narodu zgodila in ki
                     ga bo, če jo bo prav razumel, varovala vsega hudega tisoč let.</p>
                  <p>Na koncu zapoje zbor himno Moja domovina. Ne vem, kaj je na tem petju, a
                     pozneje ugotovimo, da smo vsi enako čutili: tako zapete te pesmi še nismo
                     slišali.</p>
                  <p>Nad nekdanjim taboriščem migota razžarjen zrak. Stari znanci se srečujejo in
                     pozdravljajo. Vedno je slovesno in ganljivo snidenje s tistimi, ki smo šli
                     skupaj skozi to. Kako daleč je že vse! Od hiše našega spomina je že počasi
                     začel odpadati omet. Pravimo si: da, bili smo tukaj; da, ubijali so jih pred
                     našimi očmi; da, odvažali so jih ob večerih, bolne in onemogle od lakote in
                     brezumne od žeje; da, vse to smo videli in vse to je bilo. A kje je tisti vonj
                     po smrti, kje je tisti strah, tista groza, tisti valovi sovraštva, ki so butali
                     ob nas? Dejstva da, a barva in vonj – po tem zdaj segamo zaman.</p>
                  <p>Poslavljamo se. Bog vas živi, fantje – možje sedaj s težo let v nogah in s
                     skrbjo, zarisano v čela! Bog vas živi, dekleta – matere sedaj, ki »revne vam
                     srebri ljubezen kite«, kot pravi naš pesnik Balantič. Zbogom in zdravi ostanite
                     in zvesti!</p>
               </div>
            </div>
            <div type="div2">
               <head>Horjul – govor ob odkritju farne spominske plošče</head>
               <docAuthor>Marica Cerar–Bastič</docAuthor>
               <div type="div3">
                  <p>Te plošče smo postavili v spomin možem in fantom, tudi ženam in dekletom naše
                     župnije, ki so dali življenja za slovenski narod, da bi nas obranili zmote,
                     nasilja, brezboštva, krivičnih oblasti. Zdaj jim dajemo javno priznanje in
                     zgodovinsko pomembnost. Neizbrisno bodo odslej zapisani v mislih in spominu ne
                     samo sedanjih, temveč tudi prihodnjih horjulskih rodov.</p>
                  <p>Judovskega poeta Prima Levija so nekoč vprašali, kako se je rešil, kako je
                     ubežal iz Auschwitza. Kratko je odgovoril, pa veliko povedal: Auschwitzu nihče
                     ne ubeži.</p>
                  <p>V nas vseh ostaja neizbrisno v zavesti ime Teharje. Tudi mi rečemo: Teharjam
                     nihče ne ubeži! Med nami so možje, ki so v svojih mladih fantovskih letih v
                     Teharjah doživeli strahotno razočaranje, najgloblje ponižanje in teptanje
                     človeškega dostojanstva. Poslušali so smrtne krike svojih prijateljev,
                     poslušali smrtonosne strele in tudi sami zrli smrti v oči. Do konca dni bodo
                     nosili pečat tega kraja in teh spominov v duši.</p>
                  <p>Večina naših mož in fantov je bila pokončana v teharski okolici. V katerem
                     gozdu, ob katerem opuščenem rudniku, ob kateri jami – ne vemo. Ali si bodo
                     prihodnji rodovi, vsi, ki iščejo resnico, še prizadevali za odkrivanje tistih
                     krajev, tistih množičnih grobov?</p>
                  <p>Tudi gozdovi, ki obdajajo našo lepo horjulsko dolino, krijejo še zamolčane
                     grobove. Tudi ta skrita dela hudobnežev se bodo razkrila. Božjim očem ni nič
                     prikrito! Bog daj, da bi prišel čas, ko bodo tudi zemeljske ostanke teh žrtev
                     položili v blagoslovljen grob.</p>
                  <p>Matere in žene so se našim mučencem že skoraj vse pridružile v večnosti. A ne
                     pozabimo, koliko hudega so pretrpele v življenju. Kako dolgo so upale in se
                     spraševale: Kje pa so Teharje? Se bodo še vrnili? Jih bomo še kdaj videli?
                     Končno bridko spoznanje: ne bo jih več med nas.</p>
                  <p>Pomislimo na vse žrtve, težko delo in skrbi staršev, preden so vzredili in
                     vzgojili svoje sinove. Potem pa so bili v mladih fantovskih letih kruto
                     pokošeni kot pomladanska trava. Zato se moramo ob imenih teh fantov in mož
                     spominjati tudi njihovih družin: kruto ranjenih, globoko krvavečih in tudi
                     uničenih družin.</p>
                  <p>Naj naštejem družine in matere iz Ljubgojne, ki so mi najbližje po spominu in
                     sosedstvu: Balenčeva, Košicova, Mihcova, Vovkova in seveda tudi naša –
                     Bastičeva.</p>
                  <p>Dve materi, ki sta žrtvovali svoje sinove – domobrance, katerih imena imamo
                     pred seboj, sta še živi. To je Glibčeva mama iz Samotorice; njeni sinovi so:
                     Franc, Janez in Štefan Stanonik. Druga je Rožmancova mama iz Vrzdenca; njena
                     sinova: Jakob in Pavel Rozmane.</p>
                  <p>Tema ostarelima materama se danes poklonimo in prosimo Boga, naj ju
                     blagoslavlja in podpira do konca njunih dni.</p>
                  <p>Kakšen udarec je bil za žene z majhnimi ali doraščajočimi otroki zgodnja izguba
                     očeta! V Martinčkovi družini na Ljubgojni je bilo šest nedoraslih otrok, sedmi
                     še pod materinim srcem, ko so očeta odpeljali in se ni več vrnil.</p>
                  <p>Grovševa Nežka, žena Janeza Čepona, je imela tri majhne otroke. Otroci, sirote,
                     niso užili očetove ljubezni, niso občutili očetove roke, očetovega vodstva, ko
                     bi ga v mladih letih najbolj potrebovali.</p>
                  <p>Otroci domobrancev so bili tudi v družbi zaničevani, v šolah odrinjeni; celo na
                     univerzi, mnogo let po teharski in roški tragediji so čutili, da so manj vredni
                     državljani.</p>
                  <p>Znanec z Dolenjskega, sin domobranca, zdaj že osivel mož, mi je nekoč povedal:
                     Še za čevljarskega vajenca me nihče ni hotel vzeti. Z materjo sva hodila zaman
                     od mojstra do mojstra. Nazadnje se naju je usmilil daljni sorodnik in
                     posredoval pri obrtniku, ne v domači, temveč v sosednji fari, da me je
                     sprejel.</p>
                  <p>Take in podobne zgodbe bi nam danes lahko pripovedoval marsikdo.</p>
                  <p>Pa sestre in dekleta! Kako dolgo smo nihale med upanjem in dvomom, med
                     pričakovanjem, da se bo morda le še kdo rešil, in med strahom in skrbjo – kaj
                     se je z našimi brati, zaročenci, prijatelji zgodilo. Koliko resnih življenjskih
                     načrtov se je zrušilo v prah in koliko lepih mladih dekliških sanj se je
                     razblinilo kot megla v vetru ... – To ve samo Bog.</p>
                  <p>In koliko mladih, neizkušenih deklet, je moralo v tuji svet, samih! Trdo je
                     bilo življenje v mrzli tujini, brez varstva družine, brez pomoči domačega
                     človeka. O, kako bridko smo vas, bratje, vsa ta leta pogrešali, nikoli
                     pozabili, vedno ljubili!</p>
                  <p>Dragi naši očetje, možje, bratje, prijatelji! Tako zgodaj ste nam bili odvzeti.
                     Zapustili ste nas v cvetju fantovskih let, mladi in zdravi, čvrsti možje in
                     fantje. Taki boste ostali v naših srcih in naših mislih za vedno. Starost vas
                     ne bo upognila, bolezen vas ne bo strla. In ko tudi nam sonce poslednjič zaide,
                     vas bomo spet uzrli – ožarjene v božji vstajenjski luči. Videli vas bomo v
                     nepreglednih trumah tistih, ki so pretrpeli velike bridkosti in so oprali svoja
                     oblačila v Jagnjetovi krvi.</p>
                  <p>Večni pokoj in slaven spomin vam vsem, nam in naši domovini pa Bog – po vaši
                     priprošnji – podari pravičen in resničen mir.</p>
               </div>
            </div>
            <div type="div2">
               <head>Govor ob odkritju spominske plošče v Ihanu</head>
               <docAuthor>Ervin A. Schwarzbartl</docAuthor>
               <div type="div3">
                  <p>Morda se bo kdo začudil, zakaj govorim na tej svečanosti, saj je znano, da se
                     srečanj, povezanih z državljansko vojno, ne udeležujem. Danes sem tu zaradi
                     ravnovesja in da se približamo resnici o dogodkih med morijo in po moriji, ki
                     je divjala po naši deželi med drugo svetovno vojno in po njej. Resnica o tem je
                     bila dolga desetletja enostransko predstavljana ali celo zamolčana. Obstajale
                     so in še obstajajo celo trditve, da je resnic več. Osebno menim, da je to
                     poskus samoprevare in sprenevedanje, ki meji na hinavščino!</p>
                  <p>Resnica je vedno samo ena, jo je včasih težko jasno in pravočasno zaznati. Da
                     jo spoznamo, je potrebno veliko iskrenosti, poguma, poštenja in časa in še
                     tedaj se ji v svoji omejenosti samo približamo. Zato je nam vsem naloženo, da
                     se resnico trudimo spoznati in jo po vesti priznavati, pa če je še tako kruta
                     in za koga neprijetna.</p>
                  <p>Pol stoletja je od dogodkov, ki so bili za nekatere izmišljotina »sovražnikov
                     ljudstva«, za druge uresničitev gesel revolucije. Koliko gorja, ki ga ni moč
                     popisati, je bilo storjenega pod komunističnimi gesli v času, ko sta Evropa in
                     svet sočasno ječala pod zločini fašističnega holokavsta. Kako usodne odločitve,
                     ki so zaznamovale čas in nas, so bile sprejete. Zgodila se je kolaboracija,
                     zgodila se je revolucija, zgodili so se zločini. Življenje je za nekatere
                     postalo bivanje in ne večna vrednota; nismo ga dobili po svoji volji in ga zato
                     nimamo pravice vzeti.</p>
                  <p>Sramežljivo in plaho danes priznavamo zmote komunistične ideologije in časa, ko
                     življenje ni bilo vrednota, in je zaznamoval to generacijo. Zaznamoval v
                     tolikšni meri, da še vedno ne moremo trditi, kako je sprava zaživela, kako so
                     grehi preteklosti poplačani, žrtve razkrite in mrtvim izkazana čast, ki jim gre
                     kot ljudem, ne glede na to, na čigavi strani so bili. Ni sprave in odpuščanja
                     brez kesanja, brez javnega priznanja krivde, ne samo zmot in žrtev fašizma,
                     ampak tudi komunizma.</p>
                  <p>Ali niso dogodki pred pol stoletjem botrovali izprijenosti oblasti, ki jim je
                     sledila? Ali niso današnje afere dokaz, da stare sile še kar delujejo; da nismo
                     zamenjali vrednot, da ne znamo ceniti prednosti urejene družine, poslanstva
                     materinstva in dovolimo propagiranje homoseksualnosti in podobno. Ne moremo
                     zanikati napredka zadnjih let, ko imamo mir, institucije parlamentarne
                     demokracije, dovoljeno karitativno delo in še marsikaj. Pa bi vendar bilo lepo
                     slišati, da so vsi zločini, storjeni proti lastnemu narodu, odpuščeni in
                     pozabljeni. Lepo bi bilo tudi slišati, da oblast in Cerkev zgledno sodelujeta
                     tako pri moralni prenovi družbe kot pri popravi krivic, oboji pa se iskreno in
                     z vso gorečnostjo zavzemajo za dobro in plemenito vzgojo mladine, pravično
                     udeležbo v medijih in propagiranje pozitivnih vrednot, ki gradijo in dajejo
                     upanje. Znamenja kažejo, da vezi s starim režimom še niso pretrgane in je
                     majniška deklaracija 94 upravičena.</p>
                  <p>Odločno in glasno, z vsemi častmi in simboli so protagonisti komunizma po
                     državljanski vojni obsojali zločine fašizma, odkrivali spomenike žrtvam in
                     slavili svoje uspehe ter molčali o svojih zločinih. Še danes si malokdo upa
                     odločno enačiti fašistični in komunistični totalitarizem, čeprav je bil njun
                     odnos do življenja in resnice enak.</p>
                  <p>V nasprotju s povojnim časom danes nekam skrivnostno in boječe ter v pogrebno
                     svečanost zavito odkrivamo spomenik, do katerega imate vso moralno pravico in
                     za katerega imate tudi podporo Komisije Skupščine občine Domžale, same
                     Skupščine in mene kot predsednika. Ne vem, če imate podporo tudi v krajevni
                     skupnosti. Občutek imam, kot da si ne upate javno in odločno povedati resnice,
                     da tu ležijo žrtve tako komunističnega kot fašističnega totalitarizma. Občutek
                     imam, kot da ste se organizatorji bali resnico zapisati na spomenik in
                     obračunati s preteklostjo. Tako mlačno in nedorečeno zvenijo besede »žrtve
                     vojne«, zapisane na spomenik, kot da želijo zavajati. Občutek imam, kot da
                     nevidna roka komunistične partije še vedno diktira in prišepetava, kaj se sme
                     in kaj ne, kaj naj bo resnica in o čem se mora molčati.</p>
                  <p>Ne, spoštovani občani, nisem danes tu zato, da molčim, ampak zato, da ob
                     postavitvi prvega tovrstnega spominskega obeležja v občini vzpostavim
                     ravnotežje, da vas opogumim v odkritosti do resnice, da uveljavim načelo
                     parlamentarne demokracije, po katerem imamo vsi enake pravice in je vsako
                     življenje vredno človeškega dostojanstva.</p>
                  <p>Morda pogrebna slovesnost, ki ste jo imitirali, res ni primeren trenutek za ta
                     govor. Vprašam pa vas, kdaj pa bo napočil primeren čas za izpoved resnice in
                     kdo bo dal dovoljenje, da se končno sme razkriti vzrok polstoletne omračenosti
                     in strahu, ki je še vedno med vami. Vedno in vsi smo se dolžni boriti za
                     resnico, pravico in demokracijo, ker ne smemo več dovoliti, da se povrne
                     izprijenost. Boriti se moramo in znova in znova uveljavljati ter dokazovati z
                     življenjem, kaj je dobro in prav. Dolžni smo pogumno nastopiti proti vsem, ki
                     nas na tej poti v parlamentarno demokracijo ovirajo in so razlog, da nas svet
                     enači z Romunijo in Bolgarijo, namesto s Češko, Poljsko in Madžarsko, kjer so
                     ljudem iz starega režima prepovedali sodelovati pri oblasti. Ali ni to vzrok in
                     razlog, da nas Evropa ne sprejema in nas pušča na robu v potrpežljivem čakanju
                     za vključitev v Partnerstvo za mir, članstvo OECD in NATO, kar vse nam zapira
                     vrata tudi v Evropsko skupnost.</p>
                  <p>Zato sem danes tu kot predstavnik oblasti, v podporo resnici, demokraciji in
                     različnosti. Različnost je bila in bo ostala, vendar zaradi nje ne smemo
                     zanemariti resnice; zaradi nje ne smemo ovirati demokratizacije družbe in
                     zaradi nje ne smemo uničevati življenj. Ker se je to zgodilo, je prav, da danes
                     zaznamujemo ta dan v opomin vsem, ki bodo prišli za nami, v dokaz vsem, da sta
                     resnica in življenje samo ena in ju nihče nima v zakupu, ne posameznik ne
                     oblast, ampak samo ON, ki je vladar vsega. Naj se hudo, ki je bilo storjeno,
                     nikoli več ne ponovi!</p>
               </div>
            </div>
         </div>
         <div type="div1">
            <head>Dogajanja in dognanja</head>
            <div type="div2">
               <head>Pripombe h knjigi Vetrinjska tragedija</head>
               <docAuthor>Janez Grum</docAuthor>
               <div type="div3">
                  <p>Poboj slovenskih domobrancev v Kočevskem Rogu, Teharjah in na mnogih drugih
                     krajih Slovenije junija, julija in avgusta 1945 je doslej najtemnejši dogodek
                     slovenske zgodovine. Uvod v to hudodelstvo je bila angleška izročitev
                     domobrancev Titovim partizanskim silam na dveh obmejnih koroških postajah,
                     Podrožca in Pliberk, v dneh od 27. do 31. maja istega leta.</p>
                  <p>Kot mora poboj domobrancev čimprej dobiti objektivni zgodovinski prikaz,
                     osvetljen z raznih vidikov, morajo tudi njihovi vetrinjski dnevi, to je
                     ložiranje na vetrinjskem polju (3-4 km južno od Celovca) v dneh od 12. do 31.
                     maja 1945, zlasti pa omenjena angleška predaja domobrancev, dobiti čimbolj
                     realističen prikaz. (Vetrinjsko polje je danes do treh četrtin zazidano!)
                     Kratek pregled dogodkov v Vetrinju daje knjiga Stalinistična revolucija na
                     Slovenskem II v svojem Epilogu. Pred to knjigo je obširneje prikazala te
                     dogodke knjiga Vetrinjska tragedija, ki jo je izdal Zgodovinski odsek ZSPE v
                     Clevelandu leta 1960.</p>
                  <p>Dvakrat ponatisnjena v Mariboru l. 1990 je sedaj znana nekaterim tudi v
                     Sloveniji.</p>
                  <p>Ker se naglo bliža 50. obletnica poboja domobrancev, bo verjetno marsikak
                     časnikar ali zgodovinar vzel v roke to Vetrinjsko tragedijo in črpal iz njenega
                     2. poglavja razne podatke, a so nekateri teh neresnični, izmišljeni.</p>
                  <p>V preteklih letih se je že zgodilo, da so nekateri pisci in zgodovinarji jemali
                     podatke iz omenjenega 2. poglavja premalo kritično. Npr. Franci Strle,
                     partizanski pisec knjige Veliki finale na Koroškem (2. izd. 1977), navaja v
                     Epilogu boroveljske bitke iz te knjige 23 trditev, od katerih nekatere ne drže,
                     nekatere le napol. (Strle zastopa partizansko stališče, pravzaprav stališče KP,
                     da so domobranci zaslužili usodo, kakršna jih je končno zadela.) Drug primer:
                     Dr. Ciril Žebot v knjigi Neminljiva Slovenija (Celovec 1988) imenuje Vetrinjsko
                     tragedijo »najcelotnejši vir o izročitvi in pokolu domobrancev« (str. 342 op.).
                     Pri tem se je premalo kritično vprašal, ali je utemeljena tako ostra in porazna
                     oznaka in obtožba polk. Bitenca in gen. Krenerja (str. 354/5), povzeta iz
                     dnevnika podpolk. Drčarja, načelnika domobranskega štaba. Obtožbo povzema Žebot
                     iz dr. Godničevega zapisa Vetrinjski črni dnevi, ki so bili glavni vir podatkov
                     za 2. poglavje. (Priobčeni so v domobranski reviji Tabor, B. Aires 1985, št.
                     5/6 in 7/8, pod urednikovim naslovom Grozen spomin.) Podlaga Godničevemu zapisu
                     je Drčarjev dnevnik, ki pa ni bil pisan v dneh izročanja domobrancev. Na str.
                     24 Vetrinjske tragedije je omenjeno, da ga je pisal le do 24. maja. Piscu teh
                     stavkov je podpolk. Drčar v jeseni 1946 v spittalskem taborišču sam priznal, da
                     v dneh izročanja domobrancev dnevnika ni pisal, da so bili to zanj preveč
                     vznemirljivi dnevi. Drčar je svoj dnevnik, kot marsikaj kaže, dopolnil v zimi
                     1945/46 v begunskem taborišču Kellerberg.</p>
                  <p>Predvsem moram opozoriti na Drčarjevo trditev (ki je v Vetrinjski tragediji od
                     33. strani spodaj do strani 37), da je v dneh izročanja domobrancev bil dvakrat
                     južno od Drave, prvič 28. maja, drugič 30. maja.</p>
                  <p>V prvem primeru naj bi prišel na Podrožco in tam ugotovil, da Angleži izročajo
                     domobrance partizanom, a po vrnitvi v Vetrinj mu na domobranskem štabu niso
                     verjeli. V drugem primeru pa da je prišel do Loč, kjer je »najel nekega
                     naivnega partizana, da se je šel zanj informirat na Podrožco«. Ta naj bi
                     potrdil, kar je Drčar odkril dva dni prej.</p>
                  <p>Da je ta Drčarjeva trditev izmišljena, sem odkril julija 1991. K temu mi je
                     pripomogel nekdanji domobranec (Franc Šega, živeč v Clevelandu), kateremu je
                     Drčar poleti 1945 sam od sebe povedal, da v vetrinjskih dneh ni prišel nikoli
                     južno od Drave, ker ni imel potrebnih dovoljenj. (Na vseh mostovih čez Dravo so
                     bile konec maja 1945 angleške straže, ki so zahtevale posebno dovoljenje za
                     prehod.) Ker je omenjeni domobranec mož s svežim spominom in je splošno priznan
                     kot resen in resnicoljuben, jemljem njegovo pripoved za resnično.</p>
                  <p>Sicer pa Drčar sam prizna v svojem dnevniku, da mu je gen. Krener v Vetrinju
                     »izrecno prepovedal, da se nimam ganiti iz štaba. Na to je pazil posebno v
                     dneh, ko so se začeli odpravljati transporti« (Tabor 1985, 5/6, str. 109). To
                     priznanje, ki potrjuje Šegovo pripoved, povsem pobija njegovo (Drčarjevo)
                     prejšnjo trditev, da je bil dvakrat južno od Drave. Čudno pa je, da tudi
                     advokat dr. Godnič ni opazil nasprotja v teh dveh Drčarjevih navedbah. Ali pa
                     je drugo, namreč glede Krenerjeve prepovedi, izpustil zato, ker je iskal krivdo
                     za izročitev domobrancev in jo našel, kot je razvidno iz njegovega zapisa, pri
                     gen. Krenerju, pol. Bitencu in delno pri predsedniku Narodnega odbora dr.
                     Basaju. Morda to pod vplivom zanj krutega dejstva (bil je takrat star okrog 55
                     let), da je bil tudi njegov sin edinec vrnjen kot domobranec in se je v
                     Vetrinju poslovil od njega za vedno.</p>
                  <p>Tako kot Godnič tudi sestavljalca knjige (Franc Grum in Stane Pleško) nista
                     upoštevala druge Drčarjeve navedbe. Tudi Žebot je ni opazil, čeprav je imel v
                     rokah Tabor 1985, št. 5/6.</p>
                  <p>Tudi Drčarjeva trditev (str. 31), da je domobranski obveščevalec (Janko
                     Marinšek) v nedeljo 27. maja odkril, da so Angleži izročili prvi transport
                     domobrancev partizanom, ni pravilna. Obveščevalec je prišel na Podrožco kakšni
                     dve uri po odvozu domobranskega transporta (kar je bilo ugotovljeno kasneje) in
                     je tam v bližini postaje ali pa zdolaj v vasi spraševal nekega železničarja,
                     kam je bil odpeljan transport. Železničar se je jasnemu odgovoru izmikal in
                     prav tako neka ženska, ki je obešala perilo. Po vrnitvi v</p>
                  <p>Vetrinj pozno ponoči je Marinšek povedal Bitencu vse to in dodal: »Po mojem,
                     kot kaže, je bil transport odpeljan skoz tunel. Za gotovo pa tega ne morem
                     reči.« Tako mi je v ponedeljek 29. maja povedal Bitenc, dobro uro kasneje pa
                     Marinšek sam. Bitenc, ne Drčar, je Marinška poslal na Podrožco, ker se je
                     prejšnji večer vrnil v Vetrinj neki Srb (Vlada Ljotić, sin znanega politika),
                     ki je skočil s transporta pred karavanškim tunelom. Njihov transport je bil
                     odpeljan iz Vetrinja 24. maja. (Obširneje o Marinškovi poti na Podrožco pišem v
                     domobranskem Vestniku 1993. To je edina številka tega leta in obenem zaključna.
                     Opozorim naj, da je sredi 33. strani izpuščena nikalnica »ne«; treba je brati:
                     » – seveda ne na postaji sami, kjer so bili Angleži in partizani«.)</p>
                  <p>Na kratko k Drčarjevi navedbi, da je »narodnemu odboru bilo stavljeno na
                     znanje, da nas bodo smatrali za vojne ujetnike, če ostanemo v uniformi, kateri
                     pa se preoblečejo v civile, spadajo med begunce« (str. 24) in da je to bil
                     »jasen namig s strani Angležev, da je bolje, ako se vojaki preoblečejo v
                     civile« (str. 25). Tako je na vojaški upravi (Military Government) omenil
                     starejši Anglež slovenskemu civilnemu uslužbencu (inž. Vl. Remcu). Ta je to
                     sporočil članu Narodnega odbora (dr. Bajlecu). Morda so se Angleži kje drugje
                     res držali te prakse, toda ne na Koroškem! Saj je za las manjkalo in srečno
                     naključje je pripomoglo, da ni bila 1. junija vrnjena prva skupina civilnih
                     beguncev iz Vetrinja.</p>
                  <p>Je še nekaj drugih manj važnih neutemeljenih Drčarjevih trditev v knjigi, a se
                     pri njih ne bom ustavljal.</p>
                  <p>Zaradi Drčarjevih navedb, zlasti zaradi izmišljene dvakratne poti južno od
                     Drave, je drugo poglavje Vetrinjske tragedije manj verodostojno.</p>
                  <p>V tem 2. poglavju je še nekaj drugih netočnosti, ki niso v zvezi z Drčarjem, in
                     bi jih bilo treba popraviti v 2. izdaji. Potrebni bi bili tudi mnogi dostavki,
                     npr. pojasnilo ali razlaga, zakaj domobranski štab v Vetrinju in tudi NO nista
                     verjela omenjenemu Srbu in trem drugim, ki so se vrnili v Vetrinj v noči na 28.
                     maj.</p>
                  <p>O Drčarjevih trditvah pišem obširneje v članku Neresnični podatki iz
                     Drčarjevega dnevnika v knjigi Vetrinjska tragedija ter v članku Pripombe h
                     Godničevemu zapisu v že omenjenem Vestniku 1993. Ta Vestnik tudi priobčuje
                     važno dr. Janeževo Poročilo k vetrinjskim dogodkom v maju 1945. Zdravnik dr.
                     Janež je bil odpeljan iz Vetrinja s transportom v ponedeljek 28. maja na
                     postajo Pliberk. Tam se je rešil iz transporta ter šele 30. maja ob enih prišel
                     v Celovec ter Narodnemu odboru in drugim navzočim povedal kruto resnico, da
                     Angleži izročajo domobrance partizanom. Šele njemu sta Narodni odbor in
                     domobranski štab verjela.</p>
               </div>
            </div>
            <div type="div2">
               <head>Kolaboracija s stališča mednarodnih določb in prakse</head>
               <docAuthor>Peter Urbanc</docAuthor>
               <div type="div3">
                  <p>V Sloveniji se zgodovinska dogajanja zadnjih petdeset let še vedno opisujejo
                     politično tendenciozno, netočno. Tolažba, da bodo zgodovinarji pisali
                     objektivno zgodovino, je jalova. Zgodovinar, ki nima na razpolago virov,
                     razlag, komentarjev obeh strani, bo nehote pisal netočno zgodovino. Po dobi
                     enoumja levičarske hegemonije še ni prišlo do dialoga obeh taborov državljanske
                     vojne, do pomiritve in sprave. Tega premika preprosto ni. Ne najdemo skupnega
                     imenovalca za najbolj očitna dejstva naše preteklosti. Danes, še bolj kot v
                     času enoumja, celo resni zgodovinarji, javni delavci, politiki in sami
                     udeleženci državljanske vojne zanikajo, da je bilo težišče dogajanj v Sloveniji
                     med vojno v revoluciji. Do onemoglosti se poveličuje NOB. Pri tem pa častilci
                     tega boja ne morejo pokazati ene same resne vojaške akcije, ki bi mogla služiti
                     bistvu NOB, to je pomembni oslabitvi vojaškega potenciala okupatorjev.
                     Pomislimo na lansko proslavo ob šestdesetletnici kočevskega zbora. Ta naj bi
                     bil začetek današnjega demokratičnega slovenskega parlamenta, v resnici pa je
                     kočevski zbor v vsem razen v velikih, praznih besedah, propagandi pomenil
                     formalni začetek levičarske diktature.</p>
                  <p>V Republiki Sloveniji se še vedno uradno slavi obletnica dražgoške tragedije,
                     izzivalne zločinske akcije. V isto vrsto spada pohod XIV. divizije, ki je bil
                     zgolj politična akcija. Rezultat obračanja zgodovinske resnice je dan narodne
                     vstaje, ki je nastal tako, da so zainteresirani kratkomalo preimenovali
                     Antiimperialistično fronto v OF. Ogenj enačijo z vodo.</p>
                  <p>Ravno sedaj se pripravlja v Republiki Sloveniji zakon o popravi krivic žrtvam
                     komunističnega nasilja. Vložen je predlog, da naj bi se za to obdobje
                     komunističnega nasilja in krivic štel čas od maja 1945 dalje. Neizpodbitno pa
                     je dejstvo, da je bilo komunistično nasilje kruto in množično že v letu 1941.
                     Tam je bil začetek in vsa krivda za kasnejšo državljansko vojno. Turjaške žrtve
                     iz leta 1943 našemu zboru očitno ne pomenijo nič. Zakon, ki zanika najbolj
                     elementarno resnico, dejstva in pravico, je slabši kot nič. V Sloveniji se
                     danes bolj kot kdaj prej kolaboracije drži madež nezvestobe narodu ali celo
                     narodne izdaje. Ta nesmisel se premleva med nami že nad 50 let. Da je
                     kolaboracija nekaj povsem normalnega, da je sicer neprijetna, toda za
                     preživetje naroda pod okupacijo nujna in ob vezna, je tema tega predavanja. V
                     njem bom obdelal temo vaških straž, domobranstva, prisege, kolaboracijo levega
                     bloka z Nemci do 22. 6. 1941 in kasnejše dogovore partizanov z Nemci.</p>
                  <p>Z mednarodnimi določili predvsem haaške konvencije, s komentarji in tolmačenjem
                     le-teh, s primeri dopustne in od londonske vlade celo zapovedane kolaboracije
                     bom skušal dokazati legitimnost kolaboracije. Če mi bo uspelo, naj bo to moj
                     prispevek k resnici in pravici, ki nam je v Sloveniji še danes tako grozno
                     manjka.</p>
                  <p>Pod okupacijo pojmujemo učinkovito, vse ozemlje obsegajočo tujo vojaško
                     zasedbo. To je doletelo Slovenijo 17. 4. 1941. Do 19. stoletja je okupacija
                     pomenila grozno tragedijo za prizadeti narod. Okupator je delal z ljudmi in
                     njihovim premoženjem, kar se mu je poljubilo. Noben zakon ga ni oviral, nihče
                     ga ni klical na odgovor. Rušenje mest, vasi, požiganje domov, pokoli premaganih
                     braniteljev, posilstva, deportacije v sužnost, ujetništvo, vse to je bilo nekaj
                     običajnega. Spomnimo se turških vpadov v Slovenijo. Zavojevalec je požigal,
                     moril moške, delal silo ženskam, mladeniče, mladenke vlačil v Turčijo. V tistem
                     času je bilo tako hudo, da je bila vsa Dolenjska, zlasti Ribnica in okolica,
                     praktično izpraznjena. Grozna je bila 30-letna verska vojna v Nemčiji.</p>
                  <p>Sčasoma so nastopili vplivni državniki, predvsem pravniki, ki so hoteli
                     ublažiti to nemogoče stanje. Eden najbolj talentiranih pravnikov Hugo Grotius
                     je v 17. stoletju v knjigi De iure belli (Vojno pravo) zapisal: »Nič več škode
                     se ne sme napraviti in zavojevalec ne sme ničesar odvzeti, če to ni absolutno
                     nujno za njegovo varnost.« To Grotiusovo načelo in mnogo drugih je preživelo
                     stoletja. Veliko njegovih določil so prevzeli mednarodni dogovori, tako tudi
                     obe haaški konvenciji.</p>
                  <p>Naš strokovnjak za mednarodno pravo univ. prof. Peter Paul Remec je napisal
                     knjigo Vloga posameznika po Grotiusu in Vatlerju (Haag 1968), v kateri
                     ugotavlja: »Pravo kot skup pravil je nepojmljivo, če ni uporabno za razumno
                     bitje, sposobno, da ga spoštuje.«</p>
                  <p>Grotius citira prevernijskega odposlanca v rimskem senatu: »Ako nam ponudite
                     dober mir, bo držal, ako slab, bo kmalu porušen.« In Grotius pravi: »Ni mogoče,
                     da bi narod ali posameznik ostal v neugodnem položaju dlje, kot je nujno
                     potrebno.« Naj navedem še nekaj načel iz De iure belli, predvsem takih, ki so
                     prešla v moderno pravo in ki zadevajo naše slovenske probleme.</p>
                  <p>»Ljudje naj ne mislijo, da ni nič dovoljeno ali da je vse dovoljeno. Po naravi
                     imajo vsi ljudje pravico do upora, da se ubranijo nesreče. Noben ukaz ali
                     zakon, ki je nasproten naravi ali božji postavi, naj se ne spoštuje.«
                     Samoobramba proti veliki grozovitosti je opravičljiva za posameznika in skupine
                     z opozorilom, da ne sme povzročiti še večjega zla. Grotius, ki je zelo omejil
                     pravice do samoobrambe, je napravil izjemo, če gre za preganjanje zaradi
                     vere.</p>
                  <p>De iure sepulturae – pravica pokopati mrtve je nenapisano pravilo narodov,
                     sprejeto in upoštevano vso zgodovino. Ta pravica je merilo civilizacije.</p>
                  <p>Prvi poskusi, da bi se tuja vojaška okupacija spravila v okvir mednarodnega
                     prava, so nastali zelo pozno. Vse predolgo je veljala neomejena pravica
                     močnejšega. Mednarodno zakonodajo o tuji vojaški okupaciji najdemo šele v
                     haaški konvenciji iz leta 1899, izpopolnjena pa je bila šele v haaški
                     konvenciji leta 1907. V tej konvenciji so členi od 42 do vključno 56 namenjeni
                     tej snovi. Večina teh členov določa pravice ali prepovedi razpolaganja z
                     zasebno ali družbeno imovino. Temo današnjega predavanja prekrivata v glavnem
                     samo dva člena.</p>
                  <p>Čl. 43. »Ker je legitimna oblast prešla v roke okupatorja, mora ta storiti vse,
                     kar je v njegovi moči, da obnovi in zajamči, kolikor je to mogoče, javni red in
                     varnost. Okupator je obenem dolžan spoštovati veljavne zakone razen tistih, ki
                     bi ga resno ogrožali.«</p>
                  <figure>
                     <graphic url="slike_z_14/z_14_33.png"/>
                     <head>Grad Lesno brdo. Septembra 1942 so ga komunistični gverilci
                        požgali</head>
                  </figure>
                  <p>Iz gornjega besedila je povsem jasno, da so v Sloveniji še vedno veljali zakoni
                     in odredbe prve Jugoslavije. Izjema so bili odloki in zakoni, ki jih je izdal
                     okupator zaradi svoje varnosti. Mednarodni pravni strokovnjaki so si v tem
                     enotni. Eyal Benvenisti pravi v svoji knjigi Mednarodno pravo o okupaciji:
                     »Okupator mora vzdrževati predvojni status quo.« Poglejmo zdaj tolmačenje
                     haaških konvencij, predvsem čl. 43, glede na formiranje domačih
                     policijsko-vojaških enot vaških straž in domobranstva.</p>
                  <p>Svetovno znani strokovnjak Mors Greenspan pravi v svoji knjigi Moderno pravo
                     vojskovanja na kopnem (1959): »Po začetni vojaški fazi okupacije v deželi, kjer
                     obstoji domača administracija, sposobna prevzeti odgovornost za civilno upravo,
                     bo ta to nalogo običajno prevzela.« Greenspan tolmači 43. čl. haaške konvencije
                     takole: »Ker mora okupator skrbeti za javni red in mir, sme organizirati
                     strokovno policijsko enoto. Če je potrebno, lahko v ta namen angažira domače
                     prebivalstvo.«</p>
                  <p>Wheaton piše v Elementih mednarodnega prava: »Odstranitev članov prejšnje
                     administracije je kršitev haaške konvencije.«</p>
                  <p>Ernst Feilchenfeld, avtor knjige Mednarodno gospodarsko pravo v okupiranih
                     deželah, pravi: »Okupator ima pravico in dolžnost skrbeti za red in mir. Ima
                     tudi pravico izdajati odredbe, potrebne za njegovo vojaško varnost.« Veliki
                     strokovnjaki v mednarodnem pravu, kot L. Oppenheimer, angleški pisec številnih
                     knjig o mednarodnem pravu, in dr. Paul Guggenheim, avtor knjige Lehrbuch des
                     Völkerrerchtes, prideta do enakih zaključkov.</p>
                  <p>Pravico do samoobrambe v obliki, ki je pač nujno potrebna, da bo uspešna, so
                     priznale mednarodne konvencije že v 19. stoletju. V bruseljskem protokolu iz
                     leta 1874 je zapisano: »Pravica do osebne samoobrambe mora biti vedno priznana
                     prebivalcu dežele, ki jo sovražnik zaseda.« Pravico do samoobrambe sta potrdili
                     še ženevska konvencija iz leta 1949 in ustanovna listina Združenih narodov.</p>
                  <p>V našem slovenskem primeru je bila samoobramba naroda pred rdečim terorjem, ki
                     je že v letih 1941–1942 zahteval nad 1000 slovenskih življenj, nujna in
                     legitimna, četudi se je morala organizirati v okviru okupatorjevih sil. To je
                     bila nedvomno edina sprejemljiva alternativa. Druga alternativa, pridružitev
                     levičarjem, je bila nesprejemljiva, ker levica ne bi trpela
                     protirevolucionarjev v svojih vrstah. Ustanovitev druge ilegale pa bi pomenila
                     izpostavitev sebe in družin likvidacijam, ki bi jih opravljala levica in
                     okupator. V Evropi je bila vsaka pomembna gverilska akcija proti nemškemu
                     okupatorju vse do aprila 1945 obsojena na propad in strašne represalije. Vse
                     frontalne partizanske akcije na Poljskem, Slovaškem, v Italiji in drugod so se
                     končale s katastrofo. Hitler je avgusta 1943 grozil Ljubljanski pokrajini z
                     množično globalno izselitvijo! Do aprila 1945 je bil odpor smiseln le v
                     obveščevalni službi in industrijski sabotaži.</p>
               </div>
               <div type="div3">
                  <head>Prisege okupatorju</head>
                  <p>Okupatorji Nemci, Madžari in Italijani so prisego zahtevali. Najhujše je bilo z
                     Nemci. Ti so mobilizirali okoli 80.000 Slovencev, ki so kot nemški vojaki
                     morali priseči po naslednji formuli: »Pred Bogom izrekam to sveto prisego, da
                     bom brezpogojno pokoren vodji nemškega naroda in države Adolfu Hitlerju in da
                     sem pripravljen kot pogumen vojak v izpolnjevanju te prisege žrtvovati svoje
                     življenje.« Za večino mobilizirancev velja izgovor, da je bila prisega
                     izsiljena. Ta izgovor velja tudi za štajerske domobrance – Wehrmannschaft, ki
                     jih je bilo okoli 6.000, a jih naša zgodovina ne omenja. Razlog je seveda
                     jasen; v nasprotju z domobranci Wehrmannschaft levici ni bila ideološko
                     nevarna.</p>
                  <p>Glede prisege domobrancev, ki je v tako spotiko njihovim nasprotnikom, pa
                     naslednje: Čl. 45 haaške konvencije iz 1907 pravi: »Prepovedano je siliti
                     prebivalstvo zasedene dežele k prisegi zvestobe okupatorju.« Vsi strokovnjaki
                     za mednarodno pravo pa so si edini, da je okupatorju dovoljena prisega
                     nevtralnosti, poslušnosti. Logika je v tem, da okupator ne bo zaupal domačinom
                     administracije, kaj šele orožja, če ne bo imel vsaj moralnega jamstva v obliki
                     take prisege.</p>
                  <p>Domobranska prisega je bila popolnoma v okviru dovoljenega. Besedilo se glasi:
                     »Prisegam pri vsemogočnem Bogu, da bom zvest, hraber in svojim nadrejenim
                     pokoren, da bom v skupnem boju z nemško oboroženo silo, stoječo pod poveljstvom
                     vodje velike Nemčije, SS četami in policijo vestno izpolnjeval svojo dolžnost
                     za svojo slovensko domovino kot del svobodne Evrope proti banditom in komunizmu
                     ter njegovim zaveznikom ... « Prisega ne vsebuje obljube zvestobe (Treugelöbnis),
                     Hitler v njej ni imenovan, naloga domobrancev pa je omejena na domovinsko borbo
                     proti komunizmu in zaveznikom. Zavezniki komunizma so bili partizani, OF in
                     njihov NOB. Pri prisegi je seveda bila tudi nemška prisila. Zahteval jo je
                     Rösener in odklonitev bi imela verjetno za posledico razpust domobranstva in
                     mobilizacijo v nemške policijske in vojaške enote. Domobranci, tankovestni kot
                     so bili, so zahtevali in dobili odobritev za prisego celo od generala
                     Mihajlovića, ki je bil takrat uradno še jugoslovanski vojni minister. Kot tak
                     je predstavljal prvo Jugoslavijo in njene zakone, ki so formalno veljali. V
                     preostali zasedeni Evropi je okupator, posebno od vojaško-policijskih enot,
                     zahteval prisego zvestobe. Tako prisego je dala v Franciji milica, ki je štela
                     40.000 mož. Podobno je bilo v Belgiji in na Nizozemskem. Češki primer je
                     podoben našemu. Nemci so tam že leta 1939 zahtevali takole obljubo: »Prisegam
                     pokorščino vodji velikega nemškega Reicha Adolfu Hitlerju v njegovi vlogi
                     branilca Protektorata Češke in Moravske. Spoštoval bom zakone in izpolnjeval
                     dolžnosti v korist Nemčije in v dobro Protektorata.« V prvi fazi, leta 1939, do
                     te prisege ni prišlo, pač pa le do prisege pokorščine. Vse se je spremenilo v
                     kasnejših letih. Po nemškem terorju na Češkem leta 1941 so Čehi začeli
                     popuščati, da bi reševali življenja. Na dan atentata na Heydricha je Hitler
                     zaukazal takoj ustreliti 100 Čehov, 10.000 pa zapreti. Predsednik Hacha je v
                     obupu še isti dan, da bi preprečil najhujše, ponudil Nemcem prisego zvestobe.
                     Nemci so ponudbo zavrnili, saj so vedeli, da ni iskrena. Že imenovani
                     strokovnjak za mednarodno pravo Wheaton pravi: »Verjetno ni nič nelegitimnega v
                     prisegi zvestobe, če je omejena na dobo okupacije.«</p>
                  <p>Poglejmo zdaj poglavje o narodni izdaji (Landesverrat) med drugo svetovno
                     vojno. Izdaja je najostrejša beseda v angleški terminologiji in verjetno v
                     zavesti vseh narodov. Kazen za izdajo je visoka že v mirnem času in toliko bolj
                     v vojni. Lojalnost, zvestoba domovini je prva dolžnost člana narodne skupnosti.
                     To še posebej velja za vojni čas, ko je obramba proti izdajalcem, povezanih z
                     okupatorjem, težavna ali celo nemogoča. Naše življenje sloni na zaupanju v
                     sočloveka. Narodna izdaja obsega vsa dejanja, ki ogrožajo zunanjo varnost
                     države. Če to prenesemo na slovensko ozemlje v letih 1941–1945, bi izdaja
                     pomenila vsa dejanja, ki bi bila prostovoljno in zavestno usmerjena v to, da bi
                     Slovenija ostala del nemške, italijanske, madžarske države. V to poglavje bi
                     lahko dali, recimo, manifestacije za priključitev Nemčiji leta 1941,
                     prostovoljen vstop Slovencev v Heimatdienst in Heimatbund, ovaduštvo pri
                     racijah, množične anonimne ovadbe okupatorju, po pošti poslani mobilizacijski
                     pozivi 600 oficirjem in podoficirjem v Ljubljani, sodelovanje naših rojakov v
                     Gestapu in OVRI, delovanje politikov, javnih delavcev, vplivnih rojakov za
                     dokončno potujčenje Slovenije.</p>
                  <p>V drugi svetovni vojni se je prvič uveljavil izraz kolaboracija,
                     kolaboracionist. Glede njegovega pomena vlada še danes neverjetna zmeda. Večini
                     pomeni ta pojem neko nedopustno ravnanje, obnašanje. Do tega je prišlo iz
                     politično-taktičnih razlogov brez kakršne koli pravne utemeljitve. Nesmiselno
                     je globalno obsoditi kolaboracijo kot nekaj slabega. Nasprotno, sodelovanje z
                     okupatorjem v času, ko je narod na milost in nemilost prepuščen samovolji
                     zavojevalca, je ne samo pravica, temveč dolžnost. Haaške konvencije to dejstvo
                     upoštevajo in okupatorju nalagajo dolžnost, da zaposli vso administracijo
                     prejšnje države. Ne glede na konvencije je logično, naravno in razumno, da
                     pride do kolaboracije. Nihče ne bo zahteval absolutnega zavračanja sodelovanja
                     razen kakih političnih radikalcev, ki gredo le za svojim ciljem in se ne menijo
                     za usodo naroda. Kdo si upa resno svetovati, naj kmet neha pridelovati živež,
                     naj delavec več ne hodi v tovarno, rudar ne v rudnik, naj avtobusi in vlaki ne
                     vozijo več, naj vsi uradi s sodnijo in policijo vred zaprejo vrata, naj zavlada
                     kulturni molk? Vse gospodarske, upravne aktivnosti, ki ostanejo, seveda do neke
                     mere koristijo tudi okupatorju. In kdaj bi se taka aktivnost morala sabotirati?
                     Odgovor je jasen: »Ko bolj koristijo okupatorju kot pa zasedenemu
                     prebivalstvu.«</p>
                  <p>Navajam dva primera, ki kažeta, kako so pobegle vlade ravnale v duhu haaških
                     konvencij. V Belgiji je junija 1940 odbor zakonodajnega sveta pooblastil
                     namestnike ministrov, da nadaljujejo delo pod okupatorjem z vso ministrsko
                     odgovornostjo. Podobno so ravnali Nizozemci. Pred begom so ministri rutinsko
                     pooblastili svoje namestnike, da ostanejo na mestih in vzpostavijo stik z
                     okupacijsko oblastjo. Štirinajst dni po zasedbi Nizozemske so se vsi ti visoki
                     uradniki odzvali povabilu nemškega predstavnika na Nizozemskem na sestanek, na
                     katerem so bili potrjeni kot nosilci najvišje izvršne oblasti. Slavnostne
                     večerje se ti Nizozemci niso hoteli udeležiti. Vsak nizozemski javni uradnik je
                     tudi dobil specifična navodila glede sodelovanja, zaprto kuverto še iz leta
                     1937. Ta navodila je nizozemska vlada v Londonu ponovila maja 1943. Čl. 5:
                     »Državni uradniki se morajo vzdržati dejanj, ki bi škodovala nemški vojski. Ne
                     smejo pa sprejemati dela v okviru nemških vojaških akcij. Vse take zahteve
                     morajo odkloniti. Kolaboracija je dovoljena le, če je v interesu nizozemskega
                     naroda. Javni uradniki morajo izpolnjevati vse normalne zahteve okupatorja. Ne
                     smejo zapustiti svojih delovnih mest, razen če jih k temu prisili
                     okupator.«</p>
                  <p>Podoben odnos do kolaboracije v svojih deželah so imele tudi druge zakonite
                     vlade v izgnanstvu: dopuščale so jo in včasih celo spodbujale kot nekaj
                     legitimnega in nujnega za preživetje naroda. Ker sem precej primerov in
                     podrobnosti o tem navedel v 12. številki Zaveze v članku Evropska odporniška
                     gibanja 1939–1945, jih tu izpuščam.</p>
                  <p>V svojem prispevku o odporniških gibanjih, objavljenem v 12. številki Zaveze,
                     sem opisal »zgledno«, skoraj prijateljsko sodelovanje prebivalcev Rokavskih
                     otokov z Nemci. Bralca bo verjetno zanimal še epilog te zgodbe: Trije glavni in
                     ne povsem nedolžni kolaboracionisti so bili decembra 1945 na Churchillov
                     predlog povzdignjeni v viteze. Utemeljitev: »priznanje za njihovo delo med
                     okupacijo otokov«. Churchillov odnos do kolaboracije je razviden tudi iz pisma
                     Rooseveltu z dne 20. junija 1940: »Če bo Amerika prepustila Anglijo usodi, ne
                     bo imel nihče pravice obtoževati tiste, ki bodo skušali doseči najboljše
                     razmere za preživelo prebivalstvo ... Ne morem odgovarjati za svoje naslednike,
                     ki se bodo morali prilagoditi nemški volji.«</p>
                  <p>S podobnimi besedami bi lahko zavrnili očitke, da so se naši politiki in javni
                     delavci hodili klanjat okupatorju. Ob okupaciji je povsem naravno in nujno, da
                     najvišji zastopniki ljudstva navežejo stike z okupatorjem. Gre za to, da se
                     zlasti v prvi fazi okupacije prepreči nepotrebna ostrina ali celo tragedija.
                     Taki obiski se med okupacijo nadaljujejo rutinsko. Glavno korist od tega ima
                     ravno zasedena dežela. Pri teh protokolarnih obiskih tuji oblastnik rad sliši
                     kake pohvalne izjave, poklone. Javni delavci, prisiljeni v to neprijetno vlogo,
                     morajo do neke mere zadostiti temu pričakovanju. Na ta način toliko laže
                     izprosijo razne koncesije, materialne dobrine in pogosto tudi življenja talcev.
                     Naj tu omenim pismo, izročeno Grazioliju 18. aprila 1941. Podpisali so ga
                     Natlačen, Gosar, Adlešič in Pucelj. In kaj pišejo? Da so Italijani zasedli
                     deželo brez nasilja in da se korektno vedejo do prebivalstva, za kar se jim
                     zahvaljujejo. Visokega komisarja prosijo, naj se zavzame za to, da bi vse
                     slovensko ozemlje prišlo pod italijansko upravo. Ker Slovenija teži k
                     Jadranskemu morju, je naslonitev na kraljevino Italijo politično in gospodarsko
                     logična. Izjava je torej predvsem »captatio benevolentiae«. Je celo malce
                     drzna, ker podpisniki prosijo za združitev vseh slovenskih ozemelj. Povezava z
                     Italijo je spretno definirana kot »naslonitev« in ne priključitev. Malo kasneje
                     je šla delegacija v Rim k Mussoliniju. Tudi tokrat je šlo za protokolarno
                     zadevo, hkrati pa za dokaj pogumno prošnjo, da se pokrajini prizna kulturna in
                     gospodarska avtonomija. Izjavo delegacije so pripravili pri Grazioliju. V
                     osnutku izjave je bila Italija omenjena kot domovina (tudi Slovencev),
                     Jugoslavija pa kritizirana. Natlačen je oboje izločil kot neprimerno. V
                     Ljubljani pa so Italijani seveda objavili prvotni tekst.</p>
                  <p>Pri teh obiskih je šlo za razne intervencije, pa tudi okupatorjevih proslav so
                     se morali naši javni delavci hočeš nočeš udeleževati, če so hoteli sploh kaj
                     doseči za svoj narod. Ob takih priložnostih so igrali veliko vlogo fotografi.
                     Njihove rutinske fotografije naj bi bile dokaz za nedovoljeno kolaboracijo.
                     Zagovor je tu nepotreben.</p>
                  <p>Na koncu še nekaj besed o kolaboraciji KPS. Znano je, da so bili levičarji
                     naklonjeni nacistični Nemčiji med njenim zavezništvom s Sovjetsko zvezo, ki je
                     trajalo do 22. junija 1941. V tisti fazi je sodelovanje z Nemci že pomenilo
                     izdajo slovenskih narodnih interesov. Nekaj drugega pa so bili razni dogovori
                     in premirja z italijanskim in nemškim okupatorjem med okupacijo. Posamični
                     lokalni dogovori s posadkami tujih vojakov, orožnikov, karabinjerjev, gestapa
                     so se sklepali od začetka revolucije. Množični so bili posebno v zadnjih letih
                     vojne. Zelo številni so bili na Gorenjskem, manj na Štajerskem. Slovenski
                     partijski organi so se ravnali po Titovem navodilu: »Boj proti okupatorju bodo
                     izbojevali Sovjeti in zavezniki ... naš glavni nasprotnik je domača reakcija.«
                     Premirje, dogovor večjega obsega, so sklenili partizani z Italijani še pred 9.
                     septembrom 1943. Rezultat je bil dober: partizanom na Dolenjskem so dostavili
                     vagone orožja. Omejil se bom na pomemben primer kolaboracije partizanov in
                     okupatorjev, Nemcev, na Primorskem. Sklenili so sporazum, ki je veljal za vso
                     Primorsko, Istro, Trst, Gorico – do stare jugoslovansko-italijanske meje,
                     trajal pa je od 4. julija 1944 do aprila 1945. Za partizane je sporazum
                     podpisal dr. Jože Vilfan, za Nemce pa v imenu Rainerja trije nemški oficirji
                     vojske, SS in gestapa. General Mihajlović je o sporazumu poročal v London in
                     tam so ga registrirali v zunanjem ministrstvu (dokument 371-44316). Razglas o
                     sporazumu je bil nalepljen v Postojni! Določbe sporazuma: 1) Sporazum velja le
                     za Primorsko. 2) Nemške čete bodo ostale najmanj 10 km od partizanskega
                     teritorija. 3) Partizani se ne bodo približali nemškim postojankam na manj kot
                     10 km. 4) Ljubljanska pokrajina je izključena iz te pogodbe. 5) Nemci bodo
                     oskrbeli partizane s potrebno količino orožja, hrane in sanitetnega materiala.
                     – Tako sodelovanje oziroma premirje dokazuje fikcijo NOB-ja. Toda to ni predmet
                     mojega predavanja. To primorsko pogodbo opisujem zato, ker se v tem konkretnem
                     primeru pokriva s slovenskim narodnim interesom. Zato jo mirno postavljam v
                     okvir dovoljene kolaboracije.</p>
                  <p>Končujem z ugotovitvijo: Kolaboracija v zasedeni Sloveniji, zlasti v
                     Ljubljanski pokrajini, je bila rutinska, predvidena v mednarodnih konvencijah
                     in praksi. Žal je bila brez pravega razloga bolj omejena kot v večini drugih
                     zasedenih držav, zlasti zahodnoevropskih. Tisti neumni, neutemeljeni strah »Kaj
                     bodo rekli Angleži«, levičarska propaganda in grožnje so ustvarile psihozo, ki
                     je preprečevala pametnejšo taktiko. Z njo bi lahko rešili mnogo slovenskih
                     življenj, veliko slovenskega premoženja in uveljavili slovensko identiteto na
                     Primorskem. Ovira so bili tedanji politiki, tisti zunaj levega bloka, ker so
                     bili z eno nogo v Londonu. To je okupator dobro vedel, zato so koncesije za
                     ustanavljanje vaških straž in domobranstva prišle veliko prepozno. Ta zamuda
                     nas je ogromno stala, bitka je bila leta 1945 izgubljena. Danes, po zatonu
                     svetovnega komunizma vsaj v ideologiji, je globalno ta velika vojna dobljena.
                     Toda čakati smo morali dolgih 50 let. Škoda na našem narodnem telesu je
                     velikanska – materialno, še bolj pa v slovenski psihi, značaju. Mi v emigraciji
                     smo ves ta čas upali, da bodo medvojna dogajanja postavljena v pravi
                     zgodovinski okvir. Danes smo še precej daleč od tega – toda, mar nismo
                     Vodnikovi Kranjci vedno in povsod veliki optimisti?</p>
               </div>
            </div>
         </div>
         <div type="div1">
            <head>Iz tujega tiska</head>
            <div type="div2">
               <head>Partija - taboriščni intermezzo</head>
               <div type="div3" subtype="intro">
                  <p>Fašistična in komunistična taborišča so si bila v mnogočem podobna. Že obstoj
                     taborišč sam kaže na to, da je bilo med fašizmom in komunizmom sorodstveno
                     razmerje v prvem kolenu. Ena od razlik, ki so seveda tudi bile, zadeva tako
                     imenovano notranjo upravo taborišč. Ta je bila sicer povsod bolj ali manj v
                     rokah internirancev, a so se je v italijanskih in posebno nemških taboriščih
                     skoraj v celoti polastili komunisti, kar človeka spričo nepomirljivosti, ki je
                     vladala med obema ideologijama, nemalo preseneča, v razprostranjenem otočju
                     Gulag pa si take dvojnosti še zamisliti ni bilo mogoče. Prvič ni bilo nobene
                     primerljivo organizirane sile, drugič pa je v teh taboriščih tajna policija
                     kontrolirala vsakega prebivalca, kaj šele člana notranje lagerske uprave. Ta
                     razlika kaže tudi na različno intenzivnost obeh totalitarizmov.</p>
                  <p>V nemških taboriščih, ki so jih začeli pospešeno postavljati po prihodu
                     Hitlerja na oblast, so v začetku imeli notranje upravljanje v rokah kriminalci.
                     Da je ta okolnost do neznosnosti stopnjevala barbarstvo, ki je v njih vladalo,
                     si lahko predstavljamo. Zato razumemo, da so se komunisti kot edino zares
                     organizirana sila spustili v boj z njimi za vpliv nad to prevažno ustanovo. Ko
                     so komunisti ta boj uspešno izbojevali – samo slutimo lahko, s kakšnimi
                     metodami se je bil boj med komunisti in kriminalci – je v taboriščno življenje
                     gotovo stopilo nekaj razuma, a je ta deloval izključno v ideološkem interesu.
                     Pridobljeno moč so komunisti uporabljali zato, da so si izboljšali osebni
                     življenjski položaj, nič manj pa niso skrbeli za zaščito svojih »dragocenih
                     ljudi«.</p>
                  <p>V nadaljevanju tega besedila objavljamo tri kratke odlomke iz nekega dokumenta,
                     ki so ga pred kratkim odkrili v arhivu nekdanje vzhodnonemške partije. Dokument
                     nosi naslov Tajni buchenwaldski akti in govori predvsem o nemškem komunistu
                     Ernstu Busseju, ki je bil med vojno starešina taborišča Buchenwald.</p>
                  <p>Busse je imel kot član vodstva taborišča moč, ki si je človek brez taboriščnih
                     izkušenj ne more prav predstavljati. Odločal je, v katere podružnice matičnega
                     taborišča – v tako imenovane komande – bo posameznik poslan. To je bilo važno
                     zato, ker se je v nekaterih dalo preživeti, v drugih pa te možnosti praktično
                     ni bilo. Od njega in njegove skupine je bilo odvisno, kdo bo odrejen za
                     poskusni primerek na malarični postaji. In še na druge načine so ti ljudje
                     odločali o življenju in smrti tamkajšnjih prebivalcev.</p>
                  <p>Po vojni je dobil visok položaj. Postal je predstavnik partijskega vodstva
                     pokrajine Turingija. Že kmalu so se sicer pojavile pritožbe nad njegovim
                     vedenjem v taborišču, a je vodstvo te očitke utišalo. Leta 1950 pa se je
                     nenadoma vmešala sovjetska tajna služba in Busseja enostavno aretirala in ga
                     poslala v taborišče Vorkuto, ki je bilo najhujše med ustanovami te vrste. Tam
                     je 1952 tudi umrl. Tako je ta nesrečni človek s svojo usodo dokazal, kolikšna
                     je bila razlika med nacističnimi in komunističnimi taborišči: v prvem si je,
                     čeprav nasprotnik nacizma, uredil ugodno in morda celo razkošno bivanje in si
                     pridobil domala komaj predstavljivo oblast, v drugem pa je moral skusiti, kako
                     brez ostanka totalitarna je politika, za katero se je boril. Da so ga poslali v
                     taborišče popravljat napake iz drugega taborišča, v tem lahko vidimo primer
                     mrkega stalinskega humorja. Morda se je tam v Vorkuti kdaj spomnil na anketo,
                     ki jo je nekoč razposlal nekdanjim buchenwaldskim taboriščnim prijateljem in ki
                     je vsebovala tudi vprašanje: Katero je bilo tvoje najlepše doživetje v
                     Buchenwaldu?</p>
                  <p>Kako selektivno so komunisti izkoriščali oblast, ki so si jo pridobili v
                     taboriščih, pripoveduje neka druga buchenwaldska zgodba, ki smo jo lahko
                     prebrali v Delu 7. januarja 1985. V spomin Marcela Paula, vodilnega francoskega
                     komunista in nekdanjega ministra v de Gaulleovi vladi, so v nekem mestu hoteli
                     poimenovati eno od ulic. Toda med prebivalci je prišlo do protesta, ker se je
                     med tem začelo govoriti o njegovem nenavadnem obnašanju v taborišču Buchenwald.
                     Dolžili so ga, da je moč, ki si jo je pridobil na ta način, da se je vrinil v
                     neposredno vodstvo taborišča, izkoriščal tako, da je upošteval koristi in
                     interese samo svoje partije. Eden nekdanjih internirancev je povedal, kako se
                     je ob prihodu v Buchenwald obrnil na Marcela Paula za pomoč. Ta ga je vprašal,
                     ali je član KPF, in ko je novodošli odvrnil, da ni, mu je Paul odgovoril:
                     »Potem pa ne morem zate nič narediti.«</p>
                  <p>Po Busseju so udarili leta 1950, dve leti pozneje kot po nekaterih slovenskih
                     dahavcih. Konrad Adam (FAZ, 21. jun. 1994) misli, da je to bilo povezano z
                     znotrajpartijskim obračunom med kadri, ki so vojno preživeli v Moskvi, in
                     tistimi, ki so bili ves čas doma. Za vsem pa so morali biti še čisto sovjetski
                     interesi. Toda kateri? Če smo pripravljeni videti analognost med slovenskim in
                     nemškim primerom, potem bi morali sprejeti možnost, da so tudi dahavski procesi
                     imeli neko povezavo z znotrajpartijskimi razmerami, spodbuda pa je morda tudi
                     prišla od zunaj – od sovjetske tajne službe. A zakaj pri nas dve leti prej kot
                     v Nemčiji? Zakaj pri nas proces in tam ne? Zanimivo bi bilo tudi vedeti, ali se
                     je kaj podobnega dogajalo, recimo, na Češkem in Madžarskem.</p>
                  <p>Zgodba o obsojenih v dahavskih procesih je razmeroma natančno opisana. Mi smo
                     si ogledali posebno Prilogo k reviji Pravnik 1987/3 – 4, ki predstavlja začetno
                     besedilo za seznanjanje s tem vprašanjem. Vsakomur je jasno, da so to bili
                     stalinski procesi, kjer so vsi vse priznali in je bilo mogoče vse dokazati.
                     Tudi je za vsem mnogo tragičnosti v izvirnem pomenu besede. Vse to zahteva
                     razdaljo in premišljen dotik. Toda nazadnje obstane pred nami le dejstvo, tako
                     trdno in očitno, da ga ni mogoče ne videti, pa naj se je javni tožilec še tako
                     trudil: bili so (zvečine) komunisti in imeli so privilegiran položaj.
                     Razporejeni so bili po službah, kjer se je bolje ali celo dobro živelo;
                     dobivali so plačo, dobivali so dopuste – tudi za banalne primere – kar je bilo
                     priznano redko. Tudi so delali na mestih, ki so bila povezana z nedopustnimi in
                     nevrednimi dejanji, tako da je pomenilo sprejeti tam službo že po sebi veliko
                     moralno koncesijo, tudi če kdo ni neposredno grešil zoper človeka.</p>
                  <p>Da pa bi bili v gestapovski službi, je seveda skrajno neverjetno. A v to se,
                     kot rečeno, ne bi spuščali. Enkrat pa so le opravili neko gestapovsko delo.
                     Komite, ki so ga naši komunisti organizirali v Dachauu, je poleg splošnih
                     nalog, kot je bila zaščita »antifašističnih kadrov«, kar so dosegali tako, da
                     so tem internirancem »priskrbeli delovna mesta in jih tako rešili pred negotovo
                     usodo«, imel še posebne naloge, med katerimi je bila posebno važna ta, da je
                     odkrival med jetniki »narodnoosvobodilni borbi sovražne elemente«. Tako je
                     odkril osemnajst slovenskih demokratov, med njimi več domobranskih oficirjev,
                     ki jih je v Ljubljani aretiral gestapo in poslal v Dachau. Dosegel je, da so
                     jih zaprli in nato odpeljali v Ljubljano na proces. Potem ko je bil gestapo
                     izključen iz igre, so prišli slovenski komunisti in neslavno dokončali njegovo
                     delo. Človeku bi bilo v zadoščenje in tolažbo, ko bi vedel, da se je kdo od
                     njih med procesom tri leta pozneje spomnil na to.</p>
                  <p>Komunizem in partijo bi razumeli dosti bolje, če bi nam bil omogočen celoten in
                     nepristranski vpogled v njeno taboriščno epizodo. Priskrbeli bi nam jo lahko
                     zgodovinarji, sociologi, psihologi, a se bojimo, da od tu ne bo izdelkov te
                     vrste. Partija je bila pol stoletja nekaj svetega in nedotakljivega, tako da se
                     od strahospoštovanja upognjeno koleno še ni moglo vzravnati.</p>
                  <byline>Iz tajnih buchenwaldskih aktov.</byline>
                  <docAuthor>Prevedla Katarina Bogataj–Gradišnik</docAuthor>
               </div>
               <div type="div3">
                  <p>Zapisi aktov nosijo naslov O ravnanju cele vrste nemških komunistov v KZ
                     Buchenwald in se glasijo takole:</p>
                  <p>Izvedelo seje, da so Američani tedaj, ko so osvobodili jetnike iz KZ
                     Buchenwald, celo vrsto komunistov, ki so bili tam, še zadržali zaprte zavoljo
                     hudih obtožb, ki so jih zoper nje vložili francoski, poljski in češki jetniki.
                     En del teh jetnikov so Američani prepeljali v taborišče Dachau, kjer v samicah
                     čakajo na proces. Med temi je tudi komunistični funkcionar Otto Kiep, s katerim
                     je v taborišču sodeloval sedanji podpredsednik dežele Turingije Ernst
                     Busse.</p>
                  <p>Neki nekdanji zapornik KZ Buchenwald je povedal, da sta se avgusta 1946 pri
                     njem oglasila dva Bussejeva odposlanca in ga prosila, naj, če bi prišlo do
                     procesa v zadevi Kiep, ne bi dajal nobenih izjav proti Kiepu in Busseju. Ta
                     odposlanca sta bila nekdanji lekarnar taborišča Buchenwald W. K. in nekdanji
                     zapornik E. B.</p>
                  <p>Imela sta tudi nalogo, da z nekdanjimi, v tujini bivajočimi jetniki iz
                     Buchenwalda – Francozi, Poljaki in Čehi – navežeta stike in jih pregovorita,
                     naj nič ne ukrepajo zoper Kiepa in njegove pomagače.</p>
                  <p>Trije nekdanji jetniki KZ Buchenwalda so izjavili naslednje:</p>
               </div>
               <div type="div3">
                  <head>*</head>
                  <p>W. (član SED) je povedal:</p>
                  <p>»V Buchenwald sem prišel malo pred začetkom vojne. V mnogih koncentracijskih
                     taboriščih je takrat potekal oster ideološki boj med različnimi skupinami in
                     smermi ilegalne KPD. V Buchenwaldu so ta boj marsikdaj spremljala najhujša
                     hudodelstva proti človečnosti. Zelo nerad govorim o vsem tem, ker so s tem
                     bojem povezana dejstva, obremenjujoča za celo vrsto tovarišev, ki danes sedijo
                     na vodilnih mestih.</p>
                  <p>Ob mojem prihodu v Buchenwald je tam obstajala ilegalna partijska organizacija
                     KPD. Na njenem čelu je bil nekdanji poslanec Reichstaga Albert Kunz iz
                     Frankfurta na Mainu. Prej omenjeni boj, ki je divjal zavoljo vprašanj enotne
                     fronte in ljudske fronte, se je razvnel z novo močjo ob sklenitvi pakta med
                     Nemčijo in Sovjetsko zvezo. Zahteval sem, naj se naša partijska linija usmeri k
                     enotni in ljudski fronti, in pri tem zadel na odpor pri skupini Alberta Kunza,
                     kateri so med drugimi pripadali tudi Walter Bartel, sedanji vodja ljudskih
                     visokih šol, Ernst Busse, podpredsednik Turingije, in Otto Kiep. Ti ljudje so
                     me obdolžili oportunizma in trdili, da so edino oni nosilci prave partijske
                     politike. V zvezi s paktom o nenapadanju so izjavili, da se je boljševiška
                     stranka odvrnila od leninske linije.</p>
                  <p>Jaz, Toni Waibel in razni drugi pozneje pomorjeni komunisti smo razlagali
                     sklenitev pakta tako, kakor lahko zdaj beremo v Stalinovi knjigi O domovinski
                     vojni sovjetskega ljudstva.</p>
                  <p>Januarja 1940 je Albert Kunz umrl. Pred smrtjo je za svojega naslednika določil
                     Walterja Bartla. Ta Bartel je bil l. 1936 zavoljo strahopetnosti izključen iz
                     ilegalne KPD, pozneje se je mudil na Češkoslovaškem in je naposled prišel k nam
                     v Buchenwald. Od tega trenutka se začenja naše trpljenje.</p>
                  <p>V tem času se je zastavljalo vprašanje, kako bi kriminalne jetnike zamenjali s
                     političnimi na najrazličnejših vodilnih položajih v taborišču. To vprašanje je
                     nastalo zato, ker smo bili izpostavljeni zelo pogostnim nevšečnostim
                     kriminalcev. Po živahnem posvetu je bilo sklenjeno, da je treba doseči predajo
                     funkcij za nadzor jetnikov iz rok kriminalcev v roke političnih zapornikov. Med
                     posvetovanjem sva s Tonijem Waiblom opozorila na to, da je taka zamenjava
                     izjemno ostro orožje. Govor je bil o vseh funkcijah, kar jih je bilo v
                     taborišču, z nadzorom taborišča, oskrbovanjem bolnikov itn. vred. Polagoma se
                     nam je posrečilo, da smo funkcije drugo za drugo prenesli na naše partijske
                     tovariše. S tem se je izboljšal položaj vseh jetnikov.</p>
                  <p>Oskrbovanje bolnikov je bilo v rokah skupine Walterja Bartla, ki je to funkcijo
                     izrabljal za odstranjevanje nezaželenih tovarišev. »Smrtna injekcija« se je
                     seveda s tihim privoljenjem vseh jetnikov uporabljala tudi za ubijanje
                     esesovskih agentov.</p>
                  <p>Skupina Walterja Bartla je med drugim sklenila, da odstrani tudi mene. Le
                     naključne srečne okoliščine so me rešile pred »smrtno injekcijo«. Ernst Busse,
                     sprva taboriščni starešina, je bil postavljen za prvega kapoja (taboriščni
                     funkcionar iz vrst jetnikov) v bolnišnici. Njegov namestnik je bil Otto Kiep,
                     ki je vodil »injekcijski oddelek«. Ta oddelek je po ukazih moril jetnike. Po
                     navodilih raznih komunističnih organizacij v taborišču naj bi z injekcijo
                     odstranjevali elemente, nevarne delavskemu gibanju.</p>
                  <p>Jetniki raznih narodnosti so bili v ločenih barakah. Starešine v barakah so
                     določali nemški komunisti.</p>
                  <p>Bil sem načelnik lazaretske barake, ki je stala zraven tiste, v kateri je
                     deloval Kiep s svojimi »injekcijami«. Nekega dne sta prišla k meni dva Rusa in
                     izjavila, da ju pošilja vodstvo ilegalne boljševiške organizacije. Sporočila
                     sta, da je neki Rus, ki je že nekaj dni v moji baraki, družbeno škodljiv
                     človek. Verjel sem temu sporočilu in sem omenjenega Rusa, ki ni bil hudo bolan,
                     poslal iz lazareta. Po nekaj dneh se je bolnik vrnil in Busse ga je poslal v
                     »injekcijsko« barako. Pozneje sem od voditeljev ruske partijske organizacije v
                     taborišču izvedel, da Rusa, ki sta bila pri meni, ne pripadata boljševiški
                     partijski organizaciji in da sta lažno ovadila poštenega tovariša. Busse se je
                     – ne da bi se prepričal o okoliščinah – kar najhitreje opral in za tovariševo
                     smrt obdolžil mene.«</p>
               </div>
               <div type="div3">
                  <head>*</head>
                  <p>T. je sporočil razne podrobnosti k že omenjeni temi:</p>
                  <p>»Februarja 1943 je v taborišče prispelo nekaj sto ruskih častnikov. Neutegoma
                     so prišli v krematorij in bili tam sežgani ali zadušeni. Vendar se je enemu
                     izmed njih posrečilo pobegniti iz plinske celice. Preskočil je zid krematorija
                     in izginil v velikem splošnem taborišču. Pri večernem zboru so nas esesovci
                     pozvali, naj izročimo pobeglega Rusa, in grozili s posebnimi ukrepi. Položaj je
                     bil v tistem času tak, da bi bila najhujša kazen lahko večurno stanje v pozoru.
                     Veljal pa je splošen sklep, da tudi pod grožnjo z najhujšimi kaznimi ne izdamo
                     nikogar, komur se je posrečilo pobegniti iz plinske celice. Toda vodstvo naše
                     komunistične organizacije (Walter Bartel, Ernst Busse itn.) je dalo navodilo,
                     naj Rusa primemo in ga odvlečemo do vhoda esesovskega teritorija. Taboriščna
                     straža, sestoječa iz članov naše komunistične organizacije, je ta ukaz
                     izpeljala in pri tem ruskega častnika neusmiljeno pretepala.</p>
                  <p>Toda obsojenec, kateremu je bližina smrti dala nenavadno moč, se jim je spet
                     iztrgal, vendar so ga ujeli in ga pred očmi vseh izročili esesovcem.</p>
                  <p>Domnevam, da imajo ruski tovariši-boljševiki, ki so preživeli Buchenwald, še
                     kaj dodati k moji pripovedi.«</p>
               </div>
               <div type="div3">
                  <head>*</head>
                  <p>A. (član SED, prej KPD) je povedal:</p>
                  <p>»V taborišču Buchenwald sem bil že prav od začetka in zelo dobro vem, kakšen je
                     bil tam položaj. Vendar o tem nisem hotel govoriti prej, dokler nisem sam
                     poročal o tem partijski organizaciji. Kar se je tam govorilo, je bilo pod
                     vsakim človeškim dostojanstvom. Ko se bo to razvedelo, bo s tem avtoriteti
                     celotne partije in vseh nekdanjih političnih jetnikov prizadejana velika
                     škoda.</p>
                  <p>Vidim pa, da ste o položaju v taborišču precej dobro informirani, zato ne bo
                     slabo, če kratko orišem tamkajšnji položaj. Notranjega političnega boja, ki je
                     takrat potekal, ne razlagam z ideološkimi razlikami v pogledih, temveč z osebno
                     težnjo posameznih vodilnih funkcionarjev po oblasti. Stvarno stanje je bilo
                     naslednje. Naši tovariši, ki so zdaj vodilni možje v upravi, so si takrat
                     prizadevali, da bi dobro služili esesovcem, ker niso verjeli v zmago svetovnih
                     demokratičnih sil nad fašizmom. Ta nejevera je postala posebno opazna, ko so
                     Nemci pridrli pred Stalingrad. To je bil eden od vzrokov, zakaj so naši
                     tovariši v taboriščnem vodstvu bolje izpolnjevali ukaze esesovcev. Z dobrimi
                     uslugami so si ljudje iz vodstva, s tem mislim Busseja in Kiepa, pridobili
                     posebno pravico, da so smeli imeti pri sebi žene, čeprav je bil za kapoje v
                     taborišču urejen poseben bordel.</p>
                  <p>Gospo Busse in gospo Kiepe so poklicali v lazaret in tam sta lahko cele tedne
                     živeli v imenitnih sobah vodilnih kapojev in se šopirili kot prostitutki.
                     Mimogrede povedano, ta bordel je bil namenjen tistim favoritom esesovcev, ki so
                     se do rabljev izkazali posebno uslužni.</p>
                  <p>Poleg tega se je taboriščna straža ukvarjala s tem, da si je prilaščala pakete
                     Mednarodnega Rdečega križa ali svojcev jetnikov iz tujine, jemala je tudi denar
                     iz paketov. Ljudje iz taboriščne straže in kapoji (vsi niso bili taki) so Judom
                     pobirali vrednostne predmete in nakit, tako da so si nabrali pravo premoženje.
                     Vsi ti ljudje so upali, da se bodo zavoljo svojega prijateljstva z esesovci
                     ognili smrti v taborišču in nazadnje prišli na prostost. Zaupanje SS do
                     taboriščne straže, ki je bila podrejena našim tovarišem (komunistom), je bilo
                     tako veliko, da so jih celo pooblastili, da lahko samostojno brez esesovcev,
                     teh je že primanjkovalo, privajajo novodošle jetnike, jih slačijo, jim jemljejo
                     reči itn. Neki komandant SS (vodja taborišča) je rekel, da se na taboriščno
                     stražo lahko bolj zanese kakor na svoje esesovce.</p>
                  <p>Gestapo je imel v taborišču svoje vohune. Dva izmed njih so naši tovariši
                     izsledili in so ju hoteli z injekcijo ali kako drugače usmrtiti. Strah je
                     vohuna pognal v beg.</p>
                  <p>Pozneje so ju prijeli in pripeljali nazaj. Niso ju pa kaznovali, temveč so ju
                     namestili v posebno delavnico v varstvu SS. Ta dva vohuna zdaj sedita na
                     vodilnem položaju pri policiji v Weimarju.</p>
                  <p>Ne maram navajati nobenih imen, saj so ta tov. (Walterju) Ulbrichtu v
                     predsedstvu SED znana in je celo obljubil, da bo sprožil ukrepe za izboljšanje
                     položaja. Ampak doslej je še vse po starem.</p>
                  <p>O svojem razmerju do Busseja lahko rečem samo to, da je bilo zelo slabo.
                     Stregel mi je celo po življenju.«</p>
               </div>
            </div>
         </div>
         <div type="div1">
            <head>Odmevi</head>
            <div type="div2">
               <head>Še en pogled na predvojna katoliška razpotja</head>
               <docAuthor>Janez Gradišnik</docAuthor>
               <div type="div3">
                  <head>I</head>
                  <p>Z zanimanjem sem bral v 13. številki razpravo Justina Stanovnika z naslovom
                     Sprava kot vprašanje kulture. Avtor v njej obravnava razne dogodke in dogajanja
                     iz naše bližnje in tudi manj bližnje preteklosti. V precejšnji meri sem te reči
                     tudi sam študiral in pisal o njih. Sem pa po poznejših dognanjih in spoznanjih
                     mnenje o njih spremenil in bi marsikaj danes zapisal drugače. O vsem tem se je
                     tudi premalo pisalo ali pa se je pisalo enostransko, samo z enega vidika.
                     Marsikaj bo treba še raziskati, preden bomo dobili kolikor toliko objektivno
                     podobo o časih od konca prve svetovne vojne do današnjih dni.</p>
                  <p>Ta podoba ni objektivna, če dogajanje in pojave presojamo s svojimi današnjimi
                     merili. Dvajseta in deloma tudi še trideseta leta našega stoletja so čas
                     duhovnega vretja, naglega pretakanja idej in nazorov in dostikrat tudi velike
                     pojmovne zmede, miselne nedozorelosti in hudih zmot. Velika novota prvih let po
                     1. svetovni vojni je bil pač nastanek Sovjetske zveze, kjer se je, tako se je
                     zdelo, prvič uresničila socialistična, marksistična misel. Patetika socialnih
                     idej, ki se je širila od tam v Evropo in po svetu, ni mogla ostati brez odmeva,
                     še zlasti ne med mladino. Tudi slovenska katoliška mladina je sprejemala od tam
                     močne vplive. O tem zgovorno pričujejo letniki mesečnika Ogenj, glasila
                     krščanskosocialistične mladine, ki je izhajalo v letih od 1928 do 1931. Kakor
                     da samoumevno ti goreče verujoči mladostniki ob krščanskih pojmih uporabljajo
                     kot svoje tudi marksistične, govorijo o proletarcu in razrednem boju itn.</p>
                  <p>Zelo socialno čuteč je bil tudi Edvard Kocbek. Nikoli najbrž ne bomo zvedeli
                     pravega vzroka, zakaj je po dveh letnikih izstopil (1927) iz bogoslovja, sam pa
                     je rekel, da je izstopil »zaradi krivice, ki se je zgodila v hiši«. In ta
                     Kocbek piše naslednje leto (1928) v reviji Križ, da »gospodarska doktrina
                     marksizma ni v nikakem nasprotju s krščanstvom«. V socializmu, kakor ga
                     napoveduje marksizem, čuti prihodnost človeštva in je prepričan, da se bo ta
                     prihodnost prej ali slej uresničila, ker se mora uresničiti. Nekaj od teh
                     pogledov je Kocbeku pač ostalo tudi v poznejših časih.</p>
                  <p>Nazorske razlike med skupinami, krščansko, liberalno in »levičarsko«, so v
                     tridesetih letih sicer obstajale, vendar niso bile tako ostro zarezane kakor
                     pozneje. V tej zvezi so zelo zanimivi spomini Rude Jurčeca, ki ga poznamo kot
                     poznejšega srditega nasprotnika komunizma. V 2. knjigi dela Skozi luči in
                     sence, kjer popisuje leta 1929–35, pa pripoveduje čisto drugačne, osupljive
                     reči. Na str. 438/9 navaja, da so bili pri katoliškem dnevniku Slovenec v
                     službi trije komunisti, ki svojega prepričanja tudi niso skrivali. In potem
                     pravi: »Na dosedanji poti skozi luči in sence svetovne in slovenske politike
                     sem večkrat omenjal, da sem imel mnogo prijateljev med mladimi komunisti –
                     slovenskimi, francoskimi in nemškimi. Vse to pa je treba gledati iz takratnega
                     zornega kota, ko se še nikomur ni sanjalo o Stalinovih grozotnih procesih in
                     pokolih kulakov. Sam sem bil prepričan, da sem proti komunizmu imun ... «
                     »Katoliški levičarji doma in na tujem so bili prepričani, da bodo z njimi
                     vštric korakajoče komuniste lepega dne pokristjanili.« Ali (str. 450/1): »Soba
                     je bila res kolektivna za vse in kot tako so jo razglasili prijatelji
                     komunisti, s katerimi smo se vsak dan srečvali na obvezni promenadi.« Str. 455:
                     »Tovariše iz komunističnih vrst smo res smatrali za prijatelje; sam sem nanje
                     zrl kot na žrtve navdušenja za zmoto ... Ker nismo dvomili, da so zagovorniki
                     demokracije, smo upali, da bodo pripravljeni podrejati se njim vzporedni
                     večini.« Na str. 501 celo piše: »Imel sem vtis, da prihajam zelo blizu
                     komunizmu in da sem nekako že v njegovem vrtincu ... « Če pomislimo, kakšen je
                     bil Jurčec pozneje, moramo verjeti, da so bila ta mladostna doživetja silno
                     močna, da jih je bil pripravljen priznavati tudi pozneje, ko je bil povsem
                     drugačen.</p>
                  <p>Tudi z revijo Sodobnost, o kateri J. Stanovnik meni, da je bila liberalna, pa
                     je bila predvsem levičarska in le malo liberalna, so imeli tedanji katoliški
                     razumniki dosti stikov. Jurčec II, 513: »Tiste tedne smo največ govorili in
                     doživljali v shajanjih s krogom okoli Sodobnosti.« Nekateri izmed njih v
                     Sodobnosti pozneje tudi sodelujejo, Kocbek, ki tedaj službuje na Hrvaškem in ga
                     tudi vabijo, pa jim sporoči, naj z njim na sodelovanje pri Sodobnosti ne
                     računajo, in ponovi svojo navezanost na Dom in svet. Čez čas pa se razmerje med
                     marksisti in katoličani zaostri in kmalu Jurčec (na str. 544) poroča: »mi smo
                     se od Sodobnosti umaknili, ni pa minilo niti leto dni, ko sta Ferdo Kozak in
                     Josip Vidmar uvedla v revijo novo skupino za nadomestilo; pod raznimi
                     psevdonimi so začeli sodelovati Boris Kidrič, Boris Ziherl, Ivan Bratko; Miško
                     Kranjec pa je postal njen glavni literarni pisec.«</p>
               </div>
               <div type="div3">
                  <head>II</head>
                  <p>V letih, ki jih Jurčec popisuje v tem delu svojih spominov, 1929–35, so v
                     katoliških društvih na slovenski univerzi vladale precej kaotične razmere.
                     Dovolj značilen je podatek, da je večina udov krščansko socialističnega kluba
                     Borba na koncu stopila v komunistično stranko. Spričo takih razmer je laže
                     razumeti, da je kot reakcija nanje nastal katoliški ekstremizem v podobi dveh
                     gibanj, mladčevstva pod vodstvom profesorja Ernesta Tomca in stražarstva pod
                     vodstvom profesorja teologije dr. Lamberta Ehrlicha. Geslo obeh skupin je bila
                     popolna zvestoba Cerkvi in katolištvu. S fanatičnostjo in ozkosrčnostjo pa sta
                     skupini kmalu odbili velik del katoliških študentov, ki jima niso bili
                     pripravljeni slediti v njuno skrajnost. Ker so bili ti nasprotniki fanatizma
                     razkropljeni v več društvih, so precej časa nosili brezbarvno ime »tretja
                     skupina«; potem so vsi prestopili v akademsko društvo Zarja in bili potem
                     zarjani.</p>
                  <p>Križarstvo kot gibanje in kot idejna skupnost tedaj ni več obstajalo. Seveda pa
                     so njegovi nekdanji pripadniki ohranili medsebojne povezave in so ostali
                     somišljeniki v večini reči. Zlasti v kulturi so zasedali veliko pomembnih mest
                     na katoliški strani. Niso pa bili do uradne slovenske Cerkve in še zlasti do
                     političnega zastopstva slovenskih katoličanov v Slovenski ljudski stranki vsi
                     tako zelo kritični, kakor je bil recimo Edvard Kocbek. To se je izrazito
                     pokazalo, ko je Kocbek ustanovil proti Domu in svetu (ki začasno ni izhajal)
                     svojo revijo Dejanje: prijatelji iz križarskih krogov, na katere je največ
                     računal, so mu skoraj vsi odrekli sodelovanje, kvečjemu je kateri napisal
                     članek ali dva. Pridružili pa so se mu krščanski sindikalisti, sociologi in
                     podobni. Njihove vrste je Kocbek skušal dopolniti z mlajšimi sodelavci, zlasti
                     iz krožka študentov, ki smo se takrat shajali pri njem in se med drugim
                     seznanjali s personalizmom. Vendar so bile naše izkušnje (v pisanju in tudi
                     sicer) še prešibke in nismo mogli dosti prispevati, vidna izjema je bil le Bogo
                     Grafenauer, ki je imel tedaj že utrjene poglede in izbrušeno pero. Že to kaže,
                     da Emmanuel Mounier, začetnik personalizma, ni mogel biti »duhovni vodja ljudi
                     okoli slovenskega Dejanja«, te reči so bile bolj v svojih začetkih in jih je
                     poznejši vojni spopad prehitel.</p>
                  <p>Profesor Stanovnik pravi, da je na pripadnike katoliške levice le malo vplivala
                     Gidova knjiga o vrnitvi iz Sovjetske zveze, vendar to ne drži. Sam Kocbek je v
                     svojem zadnjem prispevku v Dom in svetu pred usodnim Premišljevanjem o Španiji
                     (1937), čisto na koncu letnika 1936, objavil poročilo »Gide se vrača«, ki je
                     zelo kritično do stalinizma, in tam je zapisal tudi stavek, ki se nam danes
                     lahko zdi preroški: »Razpadanje komunizma bo hujše od njega samega.«</p>
                  <p>Sicer pa je Dejanje samo v 2. letniku (1939) v štirih nadaljevanjih objavilo v
                     Kocbekovem prevodu daljšo novelo Charlesa Plisniera, Igor, delo, ki je bilo
                     vsaj toliko protistalinistično kakor Gidova knjiga. Posebej je bil preveden še
                     pogovor z avtorjem, ki izrecno izjavlja, da je izstopil iz KP in da ni več
                     marksist, ker »socialistična revolucija pozablja človeka«. Objava te novele
                     kaže, kako je Kocbeka vznemirjal stalinistični teror v Sovjetski zvezi, tako da
                     se je kljub vsej simpatiji do socializma odločil za objavo. Levičarji, vsaj
                     njihov dogmatični del, so reviji to objavo močno zamerili, med njimi je zbudila
                     do nje skorajda sovražnost, ki se dolgo ni polegla.</p>
               </div>
               <div type="div3">
                  <head>III</head>
                  <p>O teh dogajanjih in o Kocbekovih ali dejanjarskih stikih s slovenskimi
                     levičarji, zlasti tistimi iz Slovenskega kluba, tu ne utegnem pisati. Obširno
                     razpravlja o tem Marko Jenšterle v razpravi Kocbekovo komuniciranje z
                     zgodovino, objavljeni v zborniku »Edvard Kocbek, Poezija, kultura, politika«
                     (Komunist, Ljubljana 1988), kjer je še več podobnega gradiva. Mogoče pa je
                     koristno, če v tej zvezi povem, da se je oglašal odpor proti objavljanju novele
                     Igor tudi znotraj revije same – ugovarjal mu je Jože Zemljak, Kocbekov zvesti
                     sodelavec in član neuradnega uredništva revije. Po njegovem mnenju naj bi ta
                     objava škodila našemu gibanju in koristila nazadnjaškim klerikalnim in
                     stražarsko-mladčevskim krogom, zato bi revija novele ne smela objavljati.
                     Medtem ko je Kocbek pri raznih manjših razhajanjih in nesporazumih znotraj
                     uredništva sicer skoraj vedno popustil Zemljaku, je tokraj ostal neomajen, ker
                     je očitno čutil, da mora revija tu zavzeti trdno stališče ne glede na takšne
                     ali drugačne posledice in zamere.</p>
                  <p>Zares, kdo je bil Jože Zemljak? S Kocbekom sta se poznala še iz mladih,
                     orlovskih let in ostala poslej vedno v stikih, rahlejših ali tesnejših. Bil je
                     nekoliko mlajši od Kocbeka (r. 1908) in je doštudiral slavistiko šele l. 1934.
                     Ruda Jurčec v svojih prej navedenih spominih velikokrat govori o njem, vendar
                     se tam Zemljak v ničemer ne loči od drugih katoliških (morda krščansko
                     socialnih) akademikov. Drugačnega sem ga spoznal jaz pri Dejanju, kjer je bil
                     ves čas zelo dejaven. Bil je med dejanjarji zanesljivo najbolj »na levi«, zelo
                     oster v svoji kritičnosti do konservativne katoliške strani, in zmeraj se je
                     zavzemal za odločne, pogumne korake. S Kocbekom sta bila svojevrsten par.
                     Kocbek seje neredko spuščal v precej meglena, nedoločna razglabljanja, v
                     nejasne projekte (nekaj takega je opazil prof. Stanovnik, glej str. 72), ki so
                     bili bolj na nebu kakor na zemlji. Ob takih priložnostih je nastopil Zemljak
                     kot realist, ki je zanesenega misleca in poeta spravil nazaj na trdna tla. Tudi
                     marsikatera Kocbekova zamisel je postala jasna šele z Zemljakovo korekturo.</p>
                  <p>Za to vlogo smo bili drugi sodelavci Zemljaku lahko hvaležni. Manj pa nam je
                     bil všeč njegov radikalizem, ki je šel velikokrat dosti dalj, kakor smo si
                     drznili premišljati mi drugi. In za svojo osebo moram reči, da sem se
                     nemalokdaj vpraševal, ali teče Zemljakova misel res še vzporedno z našimi ali
                     pa stoji mož že nekje na drugem bregu. V povojnem času me je zato manj ko pri
                     številnih drugih krščanskih socialistih presenetilo, da je (kdove kdaj)
                     prestopil v KP in svoja nadaljnja leta bolj ali manj uspešno prebil v
                     diplomatski službi, leta pokoja pa mu je pretrgala naključna nesrečna smrt l.
                     1987. Ne vem, ali je kdo kje kaj več napisal o njegovem življenju po letu 1945,
                     pa sem obudil teh nekaj spominov nanj.</p>
                  <p>Na kratko bi se ustavil še pri dveh Stanovnikovih stavkih: »Tako je praktično
                     vse, kar je pisalo v Dejanje, šlo v Osvobodilno fronto« in malo naprej »Sicer
                     pa na katoliški levici ni bilo večjih izstopov ali prestopov«. Prvi stavek je
                     bolj ali manj resničen, a ne prezrimo, da je bil krog sodelavcev Dejanja zelo
                     majhen. Dosti širši je bil krog zarjanov, ki je tako rekoč nosil dejanjarski
                     krog. Tu pa so bile stvari že zelo drugačne. Lahko je bilo zavzemati se za
                     odprtost, širino, naprednost itn., dokler je bilo vse to le teoretično. Ko pa
                     je prišla vojna in okupacija, se je bilo treba konkretno angažirati, in ko se
                     je pokazalo, da to pomeni angažirati se ob boku komunistov, so se tudi na
                     katoliški levici začeli izstopi in prestopi, tega dogajanja pa, kolikor vem,
                     nihče še ni niti približno popisal. Mogoče je šla v OF kaka tretjina zarjanov,
                     nemalo se jih je umaknilo v nedejavnost, kar precej pa se jih je povrnilo v
                     vrste »desnice«. Vprašujem se, koliko tega bi se še dalo ugotoviti.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <p>Milan Komar</p>
               <div type="div3">
                  <p>Delitev dela – kjer ni poštenosti, ni delitve dela, kajti človek mora vse
                     vedeti, da ga ne okradejo. Če kupuje meso, mora poznati različne vrste mesa. Če
                     kupuje les, mora poznati različne vrste lesa. Če gradi hišo, pa ničesar ne ve o
                     stavbnem materialu, ga bodo gotovo osleparili. Kaj torej pomaga, če gospodarska
                     organiziranost napreduje in se delo vedno bolj deli, ako istočasno poštenost
                     nazaduje.</p>
                  <p>Kol in drevesce – posadili so drevsce in mu postavili kol v oporo. Pa se je
                     zgodilo, da se je drevesce posušilo, kol pa je ozelenel. Zelo zanimiv in redek
                     pojav. Vendar je zgodovina polna primerov, ko so poraženci in okleščenci
                     ozeleneli, zmagovalci pa se posušili. Zmaga in poraz sta relativna pojma.
                     Zunanji poraz še ne pomeni, da je v poraženem že vsa notranja sila zatrta.
                     Pogosto je ravno narobe.</p>
                  <p>Jeznorita mladež – vsega je imel v obilju, ko je rastel. Ko je dorastel, mu ni
                     bilo treba boriti se za položaj. Nikdar ni okusil zatiranja, poniževanja in
                     nepriznanja. Zakaj se torej tako jezno zvija in upira, kakor da bi ga imeli
                     zaprtega v kletki ali bi mu sedeli na glavi? Ovire ni zunaj, ovira je v njem.
                     Vsak človek mora v boju s samim seboj in s težavami notranje rasti. Kdor ne
                     sledi temu zakonu narave, trpi, kot da bi tičal v kletki ali bi mu kdo sedel na
                     glavi. Zvija se in upira proti samemu sebi. Zato ga tudi koncesije nasprotnikov
                     ne pomirijo.</p>
               </div>
            </div>
            <div type="div2">
               <div type="div3">
                  <figure>
                     <graphic url="slike_z_14/z_14_34.png"/>
                     <head>Domobranski tečaj za minometalce. Pomagajte nam ugotavljati imena.
                        Uredništvu sta znana samo dva iz druge vrste: drugi z leve je Rudolf
                        Stanovnik, zadnji pa Franc Pečevnik, oba z Lesnega brda</head>
                  </figure>
                  <figure>
                     <graphic url="slike_z_14/z_14_35.png"/>
                     <head>Domobranska matura na Prvi državni moški realni gimnaziji (v Vegovi
                        ulici) v Ljubljani dne 14. septembra 1944. Prva vrsta: Dušan Kratnar
                        (Argentina), prof. France Grafenauer, prof. Jože Schweiger, dr. Kari Capuder
                        (ravnatelj), prof. Hermina Savinski, prof. Vinko Kopač, prof. Janko Sever.
                        Druga vrsta z leve: Milan Bergant, Tone Kržič (vrnjen iz Vetrinja), Bogo
                        Šepec, Lojze Pirc, Joža Markež (Argentina), Vinko Babnik, Jože Godnič, Dušan
                        Šušteršič (Argentina), Tone Hribernik. Tretja vrsta z leve: Lojze Štefanič,
                        Jože Trampuš, NikoPoženel, Stanko Vevar (umrl v Argentini), Jože Lekan (ZDA)
                        in Ivan Palčič (ZDA?)</head>
                  </figure>
               </div>
            </div>
         </div>
         <div type="div1">
            <head>Na platnicah</head>
            <div  type="div2">
               <div type="div3">
                  <head>Sonce že doli gre – ljudska</head>
               </div>
               <div type="div3">
                  <figure>
                     <graphic url="slike_z_14/z_14_36.png"/>
                     <head>Sonce že doli gre – ljudska</head>
                  </figure>
               </div>
            </div>
         </div>
      </back>
   </text>
</TEI>
