<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti	– s posebnim ozirom na krizo slovenstva po boljševiški revoluciji in	državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Lenart Rihar</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Člansko prilogo Mi med seboj ureja</resp>
					<name>Blaža Cedilnik</name>
				</respStmt>
				<respStmt>
					<resp>Grafično oblikovanje tiskane izdaje</resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali:</resp>
					<name>Tamino Petelinšek </name>
					<name>Rafaelova družba </name>
					<name>Polona Avanzo </name>
					<name>Ivo Žajdela</name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v	besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent> KB XML </extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Domača stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova slovenska zaveza</p>
				</availability>
				<idno type="issue">91</idno>
				<idno type="ISSN">?</idno>
				<date>2013-12-21</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope type="issue">91</biblScope>
							<biblScope type="vol">XXIII</biblScope>
							<biblScope>številka 4, december 2013</biblScope>
							<date when="2013-12">2013</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2013-12-21">
				<name>Alexander Jerman</name> – pregled besedila, pretvoril besedilo v zapis TEI,	dodal strukturne oznake </change>
			<change when="2014-05-12">
				<name>Alexander Jerman</name> – dodal popravke ge. Majde Starman v članek o dr.	Zdešarju</change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 91</titlePart>
					<titlePart>Revija za duhovna, kulturna in politična vprašanja sedanjosti in	prihodnosti – s posebnim ozirom na krizo slovenstva po boljševiški	revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2013</docDate>
				</docImprint>
			</titlePage>
			<divGen type="toc"/>
		</front>
		<body>
			<div1>
				<pb n="001"/>
				<head>Aktualni kulturnopolitični komentarji revije Zaveza</head>
				<div2>
					<head>Podpis demoničnega</head>
					<docAuthor>Lenart Rihar</docAuthor>
					<div3>
						<p>Gospodarstvo gotovo ni postavka, ki bi ji odmerjali najvažnejšo izmed	vseh vlog v ustroju družbe. A vendar, kakor je ekonomija prisilila v	politično sesutje že skoraj vsa boljševiška utelešenja na planetu, tako	vse kaže, da bo podobno vlogo igrala tudi v postboljševiških oziroma	parademokratičnih epizodah, ki jih običajno imenujemo z izrazom	tranzicija. V slovenski različici vsekakor doslej nobenemu političnemu	pritisku, nobenemu civilnemu naporu in nobenemu zdravorazumskemu	argumentu ni uspelo razkrinkati kulis, s katerimi so zakriti sedemdeset	let delujoči mehanizmi totalitarne sredice. Natančneje povedano,	razkrinkano je bilo zagotovo dovolj, a tem posamičnim spoznanjem je bila	preprečena pot do zadostnega števila ljudi. Večina pa je v demokraciji	edini ključ do korenitih družbenih sprememb. </p>
					</div3>
					<div3>
						<head>Tranzicijski oder</head>
						<p>Po dveh desetletjih formalne demokracije se izkazuje, da je celotna	demokratična pobuda znotraj slovenskega družbenega prostora v resnici	samo šibka in s težavo tolerirana opozicija. Postboljševiki so si že od	začetka uzurpirali oziroma ohranili groteskno premoč in jo zlahka	ohranjajo do danes – tako pri obvladovanju ustanov kot tudi ljudi. Vse	sile, ki se upravičeno prepoznajo pod izrazom slovenska pomlad, so	dobile le nekaj etapnih možnosti, da so v slogu pravih demokracij	spravile določene stvari v red in v tek. Pri tem so imele brez izjeme,	od demosove do lanskoletne vlade, za vratom nekaj boljševiških	»zasilnih« zavor. Od zbora združenega dela, prek pravovernih	koalicijskih partnerjev in projektov »pucko« do pouličnega zverinjaka.	Vsemu temu je asistiral celoten državni in paradržavni aparat z mediji	in postsocialistično mentaliteto ljudi. Kar so kljub vsemu uspele	napraviti vlade pretežno demokratičnih strank, se pravi, vse, kar je	bilo obnovljeno, postavljeno, je bilo obenem dano v grobo finančno in	vsakršno zlorabo posttotalitarnim silam. Na ta način je bil radikalen	obrat od totalitarizma onemogočen in danes posamezniki počasi dojemajo,	kaj pomeni besedna zveza neuspela tranzicija. </p>
						<p>Demokratične kulise (in ves tranzicijsko-demokratični teater, ki se	odvija na njihovem ozadju) so pri tem dvojen problem. Najprej zato, ker	onemogočajo učinkovito odstranjevanje destruktivnih sil, medtem ko	slednje zaradi tega niso pasivne, ampak nasprotno, kolikor je mogoče,	uničujejo zasnovo in utrjevanje resnične demokracije. Drugi problem	virtualne demokracije pa je to, da inštalacijo kulis domala vsi politiki	demokratične provenience jemljejo smrtno resno. Jemljejo jo tako, kot da	ni farsa, kot da ni krinka. S tem bolj ali manj zavestno pomagajo	razgrajevati resnične demokratične nastavke iz začetka devetdesetih in	tudi vse dobre zglede, ki bi nas lahko navdihovali iz tujine. V takem	virtualnem svetu seveda ni (bilo) prostora za opozorila, ki govorijo o	ozadju, o resnični naravi stvari. Prav tako je zelo težko pričakovati,	da bodo ljudje znatno modrejši od svojih predstavnikov in zato tudi	dosedanje volitve niso izpričevale kakega pozitivnega trenda.</p>
					</div3>
					<div3>
						<head>Metamorfoze</head>
						<p>Skoraj nemogoče je, da bi nikoli nihče ne opazil gorostasnih anomalij, ki	so jih boljševiki cepili na mlado slovensko demokracijo, vendar je bilo	vedno poskrbljeno, da je bilo državljanom vse videti normalno. Le	izbranci so čutili nepojmljivost, da pobiti ljudje ležijo vsevprek, pa	nikogar ne zanima zakaj in od koga, medtem ko se samotni, nenevarni	cestni prekršek nemudoma znajde v policijskem, birokratskem in pravnem	kolesju. Primeri manipulacije so neverjetni, a receptorjev, ki bi jih	zaznali, očitno ni več. Za ilustracijo bi lahko vzeli tajkunstvo, ki se	ga ni smelo imenovati s tem izrazom. Boljševiki so se posmehovali, o čem	neki govorijo mesečniki. Ko je fenomen postal vsem očitno dejstvo, je	bila beseda v kontinuitetni politiki in medijih brez sramu vzeta v	vsakdanji slovar, obenem pa v najboljšem primeru obrnjena »na obe strani	enako«. Za podkrepitev in ilustracijo so izmed stotin gospodarskih	kriminalcev<pb n="002"/> izbrskali neko gospo, ki se je udinjala na	demokratični strani, speljali sodni proces in jo zaprli. Drugi primer:	ko so bili prisiljeni volivce liberalne demokracije preusmeriti v katero	drugo od svojih postboljševiških strank z drugačnim imenom, so mirno,	kot da ni nič, začeli razlagati o nevarnosti liberalizma. Ko so se na	začetku devetdesetih nekoliko bali, da jim morda le gre za nohte, so	kričali »Evropa zdaj!«, danes do Evropske zveze podžigajo sovraštvo.	Pravzaprav ni bilo nič drugače z izrazom tranzicija. Spočetka je imel	sramežljivo domovinsko pravico. Potem so nekateri govorili o njej kot o	preteklem in dovršenem pojavu. Za tem je izraz za nekaj let izginil iz	javnega diskurza kot nekaj, o čemer se ne govori, ker ni in ni bilo	nobene potrebe po kakršnikoli tranziciji, o njej pa govorijo kvečjemu	notorični skrajneži. Danes je pod težo vse bližjega gospodarskega zloma	težko prikrivati, da je res ni bilo. Ampak ne zato, ker bi bili že	vseskozi normalna družba, ampak zato, ker smo še vedno nenormalna	družba, z obema nogama vse preveč v enoumju. </p>
						<p>To, da danes ni več mogoče zanikati nekaterih pojavov, ki prisebnim	dokazujejo neuspelo tranzicijo, je kljub vsemu napredek, ker je korak	bliže stvarnosti. Vendar naš osrednji problem še vedno ostaja	parcialnost in odsotnost zgodovinske vzročnosti. Beseda »tajkun«	učinkuje tako, kot so si zamislili obvladovalci Slovenije, prav tako	»ukradena država« ali »bogastvo nekaterih na račun siromašenja večine«.	Povprečen državljan pri plasmaju teh izrazov ne pomisli na nekdanjo	elito, ki si je z mahinacijami prisvojila t. i. družbeno premoženje in	državne inštitucije. Ne pomisli, da je to elita, zaradi katere moramo	danes govoriti o razklanem narodu, o civilizacijskem minimumu »mrtve	pokopati ali ne?«, o izropani in zadolženi državi, o vseprisotni	korupciji, o »spremenjenem značaju« slovenskega naroda, o priznanju	narodnih manjšin iz vsake od nekdanjih jugoslovanskih republik, o	mladini, ki ne ve, kaj je in kaj bi s sabo. </p>
					</div3>
					<div3>
						<head>Utopija sodelovanja</head>
						<p>Kako iz teh zagat? Vsekakor smo v dobrih dvajsetih letih dokazali, da se	hic et nunc iz njih izviti nismo zmožni, čeprav imamo na razpolago	demokratične okvire. Treba bo torej pogledati, kam segajo korenine.	Prišli bomo do projekta, ki nam ga je v senci okupacije pripravila ta	ista elita leta 1941/42. Naravno je, da se oddaljujemo od izhodiščne	točke, a to nas ne bo odvezalo od nujnega soočenja z njo. Lahko ne bo.	Logika časa nam ni naklonjena, svetovna gibanja nam niso v pomoč. Domači	politični trendi pa nas sploh oddaljujejo od bistva. Pri tem je treba	posebej omeniti stare skušnjave neke stranke oz. njene predhodnice, ki	jih poznamo že od prvih Drnovškovih vlad. Gre za vnovično popularnost	»sredine«, kar je lepa stvar, če je postavljena v demokratično materijo.	Ker pa stoji na sredini med demokracijo in postboljševizmom, je smrtno	nevarna. Koliko sta ti dve stvari kompatibilni, nam plastično prikazuje	dr. Andrej Fink v pogovoru na naslednjih straneh. Katastrofalno je, da	se ljudje s tovrstnimi lažno sredinskimi apetiti uveljavljajo v stranki,	ki bi morala zastopati najčistejše ideale demokracije. K temu jo	zavezuje tragična zgodovina in neomajna zvestoba njenih ljudi. Če se	bodo veljaki izneverili celo tej najosnovnejši smeri, jih pred veliko	odgovornostjo ne bo rešil noben še tako bleščeč krščanski lak.</p>
						<p>Upanje nam vliva resolucija Evropske ljudske stranke. Kdor je slutil, da	prehod v demokracijo ne bo lahek, je z navdušenjem sprejemal	vključevanje v Evropsko zvezo tudi zato, ker je upal, da je to porok za	našo hitrejšo in zanesljivejšo pot v normalnost. Jasno je, da nas Evropa	že sama po sebi rešuje mnogih dodatnih stranpoti, po katere moramo s	spominom v nekdanjo socialistično državo. Bili smo razmeroma uspešna	tranzicijska država, ki je do danes celo pred svojimi ljudmi dobro	skrivala resnično podobo, zato je po svoje razumljivo, da tudi v Evropi	ni bilo čutiti kake večje skrbi za naše dejansko stanje. Je pa toliko	bolj tolažljivo, da niso ostali povsem križem rok zdaj, ko so stvari z	obujanjem političnih procesov začele presegati vse meje. Indoktrinacija	je seveda premočna, da bi resolucija lahko delovala, a neko potenco	gotovo skladišči. Podobno kot za vse bolj načetimi demokratičnimi	kulisami zaenkrat vidimo le posamične zle pojave, ki jim še ne znamo	poiskati skupnega vzroka, nekoč pa bodo vendarle pomagali motriti našo	resnično situacijo.</p>
					</div3>
					<div3>
						<head>Zlo stoletja</head>
						<p>Ko bo prišlo do tega, da se bomo soočili z izhodiščno točko, bi bilo	naivno pričakovati, da bo to hipno in celostno uzrtje našega položaja.	Najprej bomo dojeli, kolike zamude in koliko primanjkljaja imamo pri	razumevanju <pb n="003"/>
						</p>
						<p>
							<figure>
								<graphic url="slike_z_91/z_91_01.png"/>
								<head>Samotni iskalci resnice<name>Tamino Petelinšek</name>
								</head>
							</figure>
						</p>
						<p>
							<pb n="004"/>revolucije, kako slabo smo poznali delovanje totalitarne	boljševiške države in nazadnje, kako neznatno je bilo védenje o	istorodnih silnicah, ki so nam ukradle in izpridile samostojno državo.	Bralci Zaveze s tem seveda ne bodo imeli težav, vseeno pa se je treba v	normalnosti neprestano utrjevati, da nas vsenavzoča virtualnost ne	zamaje. V tem smislu željno pričakujemo prevod knjige, ki komunizem	obravnava brez neštetih filtrov, ki so značilni tudi za tujino in s	katerimi bodisi meglijo, olepšujejo ali slepijo naš pogled nanj. Gre za	delo Alaina Besançona, ki nosi naslov Zlo stoletja (Le malheur du	sie`cle) in ki bo prihodnje leto izšlo pri založbi Družina. </p>
						<p>Jugoslavija (in z njo Slovenija) v tej knjigi ni izrecno omenjena. Da bi	tako potencial knjige ne padel v prazno, se bo treba tudi ob tej priliki	spopadati s sprevrženimi trendi, ki nekdanjo skupno državo rišejo na	zahodno stran železne zavese. Gre za težavo, ki ima močno vlogo pri tem,	da se izogibamo resnemu soočenju s preteklostjo. Na nezavidljivo stanje	v tranzicijski Sloveniji poleg razlogov, ki jih avtor briljantno	razkriva v knjigi, namreč močno vpliva lažen in izredno močan stereotip,	ki obvladuje miselnost tako v svetu kot tudi v Sloveniji. Ta kliše trdi,	da je bila Jugoslavija in z njo Slovenija deležna milejše oblike	socializma, čeprav celo najbolj okleščene številke grozodejstev pričajo,	da je bila v kontekstu vojne na območju Slovenije izvedena izjemno	brutalna boljševistična revolucija, ki se je po vojni nadaljevala s	totalitarizmom - z vsemi njegovimi atributi. Domneven spor s Stalinom je	pri domačih komunistih samo še podžigal dokazovanje, kako pravoverno so	v resnici na liniji njegovega delovanja. Zato je Broz Sovjetom nemudoma	vrnil tiste Madžare, ki so pod istim vtisom svobodnejše Jugoslavije	vanjo prebežali ob svojem uporu leta ’56. Navidezna prednost, da	Slovenija ni bila pod sovjetsko okupacijo, se je v tranziciji izkazala	za še dodatno oviro, saj bi bilo treba priznati avtohtonost revolucije,	ne pa nek zunanji sistem, ki je po prelomu odšel skupaj z zavojevalskim	tujcem. Isto velja za domnevno tamponsko vlogo med Vzhodom in Zahodom,	ki je za ceno kreditov sicer res zahtevala nekaj mehkejše fasade, a	navznoter je bil sistem v marsičem celo brutalnejši kot v drugih	socialističnih državah. Predvsem pa Sloveniji zanikanje teh dejstev še	dodatno onemogoča cezuro s totalitarizmom in vzpostavitev solidne	demokracije. S hitrim pogledom skozi to prizmo smo prišli do istih	posledic: obvladovanje medijev, šolstva (zgodovine!), sodstva,	gospodarstva s strani prilagojenih sil prejšnjega sistema. </p>
						<p>Več o težko pričakovani knjigi in njenem avtorju bomo spregovorili v	prihodnji številki. Ob nemoči, ki jo človek čuti, ko hoče pokazati na	neverjetno kombinacijo prefinjenosti in banalnosti, ko so nam pozitivne	besede in vrednote pred nosom spuljene in napolnjene s sprevrnjenim	pomenom, naj se za sklep zatečemo k povzetku ene misli iz knjige. Če	hočemo pozorno pogledati celoto operacij, ki se izvajajo nad ljudmi od	leta ’41 do danes, nam zmanjka besed, pojmi so nezadostni. Domišljija se	upre pojmovanju in spomin ohranjanju. Smo zunaj človeškega, kakor bi se	znašli pred negativno presežnostjo. Takrat nam neustavljivo pride na	misel ideja o demoničnem. Podpis demoničnega je po Besançonovem mnenju	prav to, da se vsa ta dejanja izvršujejo v imenu dobrega, pod okriljem	nekakšne morale, ko ponarejanje dobrega služi za sredstvo moralnega	uničevanja.<pb n="005"/>
						</p>
					</div3>
				</div2>
				<div2>
					<head>Politika kot znamenje</head>
					<docAuthor>Matija Ogrin</docAuthor>
					<div3>
						<p>Čedalje bolj velja, da brez stvari, o katerih govori Nova Slovenska	zaveza, ni mogoče razumeti sedanje Slovenije. Kdor pa razume, kaj se	dogaja v slovenski državi, vidi morda to državo in njeno delovanje kot	znamenje. Namreč: kot znamenje v duhovnem ali celo svetopisemskem pomenu	besede – kot nekaj, na čemer se razodeva duhovna resnica mnogih naših	dejanj in opustitev, zadržanj in idej, iluzij, zmot in novih opustitev	…</p>
						<p>Znamenje našega časa je, da velikih bančnih kriminalcev pri nas seveda ne	preganjajo, in znamenje je, da cele ekipe preiskovalcev preiskujejo	Janeza Janšo – človeka, ki je morda najbolj zaslužen za nastanek	slovenske države. Ali so tedaj, ko je prišla konec novembra na dan	novica o obsežni tajni preiskavi zoper Janšo, v preostalih dveh strankah	nekdanje slovenske pomladi protestirali, zahtevali pojasnila, spraševali	o zlorabi izvršne oblasti, organizirali javna zborovanja za zaščito	slovenske demokracije? Ali so dali Slovencem čutiti, da se odpira lov na	politične nasprotnike? Niso. Tudi to je znamenje. Težko znamenje je, da	škodljivo zadolževanje države razlagajo kot uspeh vlade itn.</p>
						<p>Kaj prihaja s temi znamenji na dan za tiste, ki hočejo videti in ki	morejo razumeti? Kajti, »nič ni skrito, kakor zato, da postane očito«. V	naravi znamenja je namreč, da je bilo za njim nekaj skritega, kar	znamenje razkrije.</p>
						<p>Ta znamenja so ominozna, grozeča, tegobna; so kakor znamenja na vratih	hiš v srednjem veku, ki jih je napadla kuga. Nit časa se ne pretrga, vsa	naša preteklost ostane neizprosno z nami, na sedanjost deluje z vsemi	dobrimi in slabimi deli. Zato s temi znamenji prihajajo na dan naši	grehi, prihajajo grehi nas vseh, posamični in skupinski, storjeni že v	demokratični državi – vse od devetdesetih let naprej.</p>
						<p>Prihajajo grehi nepoštenih, pragmatičnih koalicij iz devetdesetih let, ko	so krščanski demokrati za nekaj visokih služb svojih ljudi voljno	pozabili, da v politiki predstavljajo pobite in zatirane katoličane ter	njihove bližnje – morda pa tega sploh nikoli niso hoteli zares vedeti.	Pozabili so, kakšni ljudje smo jih izvolili in kaj smo od njih	pričakovali; predvsem pa so pozabili, kaj so dolžni svojim mrtvim in	naravnemu redu človeka. Tako so poskrbeli za vnebovpijoče pohujšanje med	Slovenci.</p>
						<p>Prihajajo grehi drugih dveh pomladnih strank, ki jima je – na različne	načine – pogosto bilo več do osvojitve politične »sredine« in lastnega	uspeha kakor pa do skupnega prodora koalicije pomladnih strank. Ali jima	ni bila pogosto bolj pomembna politična korist kakor kolosalni problemi,	ki so na dan izbruhnili z gospodarsko krizo – bili pa so tu ves čas, le	da smo se prej lahko delali, kakor da jih ne vidimo?</p>
						<p>Prihajajo grehi opustitev nas, volilcev, ki svojim politikom nismo pisali	množice pisem z zahtevami, naj bodo zvesti temu, kar katoličani v našem	narodu smo; nismo jih klicali po telefonu na sedež stranke in tja izlili	svojega razočaranja ter upravičenih zahtev – ampak smo zagrenjeno	molčali. Predvsem pa nismo tako osebno umsko in prisebno družbeno	živeli, da bi si bili vedno na jasnem, kaj je v politiki resnično in	prav. Zato smo svoje politike pustili, da so iz politike skupnega	dobrega pogosto zabredli v močvaro politike kot igre interesov, tudi	lastnih!</p>
						<p>Prihajajo grehi Cerkve, ki jih gotovo najmanj poznamo in najmanj	razumemo, toda za nazaj lahko vidimo, da se je v osebah nekaterih svojih	visokih predstavnikov skorajda sramovala svojih lastnih pričevalcev s	krvjo, ki so bili mučeni in umorjeni, pač pa se je prek nekaterih svojih	predstavnikov prilagajala svetu tistih, ki so ubijali in mučili.	Prihajajo grehi pastirjev, katerih pridige so bile kdaj tudi do	neznosnosti naphane z »ljubeznijo« in »odpuščanjem«, ni pa jim bilo mar	za resnico in kesanje, za stvar samo, za to, kar je.</p>
						<p>Da, prihaja marsikaj. Prihaja zlasti spoznanje, da smo imeli v	devetdesetih letih milostni trenutek, imeli smo edinstveni čas: čas	obiskanja, saj nas je mnoge obiskalo spoznanje o našem narodu in njegovi	zgodovini, spoznanje o velikem trpljenju in ljudeh, ki jih je to	trpljenje naredilo velike … Iz tega spoznanja bi morali delovati, morali	bi se pokoravati njegovim ukazom. Bila je praznična ura spoznanja in	dejanja, uma in hotenja, ura, ki je želela nas same narediti boljše in	večje. Mi pa smo šli mimo nje po svojih opravkih, kakor vsakega sivega	torka. Tako smo, vsak v svoji meri, sodelovali pri tem, da je nastopilo	med nami ob prelomu tisočletja – namesto novega začetka – veliko	pohujšanje. Ker nismo hoteli živeti iz resnice, smo bili udarjeni s tem,	da je oživela slepota in je začela rasti laž. Slepota <pb n="006"/>za	to, kaj je v slovenski zgodovini, kako smo Slovenci v to zgodovino	neizprosno potopljeni, je postopoma začela osvajati celoten družbeni	prostor, celoten javni »diskurz«, se pravi način, kako se v javnosti	govori o čemerkoli. Slepota te vrste ne ostane mrtvoudna, nemudoma je	začela ustvarjati slepila in zdaj od njih žive mnogi Slovenci: to so	izmišljije o čistem enobeju in partizanstvu kot temelju slovenske	države, jugonostalgija, politiki »vsi enako pokvarjeni«, demokratični	socializem itn. Odsotnost resnice ni nekaj statičnega: prepad kliče	prepad.</p>
						<p>S temi znamenji prihaja navsezadnje dejstvo, da smo demokratični	državljani v zadnjih dvajsetih letih v določenem pomenu izgubili svojo	demokratično državo Slovenijo. Sami nismo zares vstopili v to deželo, s	svojo zmoto in opustitvijo smo pustili, da so jo zase zasedli	revolucionarji in njihovi sinovi. Demokratično oživljena Slovenija zato	ostaja le daljna, obljubljena dežela.</p>
						<p>Tu se kar vsiljuje alegorična vzporednica z Izraelci in njihovim iskanjem	obljubljene dežele. Zakaj so Izraelci morali štirideset let bloditi po	puščavi? Odgovor je osupljiv: Bog je Izraelce hotel po najkrajši poti	poslati v obljubljeno deželo. Mojzesu je naročil, naj pošlje vanjo	oglednike, da preiščejo pot in pripravijo pohod. Toda čez štirideset dni	so se ogledniki vrnili in rekli: dežela je res lepa in bogata, toda v	nji so doma velikani, pred njimi smo bili kakor kobilice, nikakor je ne	moremo osvojiti. »Očrnili so deželo, ki so jo ogledali, pred Izraelovimi	sinovi in rekli: &apos;Dežela, ki smo jo prehodili, da bi jo ogledali,	je dežela, ki žre svoje prebivalce&apos;.« Samo Kaleb in Jozue sta	govorila: pojdimo in si deželo osvojimo, Gospod nam jo daje v last,	gotovo jo bomo osvojili. Množica pa ju je hotela kamenjati, si postaviti	novega voditelja namesto Mojzesa in se vrniti nazaj k faraonu v	egiptovsko sužnost! Zdaj, ko so ljudje sami zavrnili vstop v obljubljeno	deželo, pride naposled neogibna kazen:</p>
						<p>»GOSPOD je govoril Mojzesu in Aronu in rekel: ‘Kako dolgo bo ta hudobna	skupnost še godrnjala čezme? Reci jim: ›Kakor jaz živim, govori GOSPOD,	kakor ste govorili v moja ušesa, tako vam bom storil. V tej puščavi bodo	popadala vaša trupla, vsi, kar vas je bilo preštetih po vsem številu,	dvajset let stari in starejši, ki ste godrnjali proti meni. Nikakor ne	boste prišli v deželo, za katero sem vzdignil roko, da vam bom dal	prebivati v njej, razen Jefunéjevega sina Kaléba in Nunovega sina	Józueta. Vaše otroke, o katerih ste rekli, da bodo postali plen, pa	popeljem tja in spoznali bodo deželo, ki je vi niste marali. In vaša	trupla bodo popadala v tej puščavi. Vaši sinovi bodo štirideset let	pasli po puščavi in se pokorili za vaše nezvestobe, dokler vsa vaša	trupla ne obležijo v puščavi. Kakor je bilo število dni, v katerih ste	ogledovali deželo, štirideset, tako se boste štirideset let pokorili za	svoje krivde, za vsak dan eno leto – da boste spoznali, kaj pomeni meni	nasprotovati.’« (4 Mz 14,27–34)</p>
						<p>K podobnosti, ki jo vsiljuje ta odlomek, ni kaj dodati. Le to, da so nas	naši duhovni voditelji po koncilu povsem odvadili tega, da bi kakšen	dogodek še razumeli kot božjo kazen za slaba dejanja. Toda, če hočemo	verjeti ali ne: zdaj dejansko smo v nekakšni puščavi, in nihče ne ve,	kakšna bo pot po nji. Puščava je v tem, da se je demokratična zavest o	tem, kaj je v družbi primerno in kaj ne, kaj dobro in kaj slabo, kaj je	res in kaj je laž, ki je bila v začetku devetdesetih let dokaj živa,	zaradi mnogih opustitev do danes razkrojila, namesto da bi se krepila –	in nihče ne ve, kako se taka temeljna, osnovna stvar prikliče nazaj.	Zato bo treba znova brati Milana Komarja, ki nam pravi: Država je v nas	samih, še prej pa, da se moramo boriti za jasnost in stik z realnostjo.	Šele iz teh osebnih temeljev bo prišla, če bo prišla, kakšna družbena	prenova. In zdi se mi, da bi za začetek težko našli kaj boljšega kakor	je to, da se ustavimo pred kakšno farno spominsko ploščo in pustimo, da	nas nagovori »navpični drevored« enakih smrtnih letnic – tista setev, za	katero si v sedanji pušči želimo, da bi postala tudi žetev.<pb n="007"/>
						</p>
					</div3>
				</div2>
				<div2>
					<head>Od česa je trava zelena?</head>
					<docAuthor>Brane Senegačnik</docAuthor>
					<div3>
						<head>Sanje in spoznanja o Evropi</head>
						<p>»Tam je še zrak drugačen, še trava bolj zelena … ja, tako mi govori oče	in je vedno slabe volje, ko se pripelje nazaj čez mejo,« so bile besede	moje sošolke v zdaj že skoraj davnih srednješolskih dneh, v neki	preteklosti, na katero pogosto mislim s toplo nostalgijo, za katero pa	mi je po drugi strani žal, da še zmeraj tako močno sega v naš čas.	Pomladna leta človekovega življenja preidejo, takšna je pač pot vsega	živega, a je skoraj tako neizbežno tudi, da se vračajo v misli, drugačna	kot so bila takrat, ko smo jih živeli: obsijana z nerazumljivim čarom	daljnega, nemočnega, izgubljenega in vendarle našega. Nasprotno pa ni	neizbežno, da se ohrani tisto, zaradi česar so bile barve človeške	pomladi manj žive, pa čeprav mladi tedaj tega mogoče niti nismo čisto	zares dojemali. Ni neizbežno, da se ohrani enobarvna, umetna in nasilno	uokvirjena podoba življenja in da s posameznikovo preide tudi družbena	pomlad. V letih, iz katerih sem zajel utrinek pogovora, se je namreč	ravno prebujala slovenska pomlad. Sošolkin oče je bil mednarodno uspešen	umetnik, ki je veliko nastopal v tujini, predvsem na Zahodu, a je treba	reči, da je bil priznan tudi doma, kar je deloma povezano z naravo	gledališkega poklica. Ta mu je omogočala, da je s svojo umetnostjo	prestopal politične meje in torej ni bil nekdo, ki si je moral izboriti	življenjski prostor z odhodom v tujino, kar je postala tako rekoč	epidemična težava sedanje mlade generacije, zlasti še mladih	izobražencev. Kljub temu ni mogel mimo razlik med »tu« in »tam«; mnogi	niso mogli, vsaj v zasebnem življenju so mnogi govorili podobno. Zdi se	mi, da nam je veljalo za nekak razpoznavni znak režimskosti, če je kdo	videl te razlike ali ne ali pa če je celo slavil nedosegljivo zelenost	trave na tleh dežele, »kjer so si ljudje kot brat in brat«. Nekaj let za	tem jih tako rekoč ni bilo več mogoče ne videti in izkazalo se je, da je	bila režimskost iluzija, blef ali oportunizem, torej takšna ali drugačna	deformacija posameznikove družbene pameti. Evropa, to se pravi Zahod, je	zmagala; če me spomin ne vara, so prav tisti, ki so še hip prej	znanstveno dokazovali, da je meščanska družba preživeta in zapisana	propadu in da raste najlepša trava tam, kjer so, kot pravi njihova	priljubljena pesem, oni gospodar, najbolj pohiteli s tem oznanilom.	Mislim, da so si preimenovani komunisti prvi zapisali v grb geslo:	»Evropa zdaj«. Tako je bilo takrat. V zraku je bila prihodnost, ali še	bolje, občutek, da popušča družbeni krč, da se končuje neka globoko	neresnična zgodba, da bo končno mogoče izgovarjati besede, ki se bodo	prilegale življenju, in ne bo več treba prikrajati življenja po meri	umetnih, usodno poenostavljujočih, ubijajočih besed. To je bilo takrat:	bilo je bolj pričakovanje in upanje kot pa stvarnost, a prav to je	dajalo ljudem življenjski vzgon in optimizem. Dajalo je občutek	odprtosti življenja, občutek prihodnosti.</p>
						<p>Tega sedaj ni več, vsaj ne na tak način. Vera v obljubljeno deželo na	zahodu je bolj ko ne splahnela. Seveda je bilo življenje tam dejansko	neprimerljivo bolj demokratično, razgibano in svobodno, a vendarle ga je	naš pogled idealiziral. V letih po osamosvojitvi je postalo jasno, da so	se takšne idealizirajoče predstave porajale v tragikomičnih razmerah	umetnega socialističnega sveta: v nemajhni meri so bile odrešilna	iluzija, sanje o obljubljeni deželi, ki so navdihovale in omogočale	preživetje in izhod iz zgodovinske slepe ulice, v katero je družbo	pripeljalo potovanje v komunistično družbo. </p>
					</div3>
					<div3>
						<head>Spremembe v obljubljeni deželi </head>
						<p>Nekaj imajo s tem opraviti tudi spremembe v evropski družbi. Morda jih	najlepše ilustrira prevladujoči odnos evropske kulture do krščanske	vere. Posebej boleča za mnoge ljudi v Sloveniji v času socialističnega	režima je bila stigmatiziranost vere, še posebej katoliškega krščanstva.	Ključno vlogo pri tem so igrali vzvodi javnega življenja: v razponu od	»znanstvenega« prezira izobraževalnih institucij in patetičnih	protikrščanskih pričevanj »visoke kulture« do posmehljive opravljivosti	rumenih medijev in »terenskih delavcev« po lokalih, trgovinah,	čakalnicah in šolah so vtiskovali in obnavljali to stigmo. V ozračju	neprebavljenega strahu zaradi medvojnega in povojnega terorja je bilo to	početje, kot se reče, obsojeno na uspeh. Krščanstvo je imelo po	»javnoveljavnem« prepričanju s sodobnim življenjem le še to zvezo, da je	zaviralo njegov napredek, kar je pomenilo bolj ali manj isto, kot če bi	rekli, da je zoper življenje. Takšno prepričanje je v desetletjih	postalo nekakšno »naravno stanje« in povsem očitno se je usedlo v kosti	tudi marsikateremu kristjanu; sam lahko zase rečem, da mi je pustilo	neodpravljivo nelagodje pri vsakem vstopanju v javni prostor. </p>
						<p>»Toda tam, na Zahodu, je drugače,« smo se tolažili. In res je bilo in je	drugače, a vendarle <pb n="008"/>ne tako zelo, kot bi si mislili. Sram	Evrope pred lastno zgodovino, miselne akrobacije pri njenem razmišljanju	o lastni identiteti, hendikep, ki ga predstavlja katoliška identiteta v	političnem življenju; samoumevni, pogosto agresivni ateizem akademskega	življenja in neredko kristofobna govorica odlikovanih umetnostnih del –	vse to razločno govori, da smo si Evropo slikali zelo naivno, a tudi o	tem, da je v zadnjih desetletjih prehodila pot, na kateri je v nekaterih	ozirih postala presenetljivo podobna prizorišču, ki smo ga, tako smo	bili prepričani, že pustili za seboj.</p>
					</div3>
					<div3>
						<head>Poroka po sili razmer</head>
						<p>V tej novi družbeni resničnosti so tudi postkomunisti lahko iznašli način	preživetja. Njihova ljubezen do Evrope, osnovane na ideji demokracije in	na človekovih pravicah, je bila sicer v osnovi »nemogoča ljubezen« in	združitev z njo poroka iz nuje. Toda goreči sekularizem	postrazsvetljenske evropske kulture, demokratični formalizem in	razduhovljevnost kulture so tej propadli politični opciji vendarle	nudili preživetveno okrilje in nastavke za delovanje, ki je bilo bolj	kot kaj drugega mukotrpno prilagajanje na nove razmere, mimikrija in	ustvarjanje razmer za restavracijo. Posebej pomembno je, da so zaradi	zgodovinskih okoliščin (slovenske zgodovine in pravkar opisanih potez	evropskih družb) ohranili praktično popolno kulturno hegemonijo, zato so	lahko tudi v pogojih formalne demokracije nadaljevali s politiko	nekdanje SZDL, ki je vključevala dozdevno nasprotujoče si družbene	dejavnike in ustvarjala videz pluralizma, dejansko pa je bila to samo	kulisa, izza katere se je igrala igra enotne realne politične moči	(čeprav to seveda spet ne pomeni, da ni tam nikakršne različnosti in	nasprotij, odločilno pa je vselej, ali se posebnosti individualnih in	skupinskih pogledov izostrijo tako, da vodijo v emancipacijo od skupnega	ideološko-interesnega jedra ali ne). V demokratični državi se je ta	polifona skladba izvajala v drugačni obliki: ustanovljenih je bilo več	strank s površinsko bistveno različnimi usmeritvami (od nekoč mogočne	LDS in današnje SD oziroma njenih predhodnic do liberalno-socialnega (!)	Zares in nenavadnih improviziranih tvorb, kot je PS, ki so predstavljale	pomemben del sodobnih (legitimnih) evropskih političnih usmeritev od	liberalizma do socializma, a so v realnem življenju vendarle bile tako	rekoč nerazdružna celota, kar je bilo seveda mogoče zato, ker so nastale	s formalno delitvijo ideološko homogenega komunističnega aparata in so	to bistveno homogenost tudi ohranile: njihovo vezivo je ideologija, ki	konceptualno povezuje njihovo zgodovino (organizacijsko in materialno	dediščino komunističnih ustanov) in prihodnost (oblastni interes v novih	razmerah). Kar je zunaj tega s kontinuitetnimi ustanovami »pokritega«	družbenega radija, kulturno propagandni aparat z nenehno obdelavo izriva	v območje nesprejemljivega, skrajnostnega in celo kriminalnega. Farsični	prizvok tej gledališki predstavi na odru državnih razsežnosti vdihujejo	»pomožne« stranke. Pomožne stranke, formacije z bolj ali manj obrobnim	političnim pomenom in neredko z omejenim rokom uporabnosti, so v	proporcionalnem sistemu občasno odigrale vlogo jezička na tehtnici;	njihovi voditelji, retorika, razlage zgodovine in sodobnosti, so bile	pogosto komičen vložek, droben dramaturški moment, ki pa je dejansko	pomembno prispeval k temu, da se je dramaturgija naše zgodbe o uspehu	uspešno razpletala v smeri svoje katastrofe. Ni jih (bilo) malo in	storile so veliko slabega, največ pa so prispevale z ustvarjanjem zmede.	Nič ne kriči glasneje o njihovi smešni protislovnosti kot Titov kip na	Jelinčičevem vrtu.</p>
					</div3>
					<div3>
						<head>Obzidje molka, blažena nevednost in neprisebnost</head>
						<p>Takšno stanje je pravzaprav zelo očitno, nekateri so ga diagnosticirali	in opisovali že zelo zgodaj, vse od osamosvojitve. Veliko o izhodiščnem	stanju slovenske države pove, da so bili ti v marginalnem položaju,	obdani z obzidjem molka, po potrebi tudi stigmatizirani kot revanšisti,	razpihovalci ideoloških tem ali pa vsaj kot »klub nostalgičnih	debaterjev«, če uporabim izraz Justina Stanovnika. A ne glede na to	(čeprav seveda noben premislek o slovenski resničnosti ne more biti	relevanten, če gre mimo tega) je vseeno nenavadno, da je te reči opazilo	tako malo ljudi; saj vendar gre za odločilno dogajanje v državi, ki iz	leta v leto poteka po isti matriki. Morda so bili tisti, ki so o njem	govorili, obdani tudi z obzidjem nezanimanja ali strahu ali pa se je	večina ljudi – in kar je posebej pomembno, večina intelektualcev –	obračala stran zaradi plovbe z medijskim tokom ali zaradi vdanosti	rutini? Iz bojazni, da bi jim ne bila prilepljena etiketa paranoičnih	teoretikov zarote? Ali zaradi koristoljubja in ambicij, ki so jih v	naših razmerah seveda vlekle na lahko pot, na kateri je obvezno nositi	zgodovinske plašnice? Težko je presoditi, toda takšno ravnanje se na	koncu koncev vedno izkaže za družbeno neprisebno. Vsekakor je zanimivo,	da se je na tej poti <pb n="009"/>
						</p>
						<p>
							<figure>
								<graphic url="slike_z_91/z_91_02.png"/>
								<head>Od česa je trava zelena?<name>Tamino Petelinšek</name>
								</head>
							</figure>
						</p>
						<p>
							<pb n="010"/>znašel tudi marsikdo, ki je sicer izražal nedvomno	naklonjenost demokraciji in slovenstvu; in celo marsikdo, ki je	izdeloval včasih zanimive daljnosežne hipoteze o slovenskem zgodovinskem	značaju in o vzrokih za naš težavni položaj. Ti so bili npr. zmeraj	pripravljeni videti razlike v kontinuitetnem bloku kot znamenje	pristnega demokratičnega pluralizma in so jim pripisovali velik pomen,	čeprav ni nikoli manjkalo očitnih znamenj, da so v resnici prej	posledica okrepljenega pluralizma zasebnih interesov. </p>
						<p>Neprisebnost se je na posebej jasen način izrazila v zbeganosti in	porazni vodljivosti precejšnjega dela ljudi v času mehkega državnega	udara od lanske jeseni do letošnje pomladi: niti popolna preobrazba	dominantnih medijev v sredstva kontinuitetne propagande, niti ideološki	fanatizem na novo prebujenih intelektualcev in njihova skrajno	primitivna satanizacija Janeza Janše, niti fizično nasilje t. i.	vstajnikov, nič ni pognalo njihove refleksije onkraj meja ideološke	pravšnjosti. Najvišje stališče, do katerega so se prebili, je bila	ekvidistanca, pravičniška ekvidistanca, osnovana na stereotipih, ki jih	z mislijo niso poskusili preiskati, temveč so jih obnavljali: z	nerazumljivo samozavestjo in ponosom, ki sta samo prikrita resignacija,	slovo od mišljenja. </p>
					</div3>
					<div3>
						<head>Ločitev: želje … </head>
						<p>Dolgotrajen proces, s katerim je postkomunistična kontinuiteta obnovila	absolutno družbeno hegemonijo tudi v navzven vidni obliki, pa je v	resnici razgalil njen težaven položaj. Vsaka politična formacija, ki se	želi ohranjati skozi čas, mora imeti inspirativno idejno jedro in živo,	učinkovito tradicijo. Postkomunisti so pokazali v tem oziru izredno	prilagodljivost in iznajdljivost in so očitno uspešno prezimili	slovensko pomlad in preživeli celo čas, ko so morali zanikati lastno	identiteto (kar ni isto kot ilegalni obstoj v zgodovinskih obdobjih, ko	je bila komunistična dejavnost nezakonita). Njihov bistveni problem »v	pomladnem času« je bil v tem, da so morali na svojih, torej izvorno	protidemokratičnih in neevropskih, vrednotah utemeljiti svojo evropsko	demokratično usmeritev, obenem pa tudi usmeritev slovenske družbe, ki so	jo večino časa formalno, ves čas pa dejansko obvladovali. Sodobna	protislovja in brezpotja slovenske družbe so v veliki meri izraz	delovanja s te nemogoče pozicije.V času ekonomske krize so zaslutili	priložnost, da nastopijo brez »varovalne obleke«, z odkritim	nasprotovanjem predstavniški demokraciji (ki ji zdaj pogosto znova	nadevajo staro negativno oznako »meščanska«) in evropski uniji. Odtod	reakcionarni impulz, ki danes usmerja levo slovensko politiko (in	kulturo): restavrirana partizanska ikonografija, obnavljanje starih in	postavljanje novih spomenikov, preoblikovanje Zveze borcev v sodobno	parapolitično organizacijo, navezovanje sodobnosti na tradicijo in	mitologijo NOB. Odtod sodobno arhizirajoče izrazje (npr. termin	vseslovenske vstaje, s katerim si aktivisti kljub številčni skromnosti	na izključevalen način moralno prisvajajo celotno nacijo) in uporaba	preizkušenih metod (sem sodijo npr. nebrzdani moralistični populizem,	zastraševanje, brezobzirna negativna propaganda: izničevanje vsega	»nenašega« in že skoraj komično pretiravanje s pomenom vsega »našega«). </p>
						<p>Če so se ljudje pred par desetletji smejali slaboumnostim aktivista Vanča	v drami Moj ata socialistični kulak, sedaj mnogi, vključno z avtorjem te	drame, navdušeno ploskajo in sledijo prav takšnim Vančem, po možnosti	obteženim z doktoratom znanosti, po mariborskih in ljubljanskih ulicah.	Vendar to primitivno navdušenje lahko zgolj prikrije globlje težave	postkomunistične identitete v sodobnem svetu, ne more pa jih odpraviti.	V čem so te težave?</p>
					</div3>
					<div3>
						<head>… in zadrege</head>
						<p>»Intelektualna šibkost je obča lastnost levice v svetovnem merilu. Levica	je doživela intelektualni kolaps, katerega začetki verjetno segajo že v	osemdeseta leta prejšnjega stoletja, in od njega si še ni opomogla,« je	izjavil sociolog Tomaž Mastnak v intervjuju za Delo (7. 10. 2013). Misel	je tem bolj zanimiva, ker jo je izrekel zanesljivo levo usmerjen	intelektualec v pogovoru, ki je bil narejen, tako se zdi, predvsem zato,	da mu je lahko novinar kot idealno žogico »serviral« vprašanje: »Ali	velja razmisliti o izstopu iz EU?« in dr. Mastnak je seveda pribil, da	je to popolnoma legitimno in smiselno. Škoda je le, da ni ničesar	povedal o razlogih za svetovni kolaps in intelektualno šibkost levice.	Če kasneje ugotavlja, da je bila »zadnja elita, ki je bila sposobna kaj	narediti, komunistična« in da smo »doslej živeli in zdaj životarimo na	račun modernizacije, ki jo je zastavila in izpeljala komunistična	elita,« daje slutiti, da izvornim konceptom prave, »trde« levice najbrž	ne pripisuje veliko odgovornosti za to katastrofo. Nekritičnost leve	kritične misli do same sebe je zgovorna: ali ni morda prav tu vir njenih	težav in izčrpanosti? (Mastnakove besede o smrti liberalizma in koncu	demokracije delujejo bolj kot metafizična <pb n="011"/>
						</p>
						<p>
							<figure>
								<graphic url="slike_z_91/z_91_03.png"/>
								<head>Evropa – edina dobra slovenska možnost<name>Tamino	Petelinšek</name>
								</head>
							</figure>
						</p>
						<p>spekulacija in obliž želja na nezaceljivo rano, ki mu jo je zasekal	zgodovinski neuspeh levice: če je trava obledela na levi, je uvela tudi	na desni, v tem je vendarle neka tolažba … ). Absolutno prepričanje v	razpoložljivost in preuredljivost človeka in sveta je dajalo vzgonski	veter velikanskemu razsvetljenskemu projektu, ki je svojo specifično	kulminacijo dosegel v komunizmu, a je z njim tudi treščil ob resničnost	in ob svoj rob. Poskusi globinske obnove te pozicije so tako težavni,	ker so protislovni: progresivistična naravnanost se mora tu obrniti	nazaj, v čas, preden ji je spodletelo, k točki svojega zgodovinskega	začetka. Ta notranja razklanost in udarjanje z glavo ob lastno čelo ji	jemlje moč in jo dela – vsaj v čisti obliki – skorajda nemogočo.</p>
					</div3>
					<div3>
						<head>Nerazvezljivost našega zakona </head>
						<p>V razvodenelih, blažjih oblikah živi progresivizem tudi v sodobni Evropi,	vendar je to že druga zgodba. V neizključujočem družbenem in kulturnem	okolju je težnja po spreminjanju ena od nepogrešljivih sestavin	integralnega človeškega obstoja. Nič manj in nič več kot to. Mislim, da	je sprejemljivo samo življenje v družbi, ki ima za svoj (težko	dosegljivi) smoter tak obstoj. Zato je – in tega skorajda ne morem	dovolj poudariti – Evropa seveda ostala edina dobra slovenska možnost.	Evropa, ki je ob vseh svojih birokratskih blodnjakih in ekonomistični	sploščenosti vendarle na prvem mestu Evropa miru. Ni treba dosti več od	osnovnošolske izobrazbe, pa kakršnakoli že ta je dandanes, da bi vedeli,	kaj to pomeni: mir. Mir – pogoj vsakršne človeške normalnosti. Pogoj	uresničevanja človekovih pravic in smisel svobode. Krščanstvo, ki ga	pogosto samodejno interpretirajo kot konservativno držo, posebej	poudarja neizčrpno ontološko dostojanstvo in nezvedljiv pomen	individualne človeške osebe. S tem se resda upira brezobzirnemu	progresivizmu, ki človeškega posameznika pretvarja v element družbene	realnosti ali pa integralnega človeka razkraja v kompleks bioloških	realnosti in kemijskih procesov. Toda integralen posameznik je v resnici	vir vseh vprašanj, ki jih postavljata družboslovje in naravoslovje,	pozna pa tudi vprašanja, ki jih tam ni mogoče postaviti. Ki niso	vprašanja včerajšnjega sveta in ne ohranjajo obstoječega stanja, ampak	so zmeraj bila in butajo v nas iz naše vselej negotove prihodnosti. Ki	odpirajo razsežnosti, kakršnih ni mogoče obvladati ne s konservativnimi	ne s progresivnimi vzorci. Ki so vselej tu. In ki lahko edina vodijo k	odgovoru na vprašanje iz naslova – od česa je trava v resnici zelena?<pb	n="012"/>
						</p>
					</div3>
				</div2>
				<div2>
					<head>Brez upornosti ni sprememb</head>
					<docAuthor>Helena Jaklitsch</docAuthor>
					<div3>
						<p>Letošnjega leta je konec. Ni bilo leto, za katerega bi lahko rekli, da je	šlo neopazno mimo. Če se samo ozremo na pestro politično in družbeno	dogajanje: le nekaj dni pred začetkom leta je Slovenija dobila novega	predsednika države, po objavi poročila KPK smo bili priča razmahu	(kvazi)vstajniškega gibanja, ki je vrhunec doseglo tik pred padcem	Janševe vlade, nato pa (kot bi bilo prej naročeno) popolnoma zamrlo.	Marca smo dobili novo vlado in z njo prvo predsednico vlade v samostojni	Sloveniji. Sredi aprila so ljudje do zadnjega kotička napolnili	ljubljansko stolnico, da bi k zadnjemu počitku pospremili škofa dr.	Gregorija Rožmana, ki se je po dolgih desetletjih končno vrnil v	domovino. Skoraj kot protiutež temu veličastnemu dogodku smo si lahko	konec aprila na državni televiziji ogledali posnetek koncerta iz Stožic,	na katerem je slovenski politični vrh prepeval pesmi, ki so slavile	komunizem in internacionalo, navdušeno ploskal ob protievropskih	parolah, na odru pa je plapolala zastava z rdečo zvezdo. Še pred	poletjem smo dočakali sodbo v zadevi Patria, v kateri je sodnica prvaka	stranke SDS obsodila, da je na neznanem kraju ob neznanem času prejel	obljubo nagrade. Mesec junij pomeni tudi začetek delovanja Civilne	družbe za pravično Slovenijo, ki med drugim zahteva dosledno spoštovanje	slovenske države, njenih simbolov, temeljnih pravic in svoboščin za vse	državljane ter medijsko svobodo. Do sedaj se ji je pridružilo preko 40	organizacij. Poletje je prineslo spominjanje 70-letnice ustanovitve	domobranstva ter obenem ponovno srdito nasprotovanje vsakemu rahljanju	povojne mitologije, slovenski prostor pa je še dodobra šokiral odstop	dveh slovenskih nadškofov. Ves čas se je stopnjevala tudi grožnja o	prihodu »trojke«, k temu pa je potrebno dodati še pospešeno kampanjo	levega političnega prostora proti Evropi in Evropski uniji. Da bi zadnji	jesenski tedni ne bili preveč mirni, je poskrbela resolucija Evropske	ljudske stranke (EPP), v kateri je izražena zaskrbljenost nad stanjem v	Sloveniji, še posebej na področju pravosodja. Na resolucijo se je	ogorčeno odzvala naša politična, družbena in medijska levica. Ker ni	možna cenzura mednarodne javnosti, smo v slovenskem medijskem prostoru	lahko spremljali poskus razvrednotenja in zmanjšanje pomena omenjene	resolucije in opozoril, ki jih ta prinaša. </p>
						<p>To leto je bilo res burno leto za našo državo. Vendar ne samo burno. Še	nikoli v času naše samostojnosti se nismo tako zelo približali (vrnili?)	k metodam in oblikam delovanja politike, medijskega prostora in civilne	družbe, kot smo jih bili vajeni v preteklem režimu. Poveličevanje in	uporaba totalitarnih simbolov, selektivno izbiranje informacij, ki	pridejo v monopolni medijski prostor, pri čemer novinarji, tako kot v	času komunizma, skrbno pazijo, da bi se ne zamerili stricem iz ozadja,	izkrivljeno poročanje o dogajanju doma in v tujini, nekaznovano	spodbujanje sovraštva do katoličanov, hujskanje in zloraba množic pri	odstranjevanju »družbi škodljivih elementov«, pri čemer ni družba tista,	ki odloča o tem, kdo je zanjo škodljiv (čeprav sama misli, da je v tem	svobodna), temveč tisti, ki imajo oblast dejansko v rokah. Popolna	medijska in družbena odsotnost kritičnosti do sedanje vladajoče elite	ter njenega dela, preusmerjanje pozornosti od za našo družbo pomembnih	zadev na obrobne in za te potrebe ustvarjene dogodke. Le spomnimo se	glasne aretacije in priprtja predsednika uprave NLB Janka Medje prav na	dan, ko je v državnem zboru potekala izredna seja o problematiki	reševanja zasebnih bank Probanke in Factor banke z denarjem slovenskih	državljanov. Mediji so takrat glasno in odmevno poročali o aretaciji,	medtem ko so vsebini izredne seje namenili le nekaj besed. Kar sama se	ponuja misel, da je bila aretacija namenjena predvsem temu, da bi se	slovenski državljan ne spraševal, zakaj v resnici vlada rešuje zasebni	(udbovski) banki. Da je šlo za dobro načrtovano akcijo preusmerjanja	pozornosti, se je potrdilo samo mesec dni kasneje, ko se je popolnoma	enak scenarij ponovil. Prav tisti dan, ko je potekala razprava o delu	finančnega ministra v državnem zboru, o netransparentnem, predvsem pa	negospodarnem zadolževanju države, je NPU organiziral veliko policijsko	akcijo, o kateri so mediji obširno poročali. To, da minister za finance	ni odgovoril niti na vprašanje, pri kom se je Slovenija zadolžila, ni	zanimalo nikogar. Tudi obsodba Janeza Janše spominja na montirani sodni	proces, še posebej pa to slutnjo krepi dejstvo, da so celo pravniki, ki	pripadajo levemu miselnemu (in političnemu) krogu, v javnosti jasno	povedali, da je sodba »pravno neutemeljena«. Še v prvi polovici leta, ko	je Slovenijo vodila vlada Janeza Janše, je naši državi grozil bankrot,	večina državljanov, predvsem otrok, je od <pb n="013"/>lakote bolj ali	manj umirala, dnevno so mediji poročali o grožnjah za Slovenijo, ki bi	naj jih predstavljala ustanovitev slovenskega državnega holdinga in	slabe banke. Sedaj, ko imamo »pravo« vlado, so ukrepi, ki jih ta	sprejema, nujno potrebni (za medije več ni pomembno, da gre za iste	ukrepe, ki jih je pripravila prejšnja vlada), pred nami naj bi bila	ponovna gospodarska rast, trojka pa se vedno bolj zdi le še oddaljena	grožnja. </p>
					</div3>
					<div3>
						<head>Upor v imenu oblasti</head>
						<p>Vse to bi moralo nas državljane skrbeti. V nas bi moralo predramiti	upornost, ki so jo nosili v sebi naši predniki vse od prihoda na ta	prostor. Sprožiti bi se moral refleks preživetja, predvsem pa notranji	čut za pravico in resnico. Instinktivno bi se kot narod morali odzvati	na tako manipuliranje, zavajanje in zlorabo. Vendar temu ni tako. Kot	narod in kot posamezniki smo tiho ter bolj ali manj resignirano	spremljamo in sprejemamo vračanje Slovenije v čas, za katerega smo leta	1990 mislili, da smo mu dokončno obrnili hrbet. Ta neodzivnost,	otopelost je zaskrbljujoča, toda v luči naše polpreteklosti razumljiva.	Če torej želimo razumeti, kaj se danes dogaja v našem narodu, v naši	državi, moramo nujno poznati našo polpreteklo zgodovino ter tudi njen	odnos do upora. </p>
						<p>Upor ni le nekaj negativnega in ne prinaša s sabo vedno nasilja. Upor je	tisti notranji vzgib, ki se v človeku sproži, kadar je ogrožena njegova	eksistenca, njegov moralni in vrednostni sistem. Slovenci smo tu že več	kot tisoč let. Priča smo bili številnim zgodovinskim spremembam,	poskusom podjarmljenja, vendar vedno neuspešno. Ob pravem trenutku smo	se znali na svoj način postaviti zase – ob kmečkih uporih, turških	vpadih, ob poskusih germanizacije itd. Ko se je začela druga svetovna	vojna in je bilo slovensko ozemlje razdeljeno med tri okupatorske sile,	je meščanski tabor sklenil, da se kot narod ne upremo s silo, dokler za	to ne bo pogojev. Takrat je vsa Evropa ječala pod nemškim Rajhom, zato	se je vsak upor zdel nesmiseln, saj bi povzročil številne represalije s	strani okupatorja, učinka pa nobenega. Svojo odločitev so verjetno	črpali tudi iz izkušenj prednikov, ki niso za vsako ceno organizirali	uporov, ampak so znali počakati in izbrati pravi trenutek. Tudi z	današnjega vidika se zdi ta njihova odločitev razumna in modra. Tega	mnenja pa niso bili slovenski komunisti, ki so v vojni videli in	prepoznali odlično priložnost za dosego svojega edinega cilja – izvesti	komunistično revolucijo in priti na oblast. Njihov navidezni upor proti	okupatorju je bil v resnici usmerjen zoper domače prebivalstvo, ki je v	komunizmu prepoznavalo zlo. Vsakega, ki se je uprl komunistični partiji	in nasilju, ki ga je ta izvajala po terenu, je partija že v naprej	obsodila na smrt. Upor Slovencev zoper tako ravnanje je bil razumljiv,	predvsem pa je bil iskren, čist in zato pristen. Izhajal je iz njih	samih, iz želje po ohranitvi tistega, kar jim je bilo kot narodu	dragoceno in kar jih je kot narod in posameznika oblikovalo – ljubezen	do domovine, slovenstva in do vere. Ob koncu vojne so zato mnogi	Slovenci svoj upor proti komunističnemu nasilju plačali z lastnim	življenjem, z izgubo državljanskih pravic ali izgubo doma. Z njihovo	smrtjo ali odhodom, tako se zdi, je bila v narodu načeta tudi zdrava	narodova upornost, ki jo je stoletja nosil v sebi. Saj ne, da bi tisti	del prebivalstva, ki se je pridružil narodnoosvobodilni vojni, tudi ne	nosil v sebi upornosti. Seveda jo je, drugače ne bi vzeli orožja v roke,	da bi se kot zavedni Slovenci postavili po robu okupatorju. Toda njihov	upor je bil zlorabljen, kar so lahko spoznavali na vsakem koraku. Večina	jih je hitro ugotovila, da komunistične partije ne zanima borba proti	okupatorju, temveč boj za oblast, toda takrat so že bili ujetniki	strahu, da se njim ne zgodi podobno kot tistim soborcem, ki so umrli,	ustreljeni od zadaj, ker so se preveč glasno spraševali o upravičenosti	revolucije v najbolj težkih časih slovenske zgodovine. Prav zaradi tega	jim njihov upor ni prinašal notranje trdnosti in moči, temveč	razklanost, ki so jo kot težko breme nosili s seboj. Njihovemu uporu,	oropanemu upravičenosti in pristnosti, je ostala le še zlaganost. </p>
						<p>Po vojni se je ta razklanost le nadaljevala. Komunistična oblast je na	eni strani vse do razpada Jugoslavije in padca komunističnega sistema	opevala odpor, ki ga je slovenski človek pokazal, ko se je pod vodstvom	komunistične partije in Osvobodilne fronte uprl »okupatorjem in domačim	izdajalcem«. Odpor je bil predstavljen kot najvišja vrednota, vendar ta	v resnici ni imel mesta v totalitarnem partijskem režimu. Pod njegovo	oblastjo noben odpor ni bil več dovoljen, že misel nanj je bila	sankcionirana. Enopartijski sistem, kjer je KP prevzela vse vzvode	oblasti in vpeljala popoln nadzor nad družbo in posameznikom, je v	začetku vsak poskus upora (v najžlahtnejšem pomenu besede – upor s	svobodo govora, svobodo združevanja, javnega <pb n="014"/>
						</p>
						<p>
							<figure>
								<graphic url="slike_z_91/z_91_04.png"/>
								<head>Samosvoj upor<name>Tamino Petelinšek</name>
								</head>
							</figure>
						</p>
						<p>
							<pb n="015"/>nastopanja) kaznoval s smrtjo, izginotjem ali dolgo zaporno	kaznijo, kasneje pa z izbrisom iz družbe ter s številnimi krivicami.	Upor, čeprav najbolj opevana vrednota, je naenkrat smel obstajati le še	v preteklosti. Ampak ne katerikoli preteklosti. Le še v herojstvu	NOB-ja. Kakšen (nezaveden) notranji konflikt je moralo to povzročati v	ljudeh! </p>
					</div3>
					<div3>
						<head>Namesto upora sprememba narodovega značaja</head>
						<p>Toda kljub temu komunistična oblast v Slovencih vendarle ni mogla	popolnoma zatreti pristnega, zdravega upora, ki se je toliko stoletij	napajal in našel moč v ljubezni do lastnega naroda, jezika, kulture in	krščanske vere. To se je pokazalo konec osemdesetih, ko smo se	plebiscitarno odločili za samostojno in demokratično Slovenijo. Čeprav	je takratna komunistična garnitura naredila vse, kar je bilo v njeni	moči, da do tega ne bi prišlo, je še enkrat zmagal »puntarski duh« naših	prednikov. Žal pa je ta puntarski duh (če gledamo današnjega državljana,	zaradi dolgih desetletji življenja v družbi, kjer je oblast preko mreže	ovaduhov, šolskega sistema, medijskega prostora, nadzora nad vsako	družbeno dejavnostjo popolnoma obvladovala miselni sistem) očitno že	tako deformiran, da ne zmore dokončnega obračuna s preteklostjo. Ali	drugače – partiji je, čeprav imamo svojo državo, v resnici uspelo to,	kar si je zadala v eni izmed točk svojega programa – spremeniti narodni	značaj. Namesto pokončnosti – zahrbtnost, namesto poštenosti – laž in	korupcija, namesto ljubezni do narodne zavesti – odpor do naše celotne	tisočletne dediščine, namesto upornosti – hlapčevstvo, namesto ponosa –	pritlehnost. </p>
						<p>Ker je bilo dolga desetletja za vsakega posameznika bolj varno, da je	država mislila in odločala v njegovem imenu, imamo danes vstajnike, ki	pridejo na ulice, ko jim država (ki jo še vedno trdno v svojih rokah	drži partijska nomenklatura) pove, da morajo priti na ulice. Zato imamo	danes vstajnike, ki gredo z ulic, ko jim država pove, da je njihova	naloga zaenkrat opravljena, pri tem pa se ne sprašujejo, ali je bil	njihov protest upravičen ali ne. Zdi se, da je globoko v njih	(nezavedno) zasidran strah, da bi, če bi si dovolili nepokorščino,	izgubili življenje. Ne gre le za golo življenje, vsaj ne danes, temveč	za druge ukrepe, ki lahko naredijo življenje težko (izguba službe,	onemogočanje ali degradacija na delovnem mestu, šikaniranje, odtegnitev	socialnih pravic, oviranje otrok v šolskem sistemu, ostajanje brez	financiranja preko razpisov itd.). Pa ne samo to – prepričana sem, da je	na koncu vsak vstajnik nekje globoko v sebi začutil, da je bil	zlorabljen predvsem za to, da je kontinuiteta ponovno prišla na oblast.	Upor je bil ponovno degradiran na sredstvo za doseglo oblasti. Zato tak	upor ne more imeti učinka, ne more prinesti sprememb, predvsem pa ne	notranjega zadovoljstva in miru tistim, ki so mislili, da se resnično	upirajo nečemu slabemu. </p>
						<p>Da, ubita (pristna) upornost v našem narodu ima danes za naš narod	strašljive posledice, saj se ne zmoremo upreti uničevanju narodove biti	s strani tistih, ki so nam upornost načrtno (z)lomili, da so prišli in	se ohranili na oblasti. Globok, prvinski strah, ki izvira iz zavedanja,	da umor nedolžnega ne pomeni nobene moralne ovire za te, ki so si na tak	način prisvojili oblast pred 70 leti, hromi našo družbo. Če hočemo kot	narod obstati, je torej zadnji čas, da se predramimo, da se upremo	vcepljeni pohlevnosti, nekritičnosti, manipulaciji, s katero se preko	medijev in v vseh porah družbe vsak dan srečujemo. Začeti moramo pri	sebi. Nato je nujno potrebno poiskati somišljenike, se povezati z njimi	ter s skupnimi močmi začeti pripravljati program prenove hendikepiranega	naroda.<pb n="016"/>
						</p>
					</div3>
				</div2>
			</div1>
			<div1>
				<head>Kako se je začelo</head>
				<div2>
					<head>Po sledeh pokola Hudnikove družine na Selu pri Dobrovi</head>
					<docAuthor>Janko Maček</docAuthor>
					<div3>
						<p>V naši rubriki je bilo že marsikaj povedano o nasilju, ki so ga	komunistična OF in partizani izvajali nad poštenimi Slovenci, obenem pa	vodili »osvobodilni boj«, ki je okupatorju dal povod za hude	represalije. Te represalije in nasilje so privedle do samoobrambnih	vaških straž in kasneje do Slovenskega domobranstva. Kolikokrat smo že	ponovili, da ne bi bilo niti vaških straž niti domobranstva, če	komunisti leta 1941 in v prvi polovici 1942 ne bi pomorili več sto	najboljših Slovencev, ki nikoli niso bili kolaboranti, kot jih še danes	tako radi imenujejo.</p>
						<p>Tale <emph>Kako se je začelo</emph> naj bi osvetlil zgodbo družine, ki ji	niso očitali sodelovanja z okupatorjem, saj za to ni bilo nobenega	razloga. Zakaj je torej moralo umreti kar deset članov te družine? Na to	vprašanje sicer že imamo nekaj vosovskih odgovorov iz konca leta 1942,	ki so se ohranili v delih piscev zgodovine NOB. V naši zgodbi bomo	skušali osvetliti tragedijo Hudnikove družine tudi z druge strani	oziroma vsaj spodbuditi bralca k razmišljanju.</p>
					</div3>
					<div3>
						<head>»Dolomitska republika« postane center komunistične revolucije</head>
						<p>V knjigi Dolomiti v NOB beremo, da se je marca 1942 v Babni Gori blizu	Polhovega Gradca zbralo kakih 15 partizanov, ki pa so se po enem mesecu	preselili na Ključ in tam je skupina že v začetku maja narasla na okrog	100 mož; novinci so prihajali predvsem iz Ljubljane. Po skoraj vseh	vaseh tega področja so se tedaj organizirale tudi enote narodne zaščite.	Ko so se Italijani 7. maja 1942 po neuspelem napadu na Ključ vračali v	Ljubljano, so jim zaščitniki v ozki dolini med Belco in Gabrjem	pripravili zasedo. Po italijanskih poročilih je tedaj padlo 33	Italijanov – med njimi neki podpolkovnik. Italijani so zaradi tega	ustrelili 12 talcev, precej moških odpeljali v internacijo in požgali	več poslopij. Pravzaprav je bil to začetek »Dolomitske republike«, kajti	Italijani se po cestah Dobrova–Polhov Gradec in Dobrova–Horjul niso več	premikali, cesto Horjul–Polhov Gradec preko Prosce uporabljali le za	občasen dovoz hrane italijanski posadki v Polhovem Gradcu, za zvezo z	Ljubljano pa jim je služila cesta iz Horjula preko Vrhnike. Na majhnem	področju polhograjskih hribov, med nemško mejo in utrjenimi	italijanskimi postojankami na Dobrovi, v Polhovem Gradcu in v Horjulu,	tako rekoč v predmestju Ljubljane, kjer je bila cela armada italijanske	vojske, policije in karabinjerjev, je tako nastalo »osvobojeno« ozemlje,	ki ga je bilo mogoče v dobri uri prehoditi vzdolž in povprek in kjer je	bil edini »gospodar« komaj ustanovljeni Dolomitski odred, kar je kmalu	prišlo do izraza v umorih domačih političnih nasprotnikov; na primer v	Horjulu so 14. junija 1942 ubili župana Janeza Bastiča in njegovo ženo	Marjano, na Drenovem Griču pa skoraj istočasno načelnika železniške	postaje Tarkuža in ženo. Vse to je pripeljalo do nastanka vaških straž,	najprej na robu »Dolomitske republike« v Šentjoštu, nato pa še na	Zaplani, v Rovtah, Hotedršici in po drugih krajih. Kljub temu se je	novembra 1942 v polhograjskih hribih nastanilo celotno vodstvo slovenske	revolucije, ki je tja prišlo iz Podlipoglava oziroma Kardelj in Kidrič	iz Ljubljane. Z osrednjim vodstvom je prišla tudi zaščitna četa,	sestavljena iz izbranih partizanov, sicer pa naj bi za varnost skrbel	Dolomitski odred. Izvršniki so 25. oktobra prispeli na Ključ, prebili	potem več kot en mesec v gozdnem bunkerju blizu Kraščeve domačije pod	Ravnikom in se končno v začetku decembra ustalili v hišici v Babni Gori,	medtem ko sta Glavno poveljstvo in Centralni komite od srede novembra	1942 do marca 1943 bivakirala v posebnem bunkerju v Žirovnikovem grabnu.	Z vodilnimi je prišla tudi cela vrsta delavnic in tehnike, kot krojači,	čevljarji, orožarji, tiskarji in radiotehniki. Slednji so iz	Podlipoglava v nahrbtnikih prinesli radiooddajno postajo »Krava« in mali	oddajnik »Kričač« in v bunkerju blizu Gabrja iz obeh ter iz materiala,	ki so ga dobili iz Ljubljane, sestavili novo postajo ter z njo	vzpostavili zvezo z Moskvo. Ko so se Suhadolčevi iz Gabrja umaknili v	postojanko na Dobrovo, so tehniki zasedli njihovo hišo in od tam	vzdrževali omenjeno zvezo do sredine marca 1943. (<emph>Dolomiti v NOB,	str. 249; Jesen 1942, str. 108</emph>)</p>
						<p>Ta opis se nam je zdel potreben, da bi bralec vsaj nekoliko razumel	razmere, ki so tedaj vladale v »republiki« in še posebno v vaseh na	njenem obrobju. Težko si predstavljamo, da je bila meja »osvobojenega«	ozemlja na začetku<pb n="017"/>
						</p>
						<p>
							<figure>
								<graphic url="slike_z_91/z_91_05.png"/>
								<head>Pomorjeni Hudnikovi, razen Mance, so napisani na farni	spominski plošči na Dobrovi</head>
							</figure>
						</p>
						<p>vasi Šujica, le nekaj 100 m od sedanjega dobrovskega zadružnega doma,	tako rekoč ob vhodu v Ljubljano, kjer je bilo na tisoče okupatorskih	vojakov, policistov in karabinjerjev. Težko si predstavljamo, da je	osrednje vodstvo tu neovirano delovalo celih pet mesecev – pred nosom	moderno opremljene italijanske armade.</p>
						<p>Postojanka vaške straže na Dobrovi je bila ustanovljena šele 25. januarja	1943 – med zadnjimi ali prav zadnja v celi okolici. Večino moških z	Dobrove in okolice so namreč Italijani v začetku septembra 1942	odpeljali v internacijo, kjer jih je več umrlo. O tem je v begunstvu	pisal tudi medvojni dobrovski župnik Jože Klopčič. Njegove zapiske je	pod naslovom Kronika dobrovske fare objavljal list Tabor v času od	novembra 1994 do februarja 1995. Iz njih izvemo, kako grdo so Italijani	ravnali z Dobrovčani, češ da so vsi z župnikom vred komunisti, medtem pa	so sami imeli stalno zvezo s partizani. Zastonj pa v teh župnikovih	zapiskih iščemo kak podatek o Hudnikovih s Sela, ki bi nam pri naši	zgodbi prišel še kako prav. Ne vemo, zakaj župnik niti z besedico ne	omenja partizanskega pokola na Selu konec novembra 1942. Zaradi težav s	karabinjerji in vojaki, ki so se vselili v župnišče, se je župnik konec	julija 1942 preselil v dobrovski Prosvetni dom. Pred tem so mu partizani	med napadom na Italijane požgali hlev in drvarnico. Pri tem napadu je	kot partizan sodeloval tudi Franček Zorec, ki pa je kmalu potem odšel k	vaški straži v Šentjošt. Nekaj dobrovskih fantov je odšlo tudi k vaški	straži v Dravlje.</p>
					</div3>
					<div3>
						<head>Različne razlage pokola Hudnikove družine</head>
						<p>Med številnimi poročili in razlagami o pokolu Hudnikove družine se nam	zdi pomembna in značilna zgodba, ki jo navaja Rudolf Hribernik v knjigi	Dolomiti v NOB. Preden se je lotimo, naj bralca opozorimo, da je uvod k	Hribernikovi knjigi napisal Edvard Kardelj in takoj na začetku pojasnil,	kako »<emph>je osrednje vodstvo – se pravi izvršni organi Komunistične	partije Slovenije ter Osvobodilne fronte kakor tudi vodilni del	glavnega štaba – po roški ofenzivi prišlo na področje Podlipoglava,	ki pa njegovim potrebam v marsičem ni ustrezalo. In tako smo se	odločili za Dolomite, kjer je deloval precej močan Dolomitski odred	in je bila dobra možnost za zveze z Gorenjsko in Primorsko.</emph>«	(Dolomiti v NOB, str. 5 in 6) Kardelj dodaja, da so skušali svojo	navzočnost v Dolomitih prikriti tudi pred prebivalstvom, zato so uvedli	strogo konspiracijo. Ko bomo kasneje razmišljali o vzrokih pomora cele	Hudnikove družine, bomo laže razumeli pomen tega podatka.</p>
						<p>Poglejmo torej najprej Hribernikovo pripoved. Takole piše: »<emph>Kot	opravičilo za nepravilnosti, ki so jih zagrešili nekateri partizani,	je odredni štab poudaril dejstvo, da so med partizani tudi nekateri	ljudje, ki so se pred Italijani le umaknili, niso pa pripravljeni	boriti se, in da teh ljudi v nekaj tednih ni mogoče zgraditi v	zavedne borce. Tak je bil primer s prejšnjim komandirjem 1. čete iz	Dravelj, ki je prišel v partizane iz avanturističnih razlogov, se	predajal pijači ter na skrivaj in na svojo roko po vaseh okoli	Dobrove in Hruševega izsiljeval od prebivalcev pijačo, denar in	hrano ter vse nosil k svoji ljubici, ki jo je imel pri Martinovcu na	Selu. Za vse njegove postopke je vedela tudi ljubica in vsa	Martinovčeva družina.</emph>
						</p>
						<p>Ko so se začele širiti govorice, češ da partizani nasilno ropajo po	vaseh, kar je močno prizadelo vse partizane in politične delavce na	terenu, je poveljstvo odreda takoj energično ukrepalo. Določili so	skupino najsposobnejših vosovcev, da ugotovi, kdo se za tem skriva, in	ji dali vsa pooblastila. Krivca naj aretirajo, če bi se <pb n="018"	/>upiral, naj ga onesposobijo, in če ne bo druge možnosti, likvidirajo.	Obveščevalcem je kmalu uspelo najti in razkriti krivca. Vse te prekrške	je že nekaj časa delal komandir Tone. Nagrabljeno hrano, pijačo in drugo	so uporabljali vsi člani Martinovčeve družine. Vosovci so obkolili	Martinovčevo hišo in jo temeljito preiskali. Toda Toneta ni bilo nikjer	in tudi njegove ljubice niso mogli najti. Vsi domači so lagali, da ne	vedo, kje sta. Ko pa je nekdo pogledal še v peč, je zaslišal glas:	&apos;Ne streljajte, vdam se.&apos; Takoj za tem pa je iz peči počil	strel. Partizan, v katerega je Tone streljal, je še utegnil preteči	vežo, ko pa je prišel pred hišo, se je mrtev zgrudil. Tone je takoj za	tem vrgel v kuhinjo bombo, nato pa skočil iz peči in skušal zbežati. Ko	je Tone vrgel bombo, so prisebni preiskovalci bliskovito popadali na tla	za štedilnik, zato jih bomba ni ranila. Vrgli so se na Toneta in ga šele	po daljšem boju obvladali.</p>
						<p>
							<emph>Ko so na kraj dogodka poklicali oškodovane kmete iz okoliških	vasi, pri katerih je Tone izsiljeval, so vsi po vrsti prepoznali	izsiljevalca in se prepričali, da za vse njegovo početje partizani	niso vedeli, dokler stvar ni bila odkrita. Podrobno so preiskali	tudi krivdo Martinovčeve družine. Ljudsko sodišče je zaradi	okoriščanja, zaradi sramotenja partizanske vojske in prikrivanja	neposrednega krivca obsodilo na smrt celo družino, starše, hčer in	brate. Tudi komandirja Gada je vodstvo odreda razrešilo dolžnosti in	obsodilo na smrt, čeprav je bil eden od najbolj hrabrih borcev v	Dolomitih in zaslužen za več uspešnih akcij, ki jih je izvedla	njegova četa. Toda bil je samovoljen in je po neuspelem napadu na	šentjoško postojanko in še v nekaterih drugih primerih izvajal	pretirane represalije nad prebivalstvom.</emph>« (Dolomiti v NOB,	str. 304 – 306)</p>
						<p>Skoraj dvajset let pred izidom knjige <emph>Dolomiti v NOB</emph> je	izšla povest Karla Grabeljška <emph>Dolomiti se krušijo</emph>. Že v	prvem stavku te knjige piše, da je komisar Aleš pogosto zahajal k	Marinovcu. Ob tem seveda takoj pomislimo na podobnost med Marinovcem in	Martinovcem, kot se je po domače reklo pri Hudnikovih. Ko se nam ob	branju počasi sestavlja mozaik Marinovca in njegove domačije, najdemo na	njem le malo podobnosti z Martinovčevimi, pa vendar se kot rdeča nit	skozi vsebino vleče Marinovčeva navezanost na imetje, skoraj bolestna	skrb za grunt. V nekem razgovoru Marinovec takole očita komisarju Alešu:	»<emph>Kaj vse sem vam dal, odkar ste tu. Ne, saj mi ni žal za tisti	krompir in koruzo, niti mi ni žal za vola in mast. Toda vem, da	imajo vse zapisano, kar sem dal. Teh stvari se ne da skriti, pa še	naši izdajajo. – Pobili boste nekaj Italijanov in belih, </emph>
						</p>
						<p>
							<figure>
								<graphic url="slike_z_91/z_91_06.png"/>
								<head>Rojstni dom Hudnikovih je bil pri Martinovcu na Selu, Ivan pa	je z ženo Albino živel na Šujici.</head>
							</figure>
						</p>
						<p>
							<emph>oni pa bodo pobili nekaj vaših in nato boste šli čez mejo kakor	vedno. Italijani pa se bodo zaradi svojih mrličev znesli nad nami,	ki bomo ostali. Požigali bodo kakor ponoreli. Zaradi vas bodo	požigali.</emph>« </p>
						<p>V partizanu Risu je Grabeljšek združil lika dveh komandirjev: Toneta in	Gada. Kako je Tone – v povesti Hanza – prišel k partizanom? Ko je v neki	predmestni gostilni skušal prodati ukradeno uro, se je med gosti	slučajno znašel brat njenega lastnika in jo zahteval nazaj. Tudi drugi	gosti so potegnili z njim. Tone se je bal, da ga bodo zgrabili, zato je	izvlekel pištolo, ki jo je kot črnoborzijanec vedno nosil s seboj. Hrup,	ki je ob tem nastal, je priklical karabinjerje in Tone je proti njim	oddal nekaj strelov, nato pa zbežal v gozd. Ko je v gozdu naletel na	partizane, jim ni povedal, zakaj beži pred Italijani. Dobil je	partizansko ime Ris, postal mitraljezec in čez nekaj časa celo komandir.	Po enem mesecu partizanstva se je sam javil za likvidacijo tovariša, ki	je pobegnil od partizanov in potem na njihov račun kradel pri kmetih. To	nalogo je opravil z neverjetno vnemo in kasneje kot komandir udarnega	voda tudi svojevoljno pobijal nasprotnike. »<emph>Postal je kot zver, ki	začuti slast krvi in ne more nehati.</emph>« Ko komisar Aleš zve, da	je vodstvo odreda Risa obsodilo na smrt, sam pri sebi takole razmišlja:	»<emph>Izdajalce moramo kaznovati, da jim naženemo strah v kosti, in	to neizprosno, da onemogočimo njihovo pogubonosno delo, da	obvarujemo naše ljudi in da pritegnemo k nam vse, ki so	pošteni.</emph>«</p>
						<p>Ris je imel poseben čut za nevarnost, zato je pobegnil, še preden so	mogli nad njim izvršiti <pb n="019"/>smrtno obsodbo. Sklenil je, da se	odpravi čez mejo, še prej pa se oglasi na samotni kmetiji pri dekletu, h	kateremu je kot partizan zahajal in ji tudi kaj prinesel z rekvizicij.	Bil je lačen in utrujen, zato se mu niti naslednje jutro ni mudilo čez	mejo. Vedel je, da se je začela italijanska ofenziva, in mislil, da se	mu partizanov nekaj časa ni treba bati. Nenadoma pa so se okrog hiše	pojavili Italijani. Ko je Ris presodil, da ne more iz hiše, je zlezel v	krušno peč in dekle je zaprlo pokrov za njim. Italijani so preiskali	hišo, in ko niso nič našli, so odšli. Risu se je odvalil kamen od srca	in spet se mu ni nikamor mudilo. Peti dan je zgodaj zjutraj stopil iz	hiše, da bi se nadihal svežega zraka, in se skoraj zaletel v partizane.	Eden od njih ga je celo poklical po imenu. Ni mu ostalo drugega, kot da	skoči v kuhinjo in se spet skrije v peč. Po dolgem iskanju so ga	partizani odkrili. Ris je vrgel dve bombi, nato pa skušal priti iz peči,	toda še preden je stopil na kuhinjska tla, je s praga zaregljala	strojnica.</p>
						<p>Grabeljškova zgodba je romansirana, zato od nje ne moremo pričakovati	realnega opisa dejanskih dogodkov. Kljub temu je njegov opis spopada	zelo podoben Hribernikovemu prikazu boja med Tonetom in vosovci. Zakaj	Grabeljšek sploh ne omenja Hudnikove družine? Ali je upravičena razlaga,	da se je v času izida Grabeljškove knjige ljudem »malikovanje zločina«	še upiralo, dvajset let kasneje pa se je tudi to že spremenilo? Tako	tedaj kot kasneje pa je vladal med ljudmi strah, o katerem govori	komisar Aleš, da ga je treba nagnati ljudem v kosti. Zato so se	Martinovčevi in sosedje o pokolu na Selu bali govoriti, zato je slika	pokola skozi desetletja zbledela in je komaj še prepoznavna.</p>
						<p>Grabeljškovemu in Hribernikovemu opisu dodajmo še uradno obvestilo, ki	naj bi ga konec novembra 1942 izdal štab Dolomitskega odreda in se glasi	takole: »<emph>Slovenski javnosti! Pred časom se je vrinilo v naše vrste	nekaj nepoštenjakov in špekulantov, z namenom, da bodo smeli početi	karkoli v škodo tlačenemu ljudstvu. Življenje partizanov pa je tako	disciplinirano, da se vsak neznačajnež pokaže že prve dni. Tak tip	zločinca je prav v kratki dobi pokazal lažipartizan Jakše Tone.	Zbral je okrog sebe še par pajdašev, med njimi tudi Hudnik Ivana, in	so šli skupaj na zločinsko delo tatvine. Večje nam prijavljene	tatvine blaga in denarja so izvršili na Šujici, Utiku, Dobrovi	(Graben) in Zaklancu. Poveljstvo je takoj dalo tiralico za zločinsko	tolpo in istočasno naprosilo javnost, da nam pomaga izslediti, kje	se tatovi skrivajo. V noči 24. novembra 1942 pa se je posrečilo	izslediti brlog Toneta in njegovih pomagačev ter zakrivalcev njega	samega. Ko je prišla partizanska patrola na Hruševo št. 21, je takoj	obkolila hišo in poklicala domače ljudi. Na vprašanje: ,Kje imate	skritega Toneta&apos;, je odgovorila Hudnik Ivanka: ,Pri nas ga ni.	Prisežem, da ga ni pod našo streho.&apos; Taka zločinska lažna	trditev je bila vzrok, da je postal žrtev vzor partizana naš mladi	tovariš Tonček, katerega je iz peči, kamor se je skril s svojo	materjo, ustrelil bandit Jakše Tone. Ko je Tone prilezel iz peči,	potem ko je vrgel 2 bombi, je navalil z nožem na partizana, kateremu	se je posrečilo, da ga je po hudem boju obvladal. </emph>
						</p>
						<p>Pri zaslišanju Jakše Ane, Hudnik Ivana, Francke, Albine, Lojzeta, Ivane,	Matijata in Poldeta se je ugotovilo sledeče: Polno priznanje vseh	prizadetih in tudi nekaterih tu neimenovanih verodostojnih prič, da so	načrt za prvotno tatvino naredili dotični banditi pri Hudnikovih	(Martinovcu) na predvečer ropa in to na predlog domačih zgoraj	imenovanih Hudnikov. Ko so se po izvršeni tatvini vrnili s plenom, so si	ravno tako zopet pri Martinovcu vse razdelili med seboj. Hudnik Ivan je	priznal, da je sodeloval pri ropu na Šujici. Vsi imenovani Hudnikovi in	mati bandita Toneta so priznali, da so sprejemali in delili med seboj	naropani denar in drugi material in da so skrivali lopova Jakše Toneta	od dneva pobega iz partizanskih vrst do njegovega zadnjega dneva. Na	vprašanje, zakaj ga niso prijavili katerikoli partizanski edinici, so	priznali, da so vedno mislili, da se bo tatinski bandit umaknil preko	meje v Nemčijo, še preden bi ga zasledila roka pravice. Vsi zgoraj	imenovani, kateri so popolnoma priznali svojo udeležbo pri ropanju, so	prejeli zasluženo kazen.</p>
						<p>
							<emph>Danes, ko ves slovenski narod bije herojsko in veličastno borbo za	svojo osvoboditev izpod okupatorskega jarma in za pošten in pravičen	red, se v sramoto slovenskega naroda še vedno ponavljajo tako nizki	primeri nepoštenja, ljudske sebičnosti in barbarstva. Zato naj bo ta	kazen opozorilo vsem onim, ki še vedno hočejo živeti na nepošten	način. Padla žrtev partizana Tončka pa naj bo pred vsemi Slovenci	kot svetel lik pravega borca partizana, ki je v tej pravični borbi	slovenskega naroda pripravljen žrtvovati vse in tudi svoje	življenje.</emph>« Tako komunike Dolomitskega odreda.</p>
						<p>Pozoren bralec se bo najbrž začudil, kako naj bi bila v peči skrita tudi	Tonetova mati Ana Jakše. Seveda se najprej vprašamo, kako je sploh	prišla k Martinovcu. Iz pisanja Karla Leskovca vemo, da je bilo tedaj na	Selu nekaj <pb n="020"/>
						</p>
						<p>
							<figure>
								<graphic url="slike_z_91/z_91_07.png"/>
								<head>Lojze Hudnik in nevesta Manca leta 1937 – pet let pred	smrtjo.</head>
							</figure>
						</p>
						<p>družin, ki so se zatekle na »osvobojeno« ozemlje; na primer Mrakovi z	Vrhnike so bili pri Antonovcu. Če je Tonetova mati na tak način prišla k	Martinovcu, pomeni, da ni bila nobena skrivnost, da tja zahaja tudi	komandir Tone. Kolikšna je verjetnost, da bi se v peč poleg Toneta	skrila tudi mati? Ali bi potem iz peči mogel streljati oziroma metati	bombe? V verodostojnost prič, ki niso niti imenovane, upravičeno	dvomimo. Ropali naj bi tudi v Zaklancu. Pa menda ne 20. novembra, ko so	partizani odpeljali očeta Dolinarja, njegovo ženo in dve hčeri,	Zalaznikovo mater in hčer Katarino ter Fajdigovo Marijo. Vseh sedem so	potem pobili v Prosci, dober kilometer od doma. Noč je bila svetla in	vaščani, ki niso spali, so videli očeta Dolinarja, ko je stopal ob	volih, ki sta vlekla težko naložen voz proti Brezju. Je mar peljal tisto	blago na Selo? O žrtvah iz Zaklanca niso izdali nobenega komunikeja, pač	pa je Rudolf Hribernik, ki je bil skoraj njihov sosed, mnogo let kasneje	v svojih Spominih povedal, da so kot člani Katoliške akcije vohunili za	partizani in njihovimi somišljeniki. Če je draveljski Tone bil tak	»tatinski lopov in bandit«, kaj so bili potemtakem tisti, ki so poleti	1942 ropali, požigali in morili na Brezovici, na Ljubgojni in v	Šentjoštu? Zakaj so se tisti ropi imenovali rekvizicije, poboji pa	justifikacije oziroma izvršitve pravičnih sodb ljudskega sodišča? Kdo	more sprejeti tako razlago?</p>
					</div3>
					<div3>
						<head>Hudnikovi, po domače Martinovčevi na Selu pri Dobrovi</head>
						<p>Pravzaprav o njih ne vemo veliko. Pri hiši je menda bilo dvanajst otrok,	vendar nam celo sorodniki komaj naštejejo njihova imena. Nič čudnega, ko	so pa nekateri že pred vojno šli od doma in jih mlajši sorodniki skoraj	niso več videli. Oče v prelomnem času 1942 ni bil več živ. Na domu je	bil poročen sin Lojze, rojen leta 1900. Nevesto Marijo, klicali so jo	Manca, si je pripeljal iz Dravelj in leta 1942 sta že imela hčerko Vero	(5 let) in sina Lojzeta (4 leta). Mati Frančiška je bila ob smrti stara	67 let. Poleg Lojzeta, ki je bil poročen in naj bi bil gospodar	Martinovčevine, sta bili doma še sestri Francka in Ivanka ter brata	Matija (1904) in Polde (1913). Ivan je bil poročen na Šujici, Mihael pa	je z družino živel v hišici, ki jo je postavil na robu Martinovčevega	grunta. Pravijo, da ostali bratje in sestre s tem niso bili zadovoljni.	Menda tudi snahe Mance niso dobro sprejeli, češ da je premalo	gruntarska. O Lojzetu nekateri mislijo, da je bil dober, ni pa tega znal	uveljaviti. Morda je tudi to pripomoglo, da je njegova žena postala	bolehna in je bila novembra 1942 priklenjena na bolniško posteljo.</p>
						<p>Kmetje so bili včasih res nekoliko preveč varčni, lahko bi se tudi reklo	škrti, večkrat pa se jim to neprijetno lastnost po krivici pripisuje.	Kmečko življenje in delo je bilo trdo in temu primerne so bile tudi	njihove navade. Tete in strici so tu in tam res zagrenili življenje	nevesti, ki je prišla k hiši, v večini slučajev pa so bili pravi	blagoslov za hišo in za mladi rod, ki se je rojeval in odraščal v njej.	Brez njih se marsikatera kmečka hiša ne bi obdržala za prihodnje rodove.	Ko beremo Grabeljškovo Dolomiti se krušijo, nam ta problem izredno živo	stopa pred oči. Na eni strani gruntar Marinkovec v večnem strahu za	svoje bogastvo, nezadovoljen s sinovoma, ki mu ne sledita v vsem, in	nezaupljiv do partizanov, ki njemu in gruntu lahko prinesejo nesrečo, na	drugi strani pa kajžar Grabner in njegova žena, vedno pripravljena	pomagati, ki se ne bojita nikogar, saj nimata kaj izgubiti, ki kljub	izgubi najdražjih vztrajata na začrtani poti. Ali ni morda nekaj tega	gledanja tudi v posameznih pripovedih naših pričevalcev? Pol stoletja	zapovedanega molka in doslednega ponavljanja neresnic je pač pustilo	svoje posledice.</p>
						<p>Kakšna je torej resnična zgodba Martinovčeve družine? Hribernik in	Grabeljšek govorita predvsem o »lažipartizanu« Tonetu, ki so mu	Martinovčevi nudili zavetje in je zato tudi nje zadela kazen. Od	domačih, ki so bili priče <pb n="021"/>
						</p>
						<p>
							<figure>
								<graphic url="slike_z_91/z_91_08.png"/>
								<head>Ivan Hudnik in žena Albina</head>
							</figure>
						</p>
						<p>spopadu med Tonetom in vosovci, sta preživela samo Lojzetova otroka, ki	sta bila tedaj stara pet let oziroma štiri leta. Baje je nekdo od	vosovcev, ki so se tedaj borili s svojim odpadnikom in »kaznovali«	Hudnikove, še živ, vendar ga nismo iskali, saj najbrž ne bi zvedeli kaj	več od že napisanega. Govorili smo s sorodniki in znanci Hudnikovih,	poiskali v Slovencu od 17. novembra 1992 članek, ki ga je napisal Ivo	Žajdela po razgovoru z udeleženci blagoslovitve spominskega križa na	grobu Hudnikovih v gozdni globeli pri Babni Gori, in slika pred nami se	je nekoliko izostrila, popolnoma pregledna pa še ni. Večina sogovornikov	verjame, da so Martinovčevi pomagali Tonetu pri spravljanju	»rekviriranega blaga«. Pri tem se seveda vprašamo, koliko je tega blaga	sploh bilo in zakaj bi Hudnikovi imeli interes zanj, ko vendar niso bili	revni? Če so bili kritični do »ta mlade«, češ da ni dovolj gruntarska,	ali bi trpeli, da Draveljčan Tone zagospodari nad njimi, ko je bilo	njegovo ravnanje v nasprotju z njihovim ponosom in solidarnostjo do	drugih kmetov? Če je bilo na »osvobojenem« ozemlju vse pod kontrolo,	kako bi taka nečedna dejavnost mogla ostati skrita. Sogovornikom je	znano, da je Tone, ko so ga odkrili v peči, smrtno ranil 17-letnega	partizana Tončka Češnovarja, Žnidarjevega iz Gabrja. Večina ne ve za Ano	Jakše, Tonetovo mamo. Po eni verziji naj bi bila Tonetovo dekle Albina	Hudnik, vendar izgleda, da je bila Albina žena Ivana Hudnika, ki je bil	poročen na Šujici, Tonetova izvoljenka pa je bila Ivanka, ki se je pred	vosovci skušala skriti na podstrešju domače hiše, vendar so jo hitro	odkrili. Kljub temu da je bila v zadnjih mesecih nosečnosti, so grdo	ravnali z njo in jo odpeljali z ostalimi. Ni čisto jasno, ali so Ivana	in njegovo ženo prijeli na njunem domu na Šujici ali pri Martinovcu.	Poleg njiju so torej odpeljali sestri Francko in Ivano ter brate Lojza,	Matija in Poldeta. Zasliševali in »sodili« so jih v nekem podu (skednju)	pri Babni Gori in verjetno 24. novembra pobili ter površno zakopali.	Žajdela piše v omenjenem članku, da mu je lastnik gozda, kjer so	Hudnikove pokončali, povedal, da so v petdesetih letih med grabljenjem	listja naleteli na slabo zakopana trupla in jih potem bolje pokopali.	Seveda o tem niso z nikomer govorili. Ne vemo, kje so vosovci pokopali	odpadnika Toneta in Žnidarjevega Tončka.</p>
						<p>Ko so sedem Martinovčevih odgnali proti Babni Gori, so doma ostali še	mati Frančiška, njena snaha Manca, ki je bila v postelji, in oba otroka.	V hiši so gotovo bili tudi vosovci ali pa so jo vsaj nadzirali. Manca je	še isti dan umrla. O njeni smrti so še danes različne razlage. Nekateri	menijo, da so jo umorili domači, ker so se bali, da bi preiskovalcem še	kaj povedala, drugi verjamejo, da so k njeni smrti pripomogli vosovci,	ki so želeli hišo čim prej imeti zase. Še najbolj verjetna je razlaga,	da ji je od vsega hudega, ki je tisti dan zadelo hišo, odpovedalo srce.	Nastal je problem, kje in kako bo pokopana, kajti na Dobrovi, kjer je	bilo pokopališče, so bili Italijani. Ker moških ni bilo ali pa se zaradi	Italijanov niso upali na Dobrovo, so štiri sosede odpeljale pokojnico na	Dobrovo in jo pokopale. Italijani so pogreb od daleč opazovali, niso pa	ga ovirali. </p>
						<p>Mančin mož Lojze je menda po njeni smrti v spremstvu vosovcev prišel	domov, ko pa so jo sosede odpeljale na Dobrovo, so ga zopet odgnali v	oni skedenj pri Babni Gori. Sedeminšestdesetletna mati Frančiška z obema	vnukoma je še ostala v hiši pod nadzorom. Pripovedujejo, da je dvakrat	skušala bežati proti Dobrovi, pa so jo vselej prestregli. Ne vemo, zakaj	se je odločila za beg, prav gotovo ne zato, da bi izdajala Italijanom,	kot ji še danes nekateri pripisujejo. Le kaj bi ona mogla izdati? Po	drugem poizkusu bega so tudi njo odpeljali proti Babni Gori. Ni čudno,	če po vsem strahu in trpljenju tistih dni ni zmogla strme poti. Po neki	pripovedi so jo kar tam ob poti ubili in zakopali. Njena vnuka tako	nista mogla ostati doma in so ju oddali sorodnikom.</p>
						<p>Kot deseti član Hudnikove družine je po »osvoboditvi« moral umreti še	četrti Lojzetov brat Miha, ki je živel v skromnem družinskem gnezdecu na	Selu na robu Martinovčevega posestva. Po domače se je hiši reklo pri	Mihelnu. Zaposlen je bil kot cestar. V času italijanske okupacije je bil	več mesecev v zaporu, ker so ga obdolžili sodelovanja s partizani. Malo	pred kapitulacijo Italije je prišel domov. <pb n="022"/>
						</p>
						<p>
							<figure>
								<graphic url="slike_z_91/z_91_09.png"/>
								<head>Francka in Ivana Hudnik</head>
							</figure>
						</p>
						<p>Potem je bil pri domobrancih na Dobrovi za kuharja. Maja 1945 ni šel z	njimi na Koroško, ampak je ostal doma in delal na cesti kot pred vojno.	Še pred koncem maja 1945 so ga vzeli kar od dela na cesti in ni ga bilo	več nazaj.</p>
						<p>Od novembra 1942 do sredine marca 1943 so na Martinovčevi domačiji	gospodarili partizani. Nimamo podatka, katere ustanove revolucionarnega	gibanja so bile tedaj pri Martinovcu. Še največ o tem izvemo iz knjige<emph>Križpotja</emph>. Njen avtor Karel Leskovec se je tisto zimo	večkrat mudil med kurirji pri Antonovcu, najbližjem sosedu	Martinovčevih: »<emph>Že po hišnem poslopju si lahko videl, da spada	Martinovec med premožne kmete. V tej hiši sta živeli tudi dve	partizanski družini: Korenčevi iz Zaklanca in Velkovrhovi iz	Horjula… Pri Martinovcu so se vso zimo zadrževali partizanski	voditelji. Tudi štab odreda je kakšne dni prebil tu. Študijski	sestanki so bili, lahko rečem, na najvišji ravni. Tovariši Ziherl,	Kidrič in drugi partizanski voditelji so jih vodili. Mi smo spadali	v &apos;spodnji dom&apos;, Martinovčeva hiša pa je bila	&apos;zgornji dom&apos;. K Martinovcu je od nas le takrat kdo zašel,	kadar je imel službeni opravek ali pa, kadar smo ugotovili, da je	hiša brez tistih možakarjev.</emph>« (Križpotja, str. 342)</p>
						<p>Italijani so Martinovčevo domačijo požgali 12. marca 1943, takoj na	začetku operacij proti dolomitskim partizanom, in s tem dopolnili delo	partizanov, ki so uničili družino. Podobno se je zgodilo na Ljubgojni	pri Horjulu, kjer so partizani sredi junija 1942 ubili župana Bastiča in	njegovo ženo ter izropali domačijo, nekaj tednov kasneje so pa Italijani	požgali celo vas in tudi Bastičevo domačijo. Veliko takih primerov bi	lahko našteli, ko so se domači revolucionarji in tuji okupatorji družno	dopolnjevali pri uničevanju slovenskih življenj in premoženja.</p>
					</div3>
					<div3>
						<head>Zakaj so Hudnikovi morali umreti?</head>
						<p>Kdor z zdravo pametjo razmišlja o pomoru Hudnikove družine, bo kmalu	prišel do zaključka, da prikrivanje partizana Toneta in njegovega blaga,	če ga je sploh kaj bilo, ni moglo biti resnični in edini vzrok za	obsodbo, ampak le izgovor za nekaj, kar ni moglo biti imenovano, kar ni	smelo priti v komunike. Prav je, da tu opozorimo, da so bili mnogo hujši	ropi od Tonetovih opravljeni že poleti 1942, pa ni bil zaradi njih nihče	obtožen. Ko so na primer govorili o Šentjoštu, je bilo nekajkrat	izraženo celo obžalovanje, da nekateri »posebni ukrepi« niso bili	izvedeni že prej. Komandir Gad je sicer izgubil komandirski naslov in	nato še glavo, vendar se to ni zgodilo zaradi partizanskih zločinov	okrog Šentjošta in drugod, ampak ker je postal nevaren svojim lastnim	tovarišem in somišljenikom.</p>
						<p>Le malo prej kot nad Hudnikove na Selu so se partizani spravili nad čisto	navadne ljudi na drugem koncu doline, kjer ni bilo nobenega dezerterja	in njegove kraje. V noči na 20. november so udarili po treh hišah v	Zaklancu pri Horjulu. Odpeljali so štiri Dolinarjeve: očeta Janeza (65),	mater Marijo (57) in hčeri Ivano (19) ter Bernardo (16); Zalaznikovo	mater Ivano (59) in hčer Katarino (25) in še Marijo Fajdiga (22). Vseh	sedem so po vsej verjetnosti še isto noč pomorili pri komaj pol ure	normalne hoje oddaljenem kamnolomu ob cesti, ki iz Zaklanca pelje proti	Dvoru in Polhovem Gradcu. Zakopali so jih na dveh mestih, kar bi lahko	pomenilo, da so bili izpostavljeni različnim postopkom. Ena od posledic	te okoliščine je bila ta, da so jih našli oziroma prekopali ob različnih	časih: Dolinarjevi in Fajdigova so bili odkopani 19. aprila 1943,	Zalaznikovi dve pa šele 2. aprila 1945. Za razliko od dobrovskega	župnika Klopčiča, ki Hudnikovih v Kroniki dobrovske fare ni niti omenil,	je bil horjulski župnik Franc Nastran 19. aprila 1943 osebno navzoč pri	izkopu Dolinarjevih in Fajdigove in ljudje se spominjajo, da je imel s	seboj fotografski aparat. Verjamemo, da je hotel dokumente o teh	izrednih dogodkih ohraniti za farni spomin, vendar so mu kmalu po vojni	pri neki preiskavi vse pobrali in odnesli, nekatere pa zažgali že na	farovškem dvorišču. Najbolj se je ljudem zdelo škoda kronike, ki jo je	med vojno pisal o dogodkih v fari in dolini. (Glej Justin Stanovnik,<emph>Znamenja, Zaveza, </emph>št. 62)</p>
						<p>Justin Stanovnik seveda ne ostane samo pri zunanjem opisu pomora v	Zaklancu, ampak skuša prodreti v njegovo »notranjost«, <pb n="023"/>
						</p>
						<p>
							<figure>
								<graphic url="slike_z_91/z_91_10.png"/>
								<head>Zakaj so partizani v času „Dolomitske republike“ požgali	cerkev na Hruševem?</head>
							</figure>
							<lb/>poiskati vzroke, ki so »izvajalce« nagnili k temu okrutnemu	zločinu. Ko zaman išče kak namig v <emph>Tovarišiji</emph> – Kocbek je	bil tedaj z drugimi Izvršniki v bunkerju nad Gaberjem – in ne more	razumeti popolnega molka domačina in filozofa dr. Ceneta Logarja, je	edino, kar končno najde, kratka notica o zaklanški trojki Katoliške	akcije v Hribernikovih <emph>Spominih</emph> iz leta 1995. Ker pa je	prepričan, da Katoliške akcije tedaj v Zaklancu sploh ni bilo in da je	Hriberniku to le izgovor, razmišlja naprej in pride do zaključka, da je	bil glavni vzrok za pomor sedmih Zaklančanov strah: »<emph>Kordon	strahu, ki so ga partizani zgradili z boljševiško nadarjenostjo, je	bil trden in je držal. Partizani, njihovo vodstvo, njihovi kurirji,	prihajanje in odhajanje ljudi in blaga – vse je postalo nevidno.	Glas o ustrahovalni ekspediciji v Zaklancu je šel od vasi do vasi,	dokler obroč ni bil sklenjen. To vejo povedati vsi: po hišah so tudi	za zaprtimi vrati in okni govorili samo še o najnujnejših opravilih	v hlevu in na njivah. Sinovom, ki so bili pri vaških stražah, so	matere naročale, naj pazijo, kaj govorijo, zakaj &apos;oni &apos;	vedo vse.</emph>« (<emph>Zaveza</emph>, št. 62, str. 58) </p>
						<p>Spomnimo se misli Karla Grabeljška, ki jih je položil v glavo komisarja	Aleša: »Izdajalce je treba kaznovati, da jim naženemo strah v kosti, da	onemogočimo njihovo pogubonosno delo in pritegnemo k nam vse, ki so	pošteni.« Kardelj je v uvodu k Hribernikovi knjigi zapisal, da so uvedli	najstrožjo konspiracijo, da bi tudi pred prebivalstvom prikrili svojo	navzočnost v Dolomitih. Ni težko razumeti, da je bila taka konspiracija	možna le, če so se ljudje bali. In kaj bi ljudi moglo bolj prestrašiti	kot to, da so na enem koncu doline obsodili na smrt sedem ljudi, na	drugem koncu pa devet? Med njimi so bile tudi žene in dekleta; najmlajša	je bila stara komaj šestnajst let. Prizanesli niso niti dekletu v	zadnjih mesecih nosečnosti, ki je bila posledica njene zveze s človekom,	ki naj bi se partizanom izneveril. Torej niti noseča žena niti	mladoletno dekle niti sedemdesetletna starka niso varne pred partizansko	kaznijo. Nobeno prepričevanje ne bi moglo biti bolj učinkovito kot to,	kar se je zgodilo 20. novembra v Zaklancu in nekaj dni kasneje na Selu.	»<emph>Obroč strahu je bil sklenjen</emph>«. In ta obroč ni oklenil	samo navadnih ljudi, temveč tudi partizane in njihove somišljenike.	Sledi tega strahu zaznamo celo v Leskovčevem opisu tedanjega	partizanskega Sela: »<emph>Vasica je bila tisto zimo med najbolj	prometnimi in živahnimi v Dolomitih. Podnevi in ponoči so se	sprehajali sem in tja najrazličnejši ljudje. Videl si lahko vedno	nove obraze. Od kod je kdo prišel, kako mu je ime, vse je bila	skrivnost. Take stvari spraševati je bilo nevarno. Vsak je imel	svoje delo, in če ni bilo treba, je bilo bolje, da nisi bil preveč	radoveden</emph>«. (<emph>Križpotja</emph>, str. 343) Za tak načrt	in njegovo izpeljavo je <pb n="024"/>
						</p>
						<p>
							<figure>
								<graphic url="slike_z_91/z_91_11.png"/>
								<head>Istočasno s cerkvijo na Hruševem so minirali in požgali tudi	cerkev sv. Janeza Krstnika v Gabrju.</head>
							</figure>
						</p>
						<p>bila res potrebna »boljševiška nadarjenost« in krutost.</p>
						<p>Kot živ primer take krutosti je v knjigi Logatec 1941–1945, ki je izšla	pred nekaj meseci, opisan lik namestnika politkomisarja Dolomitskega	odreda Romana Potočnika: »<emph>Bil je star kakih trideset let, že pred	vojno član partije, pravi revolucionar. Navduševal se je za ruski	boljševizem in v odredu na vso moč uveljavljal boljševiške postopke.	Vsako najmanjšo napako med tovariši bi najraje popravljal s pištolo.	Da je Gad tako svobodno spravljal ljudi pod zemljo, je bila v	precejšnji meri tudi Romanova zasluga. Torej je o usmrtitvah	Dolomitskega odreda odločal človek, ki je bil po poreklu predvojni	komunist. Ker je bil zaprt v Sremski Mitrovici, je tam skupaj z	drugimi člani KPJ v tamkajšnji kaznilniški partijski šoli predeloval	zgodovino VKPb (Vsesojuzne komunistične partije boljševikov) in	drugo podobno literaturo. Zato je bil prepričan boljševik in je	poznal faze revolucije, kot so se jih jugoslovanski komunisti učili	od ruskih. Poleg tega je bil telesno prizadet, saj je imel trdo	nogo. Takšna hiba pa posameznika pogosto naredi zagrenjenega in	sovražnega do zdravih ljudi. Ni znano, koliko ljudi je Potočnik	ukazal ubiti. V smrt ni pošiljal samo dolomitskih domačinov, pač pa	nič manj – če ne še bolj – partizane. Posebno temna plat njegovih	umorov je bilo ubijanje borcev II. grupe odredov. Posamezniki, ki so	se iz hajk in porazov na Gorenjskem vračali čez mejo, so prihajali k	dolomitskim partizanom, tu pa jih je Potočnik obravnaval kot	dezerterje.</emph>« (Logatec 1941 – 1945, str. 291 – 292) Seveda pa	vse te boljševiške manire ne bi bile možne, če jih ne bi odobravali tudi	tisti, ki so od novembra 1942 do marca 1943 bivakirali v Žirovnikovem	grabnu in se občasno ustavljali tudi pri Martinovcu na Selu.<pb n="025"	/>
						</p>
					</div3>
				</div2>
			</div1>
			<div1>
				<head>Pripovedi</head>
				<div2>
					<head>»Kje je grob mojega očeta?«</head>
					<docAuthor>Vanja Kržan</docAuthor>
					<div3>
						<p>Vedno me pretrese, kadar moram pisati zgodbo o umorjenem možu in očetu,	njegovim otrokom pa ni bilo dano, da bi ga poznali in izkusili, kaj	pomeni imeti očeta. Povojno zaznamovanost in životarjenje brez očetove	ljubezni in opore je ob strti mami in stari mami svoja otroška in	fantovska leta do zrelih moških let grenko okušal Robert Rozman, rojen	septembra l. 1944, kot tudi njegova sestra, rojena marca l. 1943. Kdaj	in kako se je naselilo v Robertovo otroško glavo spoznanje, da nima	očeta? Kako je to doživljal, razumeval? </p>
						<p>»Čeprav očeta ni bilo,« ugotavlja danes Robert, »je bil v pogovorih z	mamo in staro mamo vedno prisoten. Imel sem občutek, kot da imamo očeta,	a je odsoten. Kje bi bil, nisem vedel in o tem ne razmišljal. Mama je	nama s sestro pripovedovala o njegovem življenju in vsak dan smo zanj	molili. Postajal mi je domač in čez čas se mi je zazdelo, da bi se že	moral vrniti. Kdaj bo končno moje pričakovanje poplačano z velikim	veseljem ob srečanju z njim? »Kdaj se bo vrnil? Zakaj se še ni vrnil?«	sem silil v mamo. Uboga mama in stara mama, ki ji je bil moj oče edini	sin. A žal na ta vprašanja še dolgo niti sami nista vedeli odgovoriti. </p>
						<p>Že v prvem razredu se je začelo spraševanje. Kdo je mama? Kdo je oče? Kdo	nima očeta? Mama naju je podučila, da morava odgovoriti: Oče je bil	&apos;pogrešan&apos;. Niti sestra niti jaz nisva razumela, kaj pomeni,	da je najin oče &apos;pogrešan&apos;. Vse življenje sva očeta morala	uradno predstavljati s tem izrazom, sebe pa s sinom in hčerko	&apos;pogrešanega&apos; očeta. Še danes nama ta beseda povzroča občutek	bolečine in nelagodja. Sestro ob besedi &apos;pogrešan&apos; kar zmrazi.	Mamino pojasnilo o aretaciji in da je bil čez čas nekam odpeljan, me je	zadovoljilo le nekaj časa. Začel sem mamo spraševati še več o očetu,	dokler tudi v meni z leti ni dozorelo spoznanje, kaj pomeni, da je oče	&apos;pogrešan&apos;: v prvih dneh maja aretiran in kasneje odpeljan	neznano kam. Ne vem, koliko časa je potrebovala mama, da je končno tudi	ona doumela, da očeta ni več. V zapor mu je nosila pakete s hrano, ko	očeta ni bilo več tam. Stara mama je še nekaj časa v mislih romala za	sinom po ujetništvu prostranih sibirskih gozdov. Tudi njima so prihajala	spoznanja počasi, po delcih. </p>
						<p>Midva s sestro sva medtem odrasla in pričela razumevati spoznanja in	čutenja mame in stare mame, ki svojega ogorčenja in žalosti ni prav nič	skrivala. Uradno je bila očetova smrt potrjena šele z mrliškim listom	leta 1995, a brez datuma in kraja smrti. Takrat sta bili mama in stara	mama že dolgo mrtvi. Midva s sestro pa še vedno iščeva očetov grob. Z	vso gotovostjo bi rada končno zvedela, kje je, da bi se lahko z njim v	duhu srečala vsaj tam. </p>
						<p>Življenje od mojih zrelih let dalje bi se lahko imenovalo »po sledeh za	očetom«. Kdaj in kje so ga ubili? Kam zagrebli? Dokumentiranih dokazov	ni. Vse, kar danes vem, sem z leti zvedel le iz pripovedovanja ljudi in	ni uradno potrjena resnica; le domneve, ki me ne morejo v celoti	prepričati in ne odvrniti od nadaljnjega iskanja očetovega groba. Upam,	da se bodo tudi na Postojnskem pričela odkrivati grobišča. Baje jih je	na Primorskem okoli sto. Danes je znano, da je vsa leta po vojni vsaka	občina strogo zaupno hranila sezname vseh grobišč na svojem ozemlju.	Uničili so jih neznano kdaj, po pomoti uslužbenke se je ohranil le	seznam za občino Ilirska Bistrica z več kot desetimi grobišči. Niso jih	hranili kot pomemben zgodovinski dokument za razumevanje naše narodne	zgodovine, ampak zato, da so lahko miličniki budno nadzorovali,	preganjali in zasliševali svojce žrtev, ki bi si drznili na teh krajih	prižigati sveče za svojimi &apos;pogrešanimi&apos; domačimi, zlasti ob	prazniku vseh svetih.« A mnogi so jih kljub temu.</p>
						<p>Kdo je bil Robertov oče? Kaj je zvedel o njem od mame in stare mame?	Robertov oče Alojz Rozman (27.7.1916) je bil rojen v Zalogu pri	Postojni. Na italijanskem krstnem listu je Luigi Rosman, vsi so mu	pravili Gigi. Bil je nezakonski sin in rojen po očetovi smrti, ki ga je	doletela na Soški fronti leta 1916. Podobno kot Robert niti on ni poznal	svojega očeta. Z ovdovelo materjo in sestro Josipino, pravili so ji	Pina, so se v letih po vojni stežka prebijali. Ko sta Lojz in Pina	pričela hoditi v petrazredno italijansko osnovno šolo, se je vdova z	otrokoma preselila v podnajemniško stanovanje v Postojno. Vsi šolarji so	se morali vpisati v fašistično organizacijo Balilla. Lojz in Pina sta	bila tako narodno-zavedno vzgojena, da je ob neki priliki mali Lojz	zabrisal kapo fašistične uniforme na tla in jo v jezi teptal. Sošolci so	ga zatožili ravnatelju, ki ga je izključil iz šole. Pina je pokleknila	predenj in ga na kolenih prosila, naj brata sprejme nazaj, naj mu	oprosti, in zagotavljala, da tega Lojz ne bo nikoli <pb n="026"/>
						</p>
						<p>
							<figure>
								<graphic url="slike_z_91/z_91_12.png"/>
								<head>Alojz Rozman in sestra Josipina Rozman</head>
							</figure>
						</p>
						<p>več storil. Uspelo ji je pregovoriti ravnatelja, a zagrozil ji je, da	drugič za kaj takega ne bo opravičila. </p>
						<p>Po osnovni šoli se je Lojz izučil za trgovca in prodajal v trafiki. V	Postojni so ga poznali po njegovi dejavnosti, živahnosti in načelnosti.	Bil je član Zvonarskega društva in telovadnega društva ter z njim	nastopal celo v Rimu. Do konca življenja je ostal zaveden Slovenec in se	nikoli ni včlanil v fašistično organizacijo Fascio. Zato tudi ni mogel	dobiti redne zaposlitve, vsako je izgubil po dveh ali treh mesecih. </p>
						<p>S pričetkom vojne je bil vpoklican v kazenski bataljon, zloglasni	Battaglione speciale in poslan na Sardinijo kot večina primorskih fantov	in mož. Tam je večkrat hudo zbolel in bil v začetku l. 1942 odpuščen	domov na bolniški dopust. V tem času se je poročil z Marijo Sever (1907)	iz Orehka pri Postojni. V njeni družini je bilo devet otrok, zato si je	Marija že zgodaj poiskala zaposlitev po raznih krajih severne Italije	kot služkinja, varuška otrok, kuharica ipd. Prislužila si je denar, se	vrnila v Postojno in si s prihranjenim denarjem kupila trafiko,	pridobila licenco za prodajalko in prodajala časopise; nekaj časa je	prodajala v slaščičarni na takratni znani avtobusni postaji, ki je bila	nekakšno zbirno mesto primorskih Slovencev in Slovencev onkraj meje v	Jugoslaviji; še posebej med vojno so se živahno pretakale novice med	enimi in drugimi. Enodušno so bili, kot vsi Primorci, proti fašizmu in	željno pričakovali osvoboditev. V svoji trafiki je Marija skrivaj	prodajala slovenske knjige in skoraj vse slovenske časopise, od	liberalnega Jutra do katoliškega Slovenca. Vedela je, da s tem poslom	zelo veliko tvega. Lepega dne se pojavi v trafiki italijanski policaj:	»Sem slišal, da prodajate tudi slovenske časopise? Pa je to res?« Mamo	je oblila zona. Vedela je, da je to prepovedano in ji grozi zapor. Toda	že v naslednjem hipu je pogumno in odločno izjavila :« Ni res! Ne	prodajam slovenskih časopisov.« Policaj se ji je prijazno nasmehnil:	«Verjamem vam, gospa,« in odšel. Šele takrat se je pričela mama tresti.	Če bi se policaj samo malo sklonil pod prodajno mizo, bi v policah	zagledal vse polno slovenskih časopisov in tudi kakšno knjigo. Ljudje so	tako zvedeli, kaj se dogaja s Slovenci onkraj meje. Bila je delavna in	podjetna, zato ji je posel cvetel tudi med vojno. Mož ji je pomagal,	dokler je bil na bolniškem dopustu, konec leta 1942. se je moral vrniti	v vojsko. </p>
						<p>Lepega dne je županova žena prinesla Mariji v trafiko pristopno izjavo za	vpis v fašistično organizacijo Fascio. Če ne bo podpisala, bo izgubila	licenco za prodajalko. Takrat je bila že noseča in je privolila v	članstvo v Fasciu. Njena trgovska dejavnost med vojno in včlanjenje v	Fascio sta bila verjetno razlog, da so se po vojni spravili na oba z	možem. Bili so ji nevoščljivi, ker so mislili, kako veliko denarja je	prislužila v Italiji, da si je lahko kupila dovoljenje za podajalko; med	vojno so ji zavidali zaslužek, čeprav je zaslužila le za preživetje	družine. </p>
						<p>Po razpadu Italije 8. septembra 1943 se je Lojz vrnil domov. Mnogo	vojakov iz Primorske se je takrat pridružilo Prekomorski brigadi, Lojz	je zaradi bolezni ostal doma, kjer je srečnega očeta pričakala njegova	prvorojenka, rojena marca 1943. Oče je, kolikor mu je dopuščala bolezen,	pomagal mami in ji nabavljal stvari za njeno trafiko, ki je postala	pravcata mala trgovinica. Pomagala je tudi Lojzova mama. </p>
						<p>Toda čas je bil tak, da noben moški ni mogel mirno živeti doma. Na	Primorskem se je konec l. 1943. začelo ustanavljati domobranstvo pod	vodstvom polkovnika Kokalja. V Trstu je bil z njegovo pomočjo	ustanovljen Slovenski narodni varnostni zbor SNVZ ali z drugo besedo	Primorski domobranci. V začetku l. 1944 so se pri Rozmanovih večkrat	pojavili domobranci, celo večkrat na teden, da bi Lojza mobilizirali.	Žena jih je prepričevala, da je mož bolan, <pb n="027"/>zato so ga	pričeli nadzorovati. Domobranci so prihajali podnevi, partizani ponoči.	Ker so končno oboji uvideli, da je resnično bolan, so ga partizani	pustili na miru. Toda ne domobranci. 19. maja 1944 so ga mobilizirali.	Podpisal je pristopno izjavo z datumom 1. maja, ker so primorski	domobranci svoje vojake skromno plačevali in je tako lahko dobil plačo	za celoten mesec maj. Pristopno izjavo je podpisal v Trstu in dobil čin	nižjega oficirja. Največkrat je zaradi partizanskih diverzantskih akcij	stražil železniško progo, predvsem mostove med Planino in Rakekom do	Ilirske Bistrice. Obdobje njegovega domobranstva se je kmalu končalo v	vojaški bolnici pri sv. Ivanu v Trstu, ker je bolezen ponovno	izbruhnila. V bolnici se je zdravil do 3. oktobra 1944 in bil takrat	izpisan iz seznama SNVZ kot neozdravljivo bolan. </p>
						<p>Zopet je bil doma in pomagal ženi, kolikor je mogel. V tem času je vedno	bolj spoznaval, kaj pomeni boljševiška revolucija, ki jo je partizanski	&apos;osvobodilni&apos; boj pričel z vso krutostjo izvajati zdaj še na	Primorskem. Skrivaj je poslušal radio, prebiral različne biltene,	partizanske in domobranske, npr. domobranski bilten Straža na Jadranu.	&apos;Osvobodilni boj&apos; sta z ženo pričela spoznavati od blizu.	Partizani so pokradli vse, kar so mogli: pisalni stroj, dva radio	aparata in kolesa, vse, česar niso pred njimi že Italijani. Kar naprej	so k ženi v trafiko hodili po cigarete, čokolado in stvari, ki so se pod	roko dobro prodajale. Njej so lagali, da pobirajo za partizansko vojsko,	a so največkrat izkupiček pospravili v svoj žep, njej pa delili nekakšne	listke z zagotovilom, da ji bo po vojni vrnjena nastala škoda. Lojza do	konca vojne niso več nadlegovali.</p>
						<p>Konec aprila ali prvega maja 1945 se je oglasil v Postojni alarm.	Opozoril je ljudi, naj se takoj umaknejo v zaklonišča, ker bodo	partizani osvobajali ozemlje od Trsta proti Ljubljani. Lojz ni hotel	nikamor, čeprav so mu domači prigovarjali, naj se skrije pred partizani,	saj ti vedo, da je bil njihov nasprotnik. »Saj nisem nič naredil,« se je	naivno v svoji poštenosti izgovarjal Lojz. Marija se je odločila za	zaklonišče v rojstnem Orehku in vzela s sabo oba otroka, Lojz, njegova	mama in Pina so ostali doma. Zaklonišče je bilo zgrajeno med obema	vojnama globoko pod zemljo in v njem bodo varni pred bombami.</p>
						<p>Ko so 2. maja partizani prišli do Postojne, se je vnela navzkrižna bitka	z nemško vojsko; mnogo zgradb je bilo porušenih ali drugače	poškodovanih. Jordanovi hiši na Tržaški c. 39, v kateri so kasneje mama	in otroka dobili</p>
						<p>
							<figure>
								<graphic url="slike_z_91/z_91_13.png"/>
								<head>Alojz Rozman v Zalogu pri Postojni leta 1935</head>
							</figure>
						</p>
						<p>pritlično stanovanje, so granate prerešetale vse stene. V Postojni so si	ljudje zapomnili veliko dvorišče pred Jordanovo hišo, kjer so se v prvih	dneh maja dobesedno poklali med seboj zajeti kozaki, Mongoli, Bolgari in	četniki. Takrat je resnično kri tekla v potokih in v mnoge se je naselil	strah, kaj vse jim bo še prinesel konec vojne. Zvedeli so za polkovnika	Kokalja, ki je ostal v Gorici. Na zahtevo partizanov so njega in še	nekatere druge Angleži morali izročiti &apos;našim&apos; novim	oblastnikom. Po mučnih zaslišanjih so jih zmetali v eno od treh fojb v	Trnovskem gozdu v okolici Banjšice.</p>
						<p>Marija se je po enem tednu z otrokoma vrnila domov v Postojno. Pričakali	sta jih samo Lojzova mama in Pina. »Kje je Lojze?« – »Prišli so ponj.	Aretiral ga je neki oznovec s partizanskim imenom Javornik,« je bilo	vse, kar je ženi vedela povedati Pina. In tudi edino gotovo, kar so	domači dolga leta vedeli o Lojzu. </p>
						<p>Lojzova mama je izražala žalost in razočaranje nad tako osvoboditvijo na	nenavaden način za tiste čase: v obupu in razočaranju nad tako svobodo	ni poznala strahu in je glasno protestirala: »Ali je to kakšna svoboda?	Sinove ste nam pobrali, očete vzeli otrokom! Kje so? Kdaj nam jih boste	vrnili?« Kaj takega se ji je zdelo nemogoče, saj je vendar prišla	svoboda! Končno so rešeni italijanskega fašističnega nasilja! In nobeden	od mož ni bil izdajalec naroda! Zbrala je imena njej dobro poznanih	šestih <pb n="028"/>mož z rojstnimi podatki, ki so jih aretirali isti	dan kot njenega sina Lojza, to je 2. maja ali kakšen dan kasneje. Iz	zapora so jih odpeljali neznano kam, zvedela je, da večino od njih 16.	junija, enega 12. junija, njenega sina Lojza pa 23. maja. Imenom	aretirancev je dodala še imena njihovih družinskih članov z rojstnimi	podatki. Poleg njenega sina Lojza Rozmana so bili nesrečni aretiranci še	Križe Maks Milan (1922) dijak, Marinšič Stanislav (1910) bančni uradnik,	Kastelic Franc (1914) trgovec, Irgang Robert (1892) šumarski kontrolor,	in dr. Kobza Vladimir (1897) inženir. Razen dijaka Milana so bili vsi	priletni možje in očetje. Čemu je Lojzeva mama to storila? Takrat ni	vedela, da bodo ta imena z osebnimi podatki osvetlila tudi prihodnjim	rodovom drobec narodove zgodovine. Takrat jih je potrebovala zato, ker	je lastnoročno napisala pismo v tistih časih tako opevanemu maršalu	Titu, datirano 24. decembra 1945.</p>
						<p>Josip Broz – Tito<lb/>Maršal Jugoslavije<lb/>Beograd</p>
						<p>»Podpisane matere in žene se obračamo na Vas z vdano prošnjo, da se	oprostijo naši sinovi, možje in očetje, ki so bili ob osvoboditvi	Slovenskega Primorja odpeljani iz lastnih domov neznano kam. Prosimo	Vašo pravičnost, da nam jih osvobodite, kakor ste osvobodili našo	domovino po 25-letnem italijanskem suženjstvu z Vašo hrabro vojsko tudi	naše sinove in može. Zagotavljamo Vam, Maršal Demokratske Federativne	Ljudske Republike Jugoslavije, da so obtožbe napram našim možem podle	klevete, ko niti eden izmed njih ni bil nikdar nasprotnik osvobodilnega	in tudi nihče ni nikoli sodeloval z okupatorjem. Vsi spodaj navedeni so	postali žrtve svojih osebnih sovražnikov.«</p>
						<p>Sledijo imena žrtev z zgoraj omenjenimi podatki. Lojzova mama v imenu	vseh podpisanih žena in mater konča: »Podpisane matere in žene« (vse so	se lastnoročno podpisale), »se ponovno sklicujemo na Vašo pravičnost,	Tovariš Maršal Tito in ponovno prosimo, da se vrnejo naši možje Primorci	na svoja mesta k svojim družinam, da bodo služili naši novi domovini ter	s tem tudi preživljali ubožne družine. Prepričane, da bo predložena	prošnja skoraj uslišana, se zahvaljujemo. Smrt fašizmu – svoboda narodu!	V Postojni, dne 24. decembra 1945.« Ena od žena je pismo osebno izročila	maršalu, ko je za Božič 1945 prišel v Postojno, da si ogleda jamo. »Šta	je ovo?« in ga da v roke nekemu oficirju. »Neka molba,« odvrne ta in	stvar je bila končana. Za vedno. </p>
						<p>
							<figure>
								<graphic url="slike_z_91/z_91_14.png"/>
								<head>Nastop Telovadnega društva iz Postojne v Rimu okrog leta 1935.	Prvi z leve je Alojz Rozman.</head>
							</figure>
						</p>
						<p>Že nekajkrat so mi pri pisanju člankov prišla v roko pisma obupanih žena	in mater, ki so jih pisale maršalu Titu in vedno me pretresejo. Napisana	so brez najmanjše maščevalnosti, z eno samo srčno željo, da izvejo	resnico o svojih izginulih možeh in jih vrnejo družinam, saj nikoli niso	bili sovražniki ali izdajalci naroda, ampak nasprotno. A odgovora	maršala niso nikoli dočakale, kot te nesrečne žene in matere ne. </p>
						<p>Upanje, da možje še nekje živijo, je z leti plahnelo. Lojzova mama je	umrla l. 1983, ne da bi vedela, ali je sin živ ali mrtev. Žena pa je še	dolgo časa upala, da je mož na prisilnem delu nekje v kočevskih	gozdovih. O pomorih na Kočevskem so v Postojni zvedeli šele l. 1952.	Svojim bližnjim znankam je prof. Božena Sobanova zaupala, da se je na	begu v Italijo v Postojni skrivaj ustavil eden od ubežnikov, ki se mu je	posrečilo zbežati iz jame v Kočevskem Rogu. Sobanova je bila ena od	preizkušanih mater, ki je zaman čakala sina, kdaj se bo vrnil iz	partizanov. Poizvedovala je o njem, ga iskala, a vse zaman. Nek oficir	jo je odpravil s pojasnilom, da so ga poslali v Rusijo na šolanje.	Kasneje je zvedela od nekoga, ki je bil priča, da so ga partizani	ustrelili. </p>
						<p>Žena Marija je bila do konca strta. Čez nekaj časa so ji odvzeli licenco	prodajalke, zaplenili <pb n="029"/>trafiko, ostala je brez možnosti	zaslužka z dvema majhnima otrokoma. Hčerka se spominja dogodka iz zelo	zgodnjih otroških let: »Z bratom sva bila v trgovinici in mama je zelo	jokala. Rekla nama je, naj vzameva kakšen bonbon iz steklenega kozarca.	Tudi midva sva jokala in sva si komaj upala vzeti kakšnega. Mama je	vzela nekaj saharina in zavitkov pisarniškega papirja. Potem so v	trenutku vse izropali.« </p>
					</div3>
					<div3>
						<head>Po sledeh za &apos;pogrešanim&apos; očetom</head>
						<p>Ko je z leti Robertova mama le uvidela, da je verjetno mož mrtev, se je	hotela o tem prepričati in je l. 1950. zaprosila za mrliški list. Vendar	bi ga dobila le v primeru, če bi se hotela ponovno poročiti. Leta 1957	sta &apos;ušli čez mejo&apos; in prišli kasneje v Kanado mamini sestri	Ana Kastelic, ki so ji aretirali moža isti dan kot Lojza in ubili	neznano kje, in Verena Sever skupaj s tremi otroki. Mednarodni RK je od	jugoslovanske vlade zahteval mrliški list za Aninega moža. Dobila ga je	v štirinajstih dneh z datumom smrti. Ker je bil aretiran 2. maja kot	Robertov oče, so domnevali, da sta (verjetno) približno v istem času	tudi umrla. Zdaj so vedeli vsaj to, da je mrtev. </p>
						<p>A Robertu ta zgolj birokratski podatek ni zadoščal. Iskal je dalje, brez	vsake maščevalnosti, gnala ga je le želja, da izve resnico o smrti očeta	in kje je pokopan. Vendar se mu je tako željena resnica odkrivala le po	drobcih. Še danes je pozoren na vsak dokument, ki le omeni ime njegovega	očeta. Prisluhne vsakemu znanemu in neznanem človeku, ki bi utegnil	povedati kaj bolj določenega o očetovem žalostnem koncu in kraju, kjer	je pokopan. Večina teh, od katerih bi utegnil kaj zvedeti, je že pomrla,	mnogi so živeli s težko vestjo, a so morali molčati. Njihovi otroci tega	žalostnega poglavja iz življenja svojih očetov velikokrat ne poznajo in	jih tudi ne zanima. Robertu se zdi, da je izčrpal vse možnosti	poizvedovanja in vedenja o izginulem očetu, a vendar še vedno vztraja v	želji, da bi že končno z gotovostjo vedel, kje je oče pokopan. Morda o	tem ne bo nikoli izsledil napisanega in dokumentiranega uradnega	podatka. </p>
						<p>Kadar se srečujem z žrtvami boljševistične revolucije, ki so vsa povojna	leta mukotrpno tavali v negotovosti, se vedno spomnim besed, ki jih je	Mitja Ribičič zabrusil v obraz moji znanki, ko je v prvih dneh po	vrnitvi domobrancev spraševala za svojega moža pred šentviškimi zapori:	»Kar trpite v negotovosti!« Kako dobro so se boljševiki spoznali na vse	načine mučenja in ubijanja človeka, fizično ali psihično! </p>
						<p>
							<figure>
								<graphic url="slike_z_91/z_91_15.png"/>
								<head>Alojz Rozman leta 1937. V ozadju Kulturni dom v	Postojni</head>
							</figure>
						</p>
						<p>Šele ko bodo sinovi in hčerke zvedeli vso resnico o svojih izginulih	očetih (vdovam in materam jo je razkrila že večnost), ko bomo vsi	Slovenci seznanjeni z zgodovinsko resnico, bomo lahko uresničili spravo	in postavljali spomenike vsem &apos;padlim&apos; v vojni. Robert kot	otrok ni mogel razumeti, zakaj je na partizanskem spomeniku v Orehku	zapisano ime maminega brata, ki je s tujsko legijo preko Barija prišel	na Korčulo, kjer so Nemci zbombardirali ves bataljon. V Orehek so hodili	prižigat svečko, očetu je ni mogel nikjer. Poleg tega se bo moralo	obelodaniti ogromno dokumentov: navodil, uradnih zapovedi in prepovedi	ter obsodb, ki jih je samooklicana partizanska komunistična oblast v	imenu ljudstva izdajala na podlagi njim prikrojenega boljševističnega	&apos;prava&apos; med vojno in po njej. </p>
						<p>Naj izmed številnih dokumentov ponarejenega boljševističnega prava	navedem le eno &apos;navodilo&apos; z dne 11. 12. 1945. Navodilo ukazuje	odredbe, kako naj se ravna s posmrtnimi ostanki umorjenih narodnih	izdajalcev na Primorskem. Še do danes ni bil noben dokument preklican in	so še vedno v veljavi, kar nam potrjuje množica neodkritih grobišč in	načrtno onemogočanje, da bi svojci pobitih končno zvedeli za njihove	grobove. (Dokument v celoti navaja Renato Podbersič v svoji knjigi	Revolucionarno nasilje na Primorskem, Goriška in Vipavska, SCNR	Ljubljana 2011, kot Dokument št. 28, str. 135). Naj navedem zadnja <pb	n="030"/>dva odstavka tega dokumenta, ki prepoveduje pokope in	pogrebe: «Izdajalce in sovražnike naroda je zadela pravična kazen,	katero jim je izrekel celokupen narod. Ni jim bila izrečena samo kazen	smrti, temveč obenem tudi kazen izgube narodne časti ter iz tega sledi,	da jim je odvzeta tudi vsaka posmrtna čast … Načelo naj velja, da morajo	biti grobovi izdajalcev pozabljeni in da se za njimi mora zabrisati	vsaka sled in spomin ter da se na ta način ohrani narodna čast na	dostojni višini neokrnjena.«</p>
						<p>Ali danes več sto znanih grobišč s srhljivo Hudo jamo in množica še	neodkritih še vedno »ohranjajo na dostojni višini neokrnjeno narodno	čast?!« Ali današnji ideologi boljševizma molčijo in lažejo o grobiščih,	ker hočejo »na ta način ohranjati neokrnjeno narodno čast na dostojni	višini« ? In ni jim mar, da prav oni s svojimi preteklimi dejanji in še	zdaj z lažmi in posmehom teptajo čast slovenskega naroda. Množica	svojcev pobitih, še danes preziranih in ustrahovanih, si prav gotovo ne	more šteti v čast, da so Slovenci. Prej obratno. Tudi ne morejo	»ohranjati neokrnjeno narodno čast«, ko po grobiščih, uradih in arhivih	še vedno iščejo svoje ubite svojce. Ne moremo priti do sprave, dokler	želijo ideologi boljševizma na tak način »ohranjati neokrnjeno narodno	čast«. Tako kot takrat, ko so zmetali pobite v jame, še danes prezirajo	mednarodno konvencijo o pravici vsakogar do groba iz leta 1907. </p>
						<p>Naj spregovori Robert sam: »Leta 1985 sem uradno vložil prošnjo za očetov	mrliški list, ker bi lahko mama dobila za očetom italijansko pokojnino,	saj je bil oče italijanski državljan s poklicem trgovca. Mrliški list	smo dobili, a na njem je bil kraj smrti neznan, za čas smrti pa je bil	določen 1. 1. 1951, »ker tega dne pokojni ni preživel«. Zaradi tega	datuma, ki smo ga razumeli kot zasmeh nam in očetu, mama ni mogla dobiti	pokojnine, ki bi jo krvavo potrebovali. Italijani so namreč zahtevali,	da je bil pokojnik zadnjih pet let pred smrtjo v službi in vsaj eno leto	pred smrtjo zavarovan. </p>
						<p>Leta 1986 sem ponovno vložil prošnjo z originalnimi dokumenti. In glej	čudo: izgubili so se. Niso jih našli ne na naših ne na italijanskih	uradih. Na srečo sem imel kopije dokumentov in potrdilo o vloženi	prošnji. Pričel sem znova: v začetku l. 1987, mama je bila takrat še	živa, sem ponovno vložil prošnjo z vsemi ustreznimi dokumenti, a se je	spet zataknilo, tokrat na italijanski strani. Zavod za pokojninsko in	invalidsko zavarovanje je trikrat zahteval dokumente od tržaškega	socialnega zavarovanja (INPZ), toda odgovora ni bilo nikoli. Seveda tudi	pokojnine ne. Mama je umrla konec leta </p>
						<p>
							<figure>
								<graphic url="slike_z_91/z_91_16.png"/>
								<head>Alojz Rozman pred Postojnsko jamo.</head>
							</figure>
						</p>
						<p>1987. Ne morem se znebiti občutka, da je bilo to zavlačevanje namerno in	morda vodeno od naše UDBE. Šele l. 1995 sem kot dedič dobil	&apos;pravi&apos; mrliški list z datumom očetove smrti: 23. maj 1945.« </p>
						<p>»Povedal sem že,« nadaljuje Robert pot mučnega iskanja za	&apos;pogrešanim očetom&apos;, »da je stara mama poizvedovala po vsej	Postojni in okolici za svojim sinom, mojim očetom in potem napisala	pismo maršalu Titu. Po aretaciji 2. maja so ga zaprli v zapor OZNE v	centru Postojne, ki je bil znan po zasliševanju s pretepanjem in	mučenjem. »Mojega očeta so med prvimi, že 23. maja odpeljali neznano kam	z ambulantnim vozilom Rdečega križa jugoslovanske armade IV. divizije.	Stara mama je nama s sestro to povedala kasneje, ko sva že nekoliko	odrasla. Mama bi nama verjetno o tem težko govorila. Podatek se mi zdi	zelo verjeten, ker so prve dni po vojni ljudje dogodke v majhnem kraju,	kot je bila Postojna, pozorno spremljali in si o njih med prijatelji še	upali govoriti. Stara mama mi je tudi povedala, da je od žena, ki so	nosile zapornikom hrano, zvedela, te pa morda od stražnikov, da se je	očetu omračil um. Tega mami ni povedala. Tudi mama je nosila hrano in to	še dolgo potem, ko so očeta že odpeljali in ubili. In morda bi žene še	naprej nosile, če jih stražnik ne bi nekoč grobo zavrnil, naj že enkrat	dajo mir s paketi, saj jih možje že dolgo ne potrebujejo več.<pb n="031"	/>
						</p>
						<p>Kasneje sem zvedel drobec več, ki ga stara mama ni vedela, ker je že pred	tem umrla, namreč, da so zapornike odpeljali v smeri proti Ljubljani: na	križišču, kjer se odcepi cesta na Javornik, je ambulantno vozilo zavilo	na Javorniško cesto proti hribu Lonca. Primorci kopico sena imenujemo	lonca, in ker ima hrib tako obliko, so ga ljudje tako poimenovali. Na	hribu so pred stoletji naši predniki zgradili cerkvico sv. Trojice, ki	je l. 1825 pogorela. Lani so jo domačini obnovili, saj je vedno veljala	za božjo pot vernikov iz Pivške kotline. Cesto na Javornik so gradili	Italijani med obema vojnama in postavili ob njej miljnike. Čez nekaj let	po novici o Javorniški cesti pa sem zvedel, da se je ob miljniku, ki	označuje razdaljo štirih kilometrov od križišča in 7 km od središča	Postojne, ambulantno vozilo ustavilo. </p>
						<p>Tega dne, 23. maja, ko so odpeljali iz zapora očeta, so ubili najmanj	šest zapornikov, zelo verjetno je bil med njimi tudi moj oče. Zvedel sem	za ime in kraj bivališča tistega, ki je očeta ustrelil. Po vojni je bil	v Postojni tim. zaščitnik, kasneje miličnik. Poudarjam, da sem za	njegovo ime zvedel od ljudi. Uradnega dokumenta o tem ni, niti ne, zakaj	je bil oče obsojen, saj dokumenta o sodbi tudi ni.« </p>
						<p>Če hočemo uresničiti spravo, bi otroci in svojci likvidatorjev morali	zvedeti resnico, jo tudi oni iskati in sprejeti. Zakaj bi se morda	počutili krive ali osramočene, saj ne nosijo odgovornosti za dejanja	svojih očetov? Žal pa so se z njimi hote ali nehote okoriščali vse	življenje. Z udobnim življenjem &apos;partijskih nebes&apos; do	upokojitve in v pokoju, z molčanjem, zavajanjem, ali celo z lažmi hudih	dejanj svojih očetov ne morejo opravičiti. Otroci pobitih so prav tako	brez krivde, pa so morali vse življenje trpeti vnebovpijoče krivice.	Ostajajo še vedno zaznamovani, zasmehovani in ponižani ob poslušanju	govoric o &apos;preštevanju kosti&apos;, zgroženi ob gledanju	partizanskih zastav in uniform, ki so jim v zgodnjih otroških letih	vzbujale strah. Vrh vsega pa so bili obsojeni na življenje brez očeta,	matere ali celo obeh. Kaznovani in ponižani so še danes, ko iščejo	njihove grobove. </p>
						<p>»Za likvidacijo na Javorniški cesti oziroma, da so po njej odpeljali	zapornike, sem zvedel šele okoli leta 1990,« pripoveduje dalje Robert,	»ko je o tem zelo izmikajoče govoril eden od ustanoviteljev OF za	Postojno. Teta Pina ga je v moji prisotnosti vprašala naravnost: »Povej	mi, kaj se je zgodilo z mojim bratom? Zakaj je bil likvidiran? Kje je	pokopan?« Začel je razpredati o prvi svetovni vojni. »Ne, me ne zanimajo	te stvari. Povej mi, kaj se je zgodilo z mojim bratom.« Počasi je	prihajal z besedo </p>
						<p>
							<figure>
								<graphic url="slike_z_91/z_91_17.png"/>
								<head>Alojz Rozman leta 1938 v redni italijanski vojski.</head>
							</figure>
						</p>
						<p>na dan: »Veš, Pepca, sam sem bil za kratek čas zaprt v zaporih Ozne v	Ljubljani, avgusta 1945 so me izpustili. Lahko ti povem le to, kar sem	slišal v gostilni od svojih prijateljev. Eden od njih je pripovedoval:	»Jaz sem lastnoročno počil Rozmana in še enega.« Imena se ni spomnil,	ali pa ga ni hotel povedati. »Po dva in dva so odpeljali na Javorniško	cesto do miljnika štirih kilometrov. </p>
						<p>V povojnih letih se je veliko zvedelo po gostilnah, ko so se moški	razgovorili, velikokrat že opiti in so pricurljali na dan drobci	resnice. Ta človek je bil prvi, ki si mi je upal povedati, da je mojega	očeta nekdo &apos;počil&apos;. Nobenemu od likvidatorjev se ne bi	maščeval, če bi še živel, ampak bi ga prej pomiloval. Ob tej priliki mi	je tudi pripovedoval, kako so bili v tistem času mladi zavedeni.	Navdušeno so jim govorili o svobodi in svetli bodočnosti, ki prihaja iz	Rusije. Kdo pa si ni želel svobode? Osvoboditi se osovraženih fašistov?	Mladi so vse verjeli in slepo sledili revolucionarnim idejam	boljševikov, ki so jih namenoma zavajali. </p>
						<p>»Naslednji, ki je spet dodal kamenček v mozaik spomenika za mojega očeta,	je bil moj sošolec iz osnovne šole Jože Ipavec. Ob neki priliki mi je	nedavno povedal, da je kot deček hodil s starim atom po drva v gmajno na	Javorniku. Na določenem mestu Javorniške ceste sta zavila v gmajno in	vsakič mu je stari oče rekel: »Vidiš, tukaj so umorili Rozmana in še	nekatere druge.« – »Pa veš točno, kje?« <pb n="032"/>#sem silil v Joža.	»Bodi pozoren na miljnik z oznako 4 km in desno od njega, na nasprotni	strani cestišča, kakšnih deset, dvajset metrov proč je grobišče. Lahko	ga je najti, ker raste tam nekaj lepih visokih borovcev, vse okrog pa so	skoraj sami listavci.« Tudi Joža nosim v srcu z veliko hvaležnostjo in	še bolj njegovega starega ata: v tistih časih si je kaj takega upal	praviti svojemu vnuku! </p>
						<p>»Tako sem končno zvedel za grobišče, za grob mojega očeta! Med občutki,	ki so me takrat navdajali, je priplaval na površje spomin na šolske dni,	ko smo šolarji pogozdovali »naš goli Kras«, kje vse, ne vem. Kakšno	poigravanje usode, če bi bil jaz med tistimi, ki so sadili mlade	borovčke, morda prav na grob svojega očeta …« </p>
						<p>V zgoraj omenjeni knjigi Renata Podbersiča lahko v dokumentu št. 2, str.	97 izvemo za navodila PK VOS-a za Primorsko z dne 9. 2. 1944 vsem	komandantom bataljonov VS o postopkih pri aretacijah, zasliševanju,	justifikacijah in pokopu. Srhljivo branje. Naj omenim samo ukaze pri	justifikaciji in pokopu.</p>
						<p>»Pri izvršitvi obsodbe se lahko poslužujemo strelnega in mrzlega orožja.	Na vsak način pa je treba paziti na to, da je obsojenec res zanesljivo	mrtev.« </p>
						<p>O pokopu likvidirancev pa se seznanimo s sledečimi navodili:</p>
						<p>»Osebe, ki ste jih justificirali, morate zelo dobro – najmanj 1m globoko	– zakopati. Justifikacije je treba vršiti čim bolj konspirativno, še	bolj pa pokope. Grobove je treba temeljito zamaskirati, tako da sploh ni	poznati, da se kaka stvar tam nahaja. Obleko in obutev je treba	očistiti, nakar naj se uporabi za moštvo.« Sledijo prepovedi, da se	ubitih ne sme zmetati v kraške jame ali brezna, v stoječe vode ali reko,	ali da se zasujejo s snegom, pokrijejo z vejami in listjem.</p>
						<p>»Tovariši, ki sodelujejo pri justifikacijah, morajo o tem molčati kot	grob. Čim je stvar izvršena, se ne smejo o tem pogovarjati med seboj ali	na to namigavati. Če jih kdo izprašuje o takih zadevah, smejo pojasniti	gotove stvari le v primeru, če ima za to pooblastilo.</p>
						<p>Justifikacije mora voditi za to odgovoren funkcionar (komandir ali	komandant). Akcijo morate temeljito prekontrolirati in jo dosledno in	sigurno izvesti. Za vse eventualne napake bo klican na odgovor odgovorni	funkcionar. O vsem tem je treba dobro poučiti vse funkcionarje in borce	v edinici VS. Smrt fašizmu –svoboda narodu. Za PK VOS za Primorsko </p>
						<p>
							<figure>
								<graphic url="slike_z_91/z_91_18.png"/>
								<head>Trafika Milavec sredi Postojne, kjer je Lojzetova mama delala	eno leto. V ozadju nakdanja osnovna šola.</head>
							</figure>
						</p>
						<p>Bor/Tone«, kot lahko razberem podpis. Zakaj jim je bilo takrat in jim je	še danes zaukazano »molčati kot grob«, istočasno pa borci poveličujejo	revolucijo in ponosno slavijo svoja hrabra dejanja! </p>
						<p>Kot smo videli, so nad likvidatorji vedno bedeli funkcionarji, ki so	morali izvrševati povelja OZNE. Ta je imela natančna navodila, koga vse	je treba likvidirati že med vojno, sploh pa po njej. Tito, ki je že od	29. novembra 1943 vedel, da bo postal maršal bratskih narodov	Jugoslavije, je 13. maja 1944 dal ukaz vsem vodilnim funkcionarjem, da	se zberejo v Drvarju. Med drugimi se ga je iz Slovenije udeležil Ivan	Maček-Matija. VOS so preimenovali v OZNO, ki je dobila ukaz, da sestavi	spisek sodelavcev okupatorja in sovražnikov naroda. V Sloveniji se je na	tem seznamu znašlo 17000 imen, ob koncu vojne pa še 4000 Primorcev, ob	tem da so mnoge &apos;sovražnike in izdajalce naroda&apos; likvidirali	med vojno, ki so jo izkoristili za revolucijo. Ta seznam se hrani v	Arhivu Slovenije. </p>
						<p>V Primorskem slovenskem biografskem leksikonu lahko preberemo, da je v	Postojni izvrševal povelja OZNE Jernej Kruh (1912). Doma je bil iz	okolice Pivke, po poklicu soboslikar. Po kapitulaciji Italije je vstopil	v NOV in ves čas deloval v varnostnih organih na Postojnskem in postal	oficir KNOJ-a. L. 1946 je bil demobiliziran in je poslej opravljal vrsto	odgovornih <pb n="033"/>nalog v upravnih organih. L. 1950 se je z	družino umaknil iz Postojne v Novo Gorico. (V Postojni so bili ljudje	mnenja, da so ga preveč vznemirjala srečanja s svojci pobitih, saj je	znano, da ga je neka desetletna deklica, ki so ji očeta odpeljali 4.	maja in ubili neznano kje in kdaj, vsakič, kadar ga je srečala,	vprašala: »Kje je moj oče, povejte?« Danes živi gospa v tujini in je	zelo hvaležna vsem, ki delajo za resnico in se trudijo, da ime njenega	&apos;pogrešanega&apos; očeta ne bi bilo še naprej oblateno. Upamo, da	ji bodo s tem prispevkom odkriti drobci resnice o njenem ubitem očetu,	ki je bil žrtev osebnega maščevanja). V Gorici je J. Kruh deloval	predvsem v gospodarskih organih in bil l. 1974 upokojen kot direktor	podjetja Primorje Export v Novi Gorici. </p>
						<p>Ko je Robert od Postojnčanov zvedel za upokojenega in takrat že bolnega	Jerneja Kruha, je po telefonu vprašal njegovega sina, če lahko od očeta	izve kaj več o Lojzu Rozmanu, predvsem, kje je njegov grob. Gospod Kruh	se je takoj spomnil Lojza Rozmana: bil je v zaporu in tam se mu je	omračil um, nato je bil odpeljan z ambulantnim vozilom JLA v bolnico v	Ajdovščino ali v Ljubljano, ne ve točno kam. »Zvedel nisem ničesar«, je	Robert še danes ogorčen, »spet samo zavajanje.« Odgovoril je sinu:	»Znano je, da maja 1945 vozila JLA zapornikov niso vozila v bolnico,	ampak na morišča!« Sin mu je odgovoril, da ima sam drugačno mnenje o	osvobodilni borbi. Robert pa: »Tudi jaz imam drugačnega, saj še vedno	iščem grob svojega ubitega očeta. Le za njegov grob sem hotel zvedeti.«	Njun pogovor se je s tem končal. Resnic je lahko več, smo velikokrat	slišali. Robert in njemu podobni sotrpini že desetletja dolgo iščejo le	eno.</p>
						<p>Robert danes tudi ve, zakaj so vozila zapornike na morišča ambulantna	vozila JLA. Že 15. maja je OZNA izročila postojnske zapore Jugoslovanski	ljudski armadi z vso dokumentacijo vred, z vsemi zaporniškimi knjigami.	Hranijo se v arhivih v Beogradu ali v še večjem vojaškem arhivu v	Sarajevu. Razumljivo, da jih v Beogradu niso hoteli izročiti	zgodovinarjem, ki pripadajo krogu Študijskega centra za narodno spravo,	in ni težko uganiti, da so to preprečili tisti, ki z vsemi sredstvi	teptajo resnico, poveličujejo laž in s tem onemogočajo spravo. </p>
						<p>Robert je nedavno vprašal znanca svojega prijatelja, ali je morda znano,	kje v Prestranku je bilo poleti 1945 eno od zbirnih taborišč za	italijansko vojsko, ki ga je začasno vodil F. Bučar. Gotovo so vojaki	umirali in so jih morali nekje pokopavati. »Zakaj pa vas to zanima?« je	vprašani ostro nastopil kot v protinapadu. »Ali ste eden od tistih, ki	preštevajo kosti? Vi ste janševec! Še premalo smo jih pobili!« – »Kako	bi me šele napadel, če bi vedel, da vsa leta po vojni poizvedujem za	očetovim grobom«, se Robert trpko spominja tega kratkega srečanja. »Še	vedno sem zaznamovan, ker poizvedujem za očetovim grobom, da bi z vso	gotovostjo vedel zanj: zdaj sem &apos;janšist&apos; in tisti, &apos;ki	prešteva kosti&apos;.« Zakaj hočejo ideologi boljševizma ustvarjati	razdor med Slovenci, zavajati ljudi, jih deliti na &apos;naše&apos; in	&apos;vaše&apos;. Ali menijo, da bodo lažje zakrili svojo zločinsko	preteklost še z razpihovanjem sovraštva? </p>
					</div3>
					<div3>
						<head>Zaznamovani za vse življenje </head>
						<p>Videli smo, da so Robertovi mami zaplenili trafiko in odvzeli dovoljenje	za prodajalko. Tri leta je bila brez službe in prebite pare. Opravljala	je vsa priložnostna dela: bila je snažilka, služkinja po družinah,	delavka na njivah, vmes pa je hodila na urad za zaposlovanje, v upanju,	da jo nekje zaposlijo. Pod ceno je morala prodajati vse, kar je bilo	vredno: pohištvo, posodo, steklenino. Bila je tudi stalna obiskovalka	stanovanjskege urada, da poišče primerno stanovanje, ker so ga iz	njihovega izselili.</p>
						<p>V letih po očetovem izginotju je bila družina Lojza Rozmana	enaindvajsetkrat seljena! Sin in hčerka, takrat še otroka, se ne	spomnita zaporedja vseh selitev in tudi ne vseh lokacij. Omenjata le	tiste, ki so jima ostali v spominu, največkrat v zelo slabem.</p>
						<p>»V enem od stanovanj v Postojni je živela z nami očetova mama, ki je	preveč glasno spraševala po izginulem sinu. Njo in nas tri z mamo so	dobesedno vrgli iz stanovanja, češ da ga potrebuje eden »njihovih«	tovarišev. Lepega dne je UDBA pripeljala svoje kaznjence – prisilne	delavce pod nadzorom njihovega zaščitnika, kasneje miličnika. Iz hiše so	na kamion znosili vse pohištvo. Kam z njim? Mame ni bilo doma, ker je	kar naprej iskala delo. Kamion so odpeljali v Zalog k moji prababici.	Njena hiša je bila premajhna za vse pohištvo, zato so ga zložili kar pod	oreh na vrt. Čez nekaj časa je bilo uničeno, saj je nanj deževelo.	Veliko so ga pokradli,« se spominjata sin in hčerka. </p>
						<p>Stanovali so po stanovanjih, ki so bila brez sanitarij, vode in elektrike	npr, v neki kleti v Matenji vasi, kjer so preživeli najhujšo zimo v letu	1951/1952. Dobro se spominjata bivališča poleti 1949 v pristavi gradu	Hasberg v Planini pri Rakeku, tudi brez vode in elektrike. Njuno igrišče	je bil gozdiček ob hlevih, posejan z granatami in bombami. Edini sosedi	so bili gozdarji, ki so otrokoma dajali kaj za <pb n="034"/>pod zob.	Robert je bil največkrat sam, ker je mama iskala delo, sestra pa je že	hodila v šolo in stanovala pri stari mami v Postojni. </p>
						<p>Njihovo stanovanje je bil tudi pozidan prostor v hlevu pri Jordanovih; za	stranišče je služila kibla, ki so jo skrivaj, kadar ni bilo v bližini	nobenega človeka, zlili v cestni kanal. Če so imeli v	&apos;stanovanju&apos; vodo, je iz pipe pritekla ali ni pritekla. Če je	bilo v bližini stranišče &apos;na štrbunk&apos;, so ga uporabljali še	drugi, npr. delavci iz sosednje vulkanizerske delavnice. V kletnem	prostoru enega od stanovanj je v vzidani omari, kjer je imel Robert	knjige in velikokrat med njimi brkljal, obtičala nesprožena granata, pa	tega ni nihče vedel! V vlažnih stanovanjskih &apos;luknjah&apos; jim je	pohištvo plesnelo; splesneli so piškoti iz črne moke in popadali z vejic	božičnega dreveščka v veliko žalost obeh otrok. Zaradi podhranjenosti je	Robert zbolel za rahitisom, a otroške kolonije na morju zanj ni bilo. Za	kurjavo so nabirali borove storže in to je bila vsa kurjava njihovih	vlažnih in ledeno mrzlih &apos;stanovanj&apos;. </p>
						<p>Poleti so nabirali gobe, jagode in borovnice. Če so kmetje dovolili, so	lahko pobirali tudi sadje. V obdobju kmečkih zadrug, ko so kombajni želi	žito, so lahko po njivah pobirali posamezne žitne klase, skuhali in	pojedli zrnje. Za pomoč pri delu na polju so mami dajali poljske	pridelke. Kadar je prosila za delo, so jo velikokrat zavrnili, ko so	videli capljati za njo dva lačna in slabo oblečena otroka. Le enkrat je	deklica dobila nekaj oblačil od rdečega križa. UNRA paketov niso nikoli	dobili, živilskih kart in tim. &apos;točk&apos; tudi ne. Bili so bolj	lačni ko siti. Vendar so se našli ljudje, ki so mami podarili kakšen	paket. Kasneje se je mama &apos;specializirala&apos; za posebno obrt: s	kvačko je ročno pobirala zanke na svilenih nogavicah, oblačila gumbe	itd. </p>
						<p>Ko sta Robert in sestra postala šolarja, sta bila brez zvezkov in brez	ostalega šolskega pribora. Pisala sta na papirnate	vrečke,&apos;škrniclje&apos;, ali na prazno hrbtno stran potiskanih	listov; s slino sta močila &apos;tintni&apos; svinčnik, da bi bolje in	lepše pisal. Za nakup rabljenih šolskih knjig sta oba vse poletje	stikala za starim železom, da sta ga prodajala Odpadu. Dedek Mraz ju ni	nikoli obdaroval, ker bi za nakup darila morala prinesti vsak po eno	&apos;točko&apos; ki jih mama ni imela, točka stare mame pa ni bila	&apos;ta prava&apos;. V nepozabnem spominu jima ostaja, kako je	učiteljica Stanislava Kaluža nekaj neobdarovanih otrok povabila k sebi	domov, jih za dedka Mraza obdarovala z vrečkami in zabičala, naj o tem	nobenemu ne govorijo.</p>
						<p>Od otroških let ju spremlja stalen in velik strah pred uniformirano	osebo. Prevečkrat so k njim prihajali miličniki, jih zasliševali,	pregnali iz enega &apos;stanovanja&apos; v drugega. Ali se kdo čudi, da	imajo otroci &apos;pogrešanih&apos; očetov še danes občutek	zaznamovanosti, manjvrednosti, da jim manjka samozavest in gotovost	vase, v svoje sposobnosti in vrline? O tem bi lahko razmislili vsaj	pedagogi in psihologi, ki še danes prisegajo na ideologijo Titovih	pionirčkov in v imenu &apos;prijateljev mladine&apos; vodijo in	upravljajo razne &apos;pionirske domove&apos;! Veliko, vse preveč je	drobnih utrinkov iz trpkega otroštva. Naj navedem dva, ki mi jih je	zaupala Robertova sestra: »Imela sem zelo lepo otroško posteljico. Ročno	mi jo je izdelal stari ata, ki je bil priznan mizar in rezbar. Med	drugim je naredil klopi z izrezljanimi stranicami v cerkvi pri Sv. Duhu	blizu Škofje Loke. Ta moja posteljica je bila zame ves svet, edina	stvar, ki je bila resnično moja in mi jo je podaril nekdo, ki me je imel	rad. Vsak večer sem v njej našla varnost in toplino. Z vzglavja	posteljice me je prijazno gledala izrezljana ljubka veverica. O vsem sva	se pogovorili, in kadar sem se jokala, mi je hotela podariti oreh, ki ga	je držala med tačkama. Morda sem ji kdaj zaupala, da sem lačna. Nikoli	ni zaspala, zjutraj je bila vedno zbujena pred mano. Nekega dne pa mi	mama pove, da mora posteljico prodati, v njej bo spal drug otrok. Kdo	&apos;drug&apos;, saj je posteljica moja, samo moja! Dolgo časa sem vsak	večer jokala in klicala veverico, če me sliši … Jokala sem tudi takrat,	ko je mama prodala mojo krstno oblekico. Kolikokrat sem jo jemala iz	predala, gladila čipke in naborke, si jo dala predse in se ogledovala v	ogledalu. Ko je nisem več imela, ko nisem imela več ničesar svojega, me	je iz ogledala gledala deklica z žalostnim obrazom, s ponošeno in	zakrpano oblekico.« </p>
						<p>Hčerka se je hotela čim prej zaposliti; čeprav bi rada študirala, se je	po nižji gimnaziji vpisala v dvoletno administrativno šolo in se	zaposlila v Kmetijski zadrugi. Ker se ni hotela vpisati v partijo, je v	zadrugi niso »več potrebovali.« Sodelavka ji je pomagala najti drugo	službo in poleg zaposlitve ji je uspelo narediti še višjo	administrativno šolo. Njen šef je bil pravičen in pošten, čeprav je bil	član partije. Povsod, kamor je prišla, so vedeli kdo je. Ko je v	Postojno prišel za župnika Franc Bole, je razgibal verno mladino in v	župnišču je postala zelo dejavna, kar je nekatere spet motilo. Po poroki	l. 1971 se je preselila v Domžale in v Ljubljani dobila novo službeno	mesto. Skupaj z njo je pripotovala tudi karakteristika, kar ji je	prostodušno povedala kolegica v službi: »Vse o vas vemo, vendar nas to	ne moti.« Tudi njenih novih predpostavljenih večinoma ni motilo, zlasti	zadnja leta pred upokojitvijo. Cenili so njeno poštenost, pridnost in	zavzetost<pb n="035"/>
						</p>
						<p>
							<figure>
								<graphic url="slike_z_91/z_91_19.png"/>
								<head>Družina Rozman brez očeta. Na Višarjah leta 1966, prvič s	potnimi listi.</head>
							</figure>
						</p>
						<p>za delo. »Prepričana sem,« se danes spominja, »da so me predpostavljeni	cenili, ker sem svoje delo opravljala zelo vestno, zagreto, predano in z	veliko posluha do souslužbencev. Vedno sem skušala ustreči vsakemu in	danes, ko sem že nekaj let upokojena, z mirno vestjo trdim, da je	pokojnina zaslužena s poštenim in vestnim delom. Dodam naj še to: Vsa	leta po vojni smo z mamo in bratom v vsem hudem čutili posebno Božje	varstvo in bili &apos;zaznamovani&apos; z Božjim blagoslovom. Marsikaj	smo lahko pogrešali, le &apos;pogrešanega &apos; očeta smo zelo	pogrešali. </p>
						<p>Kakšno zaznamovanost pa je nosil s seboj v življenje njen brat	Robert?</p>
						<p>»Možnost, da nadaljujem šolanje, se mi je ponudila z vpisom v Vipavsko	malo semenišče l.1960. Za vpis so takoj zvedeli na občini v Postojni.	Avgusta so naju z mamo obvestili, naj se javiva na občini. Zakaj spet?	Zakaj neki? Najprej so zaslišali mene, nato mamo, končno oba skupaj.	Zanimalo jih je, kdo me je navdušil za semenišče. Mama je trdila, da ona	prav gotovo ne, nasprotno, raje bi videla da bi se vpisal v gimnazijo.	Nekako so ji verjeli, zato so še bolj vrtali vame: kdo je tisti, ki me	je pregovarjal in navdušil za malo semenišče? Če bi jim izdal, da je	&apos;krivec&apos; jezuitski pater Stanko Grošelj, bi se gotovo spravili	nadenj in to sem slutil. Za vsako ceno moram molčati in vztrajal sem, da	se vpišem v malo semenišče. Sprevideli so, da me morajo zlepa odvrniti	od moje odločitve. Ponudili so mi štipendijo, če se vpišem v gimnazijo v	Postojni. Zdaj, po tolikih letih življenja v revščini mi ponujajo denar,	vsa leta po vojni pa smo bili zanje kot nepotrebna golazen. Prav nič	boječe sem zabrusil: «Kje pa ste bili do zdaj? Prej sama revščina, zdaj	pa denar ponujate!« Postal sem še bolj odločen. Odnehali so, a mi	vzvišeno zagrozili: »Bomo že poskrbeli, da se boš dobro imel.« </p>
						<p>Najprej so poskrbeli, za &apos;dobro&apos; mame. Takoj je zgubila službo	pomožne kuharice v vrtcu z obrazložitvijo: Sramota, da zaposluje vrtec	mamo bodočega &apos;farja&apos;. Po treh letih je njihova grožnja zadela	mene. Ko sem se vpisal v četrti letnik, sem dobil poziv, da moram k	vojakom v Belo cerkev v Banatu. Odbili so mojo prošnjo, da bi odložil	odhod za eno leto in maturiral. </p>
						<p>V vojašnici sem takoj videl, da sem prišel v kazenski bataljon, &apos;puk	459&apos;. Zdaj je bil to moj Battaglione speciale, kot nekoč za očeta	na Sardiniji. Moji tovariši so bili bogoslovci, nekdanji zaporniki	Golega otoka in tujske legije. Na vse načine so nas politično	prevzgajali in maltretirali. Videlo se je, kako so se ves čas bali	&apos;zunanjega sovražnika&apos;. Ko je bil novembra izvršen atentat na	ameriškega predsednika Kennedya, smo vojaki občutili njihov nemir. Naš	&apos;puk&apos; so razpustili in avgusta 1964 sem šel v prekomando v	Petrovaradinsko trdnjavo. </p>
						<p>Po vojaščini sem maturiral, se vpisal v ljubljansko bogoslovje, a pred	koncem izstopil. V službi na Petrolu sem trikrat prosil za napredovanje,	a brez partijske izkaznice napredovanja ni bilo. Nazadnje sem bil	zaposlen v šolskem muzeju, kjer so prav takrat iskali poslovodjo in	računovodjo, ko sem se odločil, da na Petrolu ne bom več ostal.</p>
						<p>Ko so mamo odslovili iz vrtca, je dobila službo kuharice v podjetju	Gradnje Postojna (GP). Kuhanja se je naučila že v mladih letih v Italiji	in šef je vedel za njene sposobnosti in pridnost. Ves čas ji je bil	naklonjen. Razumel je njeno željo, da bi se rada usposobila za	kvalificirano kuharico. »Naše podjetje pa res ne more imeti	nekvalificirane kuharice,« se je pošalil, ko mu je mama prinesla	prošnjo. Podjetje ji je plačalo tečaj (v vrtcu ji ga niso hoteli) in	dobila je naziv kvalificirane kuharice. </p>
						<p>Pritrjujem sestri, ki je rekla: »Ves čas nas je spremljala Božja roka.	Vse tri, mamo in naju s sestro. To smo vedno čutili in nikoli obupali.	Naj je bilo še tako hudo, vedno je od nekod prišla nekakšna rešitev ali	kakšen dober človek, da smo prebrodili krize v upanju, da bo nekoč	boljše.«<pb n="036"/>
						</p>
					</div3>
				</div2>
				<div2>
					<head>Za ideal vere in družine</head>
					<docAuthor>Gregor Ficko</docAuthor>
					<div3>
						<p>V spomin najinim staršem, očetu Vendelinu in mami Veroniki, njuna otroka	Magdalena in Gregor.</p>
					</div3>
					<div3>
						<p>Vsaka vojna trajno in usodno zaznamuje vse otroke tega sveta. Otrokova	duša je kot nepopisan list, ki na poseben način vsrkava vse, kar se	dogaja okrog njega. Grozot vojne, strahu in sovraštva razumsko in	zavestno otrok ne more dojeti, zato vsa njegova doživetja kot negativni	čustveni zapis ostanejo globoko v njegovi podzavesti. Prav ti zapisi	lahko potem odločilno oblikujejo njegovo življenje v dobi zorenja in	odraščanja in pomembno vplivajo tudi na odzivanje in življenjsko moč	odraslega človeka.</p>
						<p>Slovenski otroci vojne smo vsak na svoj način zaznamovani. Najgloblje in	trajno so se v nas zasidrali strah, sovraštvo, nasilje in bolečina	slovenske bratomorne vojne. A ne le vojne, ko so se ideološki	nasprotniki tudi z orožjem borili drug proti drugemu, ampak predvsem	nasilje in bolečina zaradi največjega zločina v zgodovini slovenskega	naroda, ki so ga po končani vojni zagrešili zmagovalci. V svoji	nerazumni obsedenosti od sovraštva, bojazni za oblast, maščevalni sli in	pijanosti od zunanje zmage so se na najpodlejši način znesli nad svojimi	neoboroženimi in prevaranimi brati, ki so jim jih v njihove zločinske	roke potisnili lažnivi angleški trgovci z ljudmi. Zgodil se je najhujši	greh nad slovenskim narodom in največji prekršek civilizacijskih in	moralnih norm.</p>
						<p>Po koncu vojne v maju 1945 se je v dušah nas, otrok vojne, dogodilo nekaj	bistvenega in usodnega. Partizanski otroci, otroci zmagovalcev, so svoje	očete pričakali zmagoslavno in z zastavicami v rokah, za nas,	domobranske otroke, naše matere in naše sorodnike, pa se je začelo	najtežje obdobje našega življenja, čas negotovosti, žalosti, strahu,	bolečine, pa tudi javnega zapostavljanja in sramotenja. Ostalo je samo	slabotno in negotovo upanje, da se bodo naši očetje vendarle tudi kmalu	vrnili, saj so se borili za dobro in pravično stvar.</p>
						<p>Tako se je tisti čas zapisal tudi v naju, v zavest in podzavest	štiriletne deklice in dveletnega fantka.</p>
						<p>Kot smo mogli razbrati iz do zdaj znanih podatkov, je bil najin oče	prepeljan 31. maja z večino 1. domobranskega polka, katerega del je bil	tudi Stiški udarni bataljon, z zadnjim transportom domobrancev iz	Vetrinja v Teharje. Bog ve, v kateri junijski noči in s katerim	sotrpinom v žični navezi ga je ob zlovešči in mrtvaški svetlobi	rudniških karbidovk na Hrastniškem hribu pokončala zločinska roka. Morda	pa ga je doletela še krutejša in peklenska smrt v Barbarinem rovu Hude	jame, ko ubogih žrtev še streljali niso, ampak so jih pobijali s kladivi	in drugim orodjem in jih žive ali na pol žive pehali v rudniške jaške in	potem zazidali. V večno pozabo, kot so v svojem hudičevskem naklepu in	sovraštvu predvidevali. </p>
						<p>Po nekaterih podatkih je bil del zadnjega transporta v domovino prepeljan	tudi skozi karavanški predor in so te žrtve ubili nekje v Kočevskem	rogu.</p>
					</div3>
					<div3>
						<head>Pogovor z očetom</head>
						<p>Ko se na tretjo junijsko nedeljo popoldne odpravljam na pot, da bi se	udeležil maše in spominske svečanosti na Hrastniškem hribu, mi je tesno	pri srcu. Tako kot vsakokrat, ko hodim po teh svetih krajih trpljenja in	nasilne smrti. Tudi ko se kdaj med letom peljem mimo Brnice, od koder so	izmučene žrtve morale peš v hrib na svojo zadnjo pot do množičnega groba	v enem izmed opuščenih rudniških jaškov dnevnega kopa, se naseli v meni	nedoločljiva tesnoba. Oziram se v hrib, zaraščen z grmovjem in drevjem,	in se sprašujem, v katerem jašku in pod katerimi koreninami leži naš	očka.</p>
						<p>Kljub lepemu junijskemu dnevu, dišeči travi in bujnemu cvetju, kljub	veselemu ptičjemu petju in miru, ki napolnjuje to naravo, je vse	uglašeno v molu. Celo kapelica na začetku poti me ne napolni s tolažbo	in božjim mirom. Stanovanjska hiša, opuščeni hlev in kozolec toplar, pri	katerem so v tistih junijskih nočeh zvezane žrtve zlagali s tovornjaka	in potem naganjali v hrib, sovražno in nemo bolščijo vame. Kot da sta se	pred oseminšestdesetimi leti trpljenje izmučenih žrtev in sovraštvo	pobesnelih krvnikov zalezla celo v živo in neživo naravo, ki je morala	biti nema priča nočnega križevega pota več tisoč trpinov.</p>
						<p>Pravijo, da so na Hrastniškem hribu pobijali domačini in so tako s	sovraštvom in grehom zločina zaznamovali te kraje in ljudi. Kar bojim se	srečati kakšnega takšnega človeka, kot je bil tisti prebivalec iz Dola	pri Hrastniku,<pb n="037"/>
						</p>
						<p>
							<figure>
								<graphic url="slike_z_91/z_91_20.png"/>
								<head>Mlada učiteljica Veronika med dobrimi ljudmi Goričkega v	Prekmurju, kjer je službovala v letih 1931 - 1939</head>
							</figure>
						</p>
						<p>obrtnik, ki mi je pred letom dni v pogovoru o žalostnih dogodkih po vojni	brez sočutja in osnovne pietete do mrtvih sovražno zabrusil, da so jih	še premalo pobili, saj da drugega niso bili vredni.</p>
						<p>A povsod so tudi dobri in pravični ljudje. Tak je moral biti tudi	domačin, ki je tokrat lepo pokosil travo na skoraj zaraščeni poti v	hrib, da romarji na kalvarijski poti nismo zašli.</p>
						<p>Ko se počasi in spoštljivo vzpenjam po kolovozni poti, skušam	podoživljati trpljenje, ponižanje, zasramovanje, razočaranje, obup in	smrtni strah z žico zvezanih, izmučenih, pretepenih in sestradanih	ljudi. Zdaj hodim po očetovih stopinjah. Morda se moja noga dotika prav	tistega kamna na tej žalostni poti, na katerega je v tisti junijski noči	stopil moj očka, morda … </p>
						<p>Vedno bolj sem pogreznjen v svoj molk in odmaknjenosti tistega časa ne	čutim več. Ne vem, ali je moj oče na svoji zadnji poti molil ali samo	molče kot žrtveno jagnje trpel, zagotovo pa vem, da ni preklinjal. Tudi	jaz zdaj ne molim, pa tudi jezim se ne.</p>
						<p>Zdaj hodiva z očkom skupaj po tej žalostni poti, drug ob drugem. On,	tridesetletni mladi mož in oče, in jaz, njegov sedeminšestdesetletni	sin. Nisva povezana z žico, kot so takrat zvezali mojega očeta in	njegovega sotrpina. Povezujeta naju le neizmerna ljubezen in blagodejni	občutek sobivanja. Mene vleče k tlom, ko podoživljam njegovo trpljenje,	on, moj dragi očka, pa ni žalosten in potrt. Nasprotno, molče, a kot	poveličani Kristus stopa ob meni in mi daje poguma in opore, kot to	naredi pravi oče svojemu ljubljenemu otroku.</p>
						<p>Zdaj mu lahko povem vse, kar sem doživljal, ko ga ni bilo. Kako sem ga	pogrešal in kako smo ga vedno čakali, da se bo vrnil. Da mi je bil vedno	vzor in ideal očeta. Kako lepo mi je o njem pripovedovala mama. S kakšno	spoštljivostjo sem se dotikal njegovih osebnih predmetov in obleke, ki	so v omari čakali nanj, in da si še danes spoštljivo zavežem katero	izmed njegovih kravat, najraje tisto pleteno, kjer se živahnost njenih	barv zliva v umirjenost in skladnost. Kako sem si kot mladenič ponosno	na glavo poveznil njegov elegantni skoraj nov klobuk z v svileno podlogo	všitima začetnicama F. V. Kako mi je bilo njegovo ročno orodje: klešče,	kladivo in drugo, skoraj posvečen pripomoček pri delu. Da sem začutil	njegov očetovski korak, ko sem si nadel njegove galoše. S kakšnim	ponosom sem kot dijak fotografiral z njegovo agfo, kako sem se tudi sam	lotil izdelave cvetličnega stojala po očetovem modelu. Povem mu: kako	sem kot oče svojih otrok podzavestno posnemal njegovo ljubeznivost in	veselje do malih radoživih bitij in kako mi je bil on vedno ideal	človeka žive vere; da sem večkrat vzel v roke tamburaški inštrument	brač, po katerem so nekoč drseli tudi njegovi prsti, in užival v	igranju; kako sem bil vedno ponosen nanj, ko so ga sorodniki in drugi	ljudje opisovali kot dobrega in prijetnega, včasih malo hudomušnega in	zelo družabnega človeka; kako sem ga na različnih fotografijah vedno	občudoval in kako mi je bil vzor radoživega in veselega moškega, dobrega	in sposobnega družinskega očeta; kako sem svojo ljubezen do zemlje,	polja, živali in kmetstva potrjeval z njegovim ljubečim odnosom do teh	lepot in vrednot.</p>
						<p>Zdaj mu lahko tudi povem, kako zelo sem kot otrok občudoval njegovo	mater, mojo babico, ženo globokih in temnih oči, milega pogleda in tople	besede; ga srečeval v njegovih štirih bratih, mojih stricih, ki so se	kot mobiliziranci srečno vrnili iz madžarske vojske; da sem vedno s	posebnim pričakovanjem obiskoval njegovo gričevnato Goričko in kako mi	je ta pokrajina še danes nekako posvečena, prijazna, prisrčna in	čustvena, kot njeni prebivalci, <pb n="038"/>moji sorodniki, še posebno	očkove tri sestre, moje tete.</p>
						<p>Povem mu, da njegova žena, najina mama, nikoli ni mogla preboleti njegove	odsotnosti in ga je potem vedno najbolj srečevala v svojih dveh otrocih;	kako zelo ga je vse življenje usodno pogrešala njegova hčerka Majdka, s	katero se je znal tako neposredno očetovsko in prijateljsko igrati in	šaliti.</p>
						<p>Zaupam mu tudi, kako si pravzaprav nikoli nisem predstavljal, da leži	mrtev v neki jami, ampak da je bil v meni vedno prisoten kot živi očka,	saj ga nisem nikoli videl mrtvega, nikoli ga nismo pokopali in potem za	njim žalovali in mu postavili spomenika z napisom.</p>
						<p>Povem mu, da se je enostavno ustavil čas, odkar smo ga čakali in upali v	njegovo vrnitev.</p>
						<p>Upali smo celo, da se je rešil in mu je kot mnogim uspelo priti v	Argentino ali Kanado ali kam drugam in smo potem vsak dan čakali kakšno	sporočilo ali njegovo pismo.</p>
						<p>Iz mene kar vrejo čustva in spomini, vse doživeto in tudi vse zamolčano.	On pa le posluša in molči. Le njegov angelsko lepi, nedoumljivo spokojni	in vedri obraz, njegov umirjeni korak in njegove tople oči mi v	ljubezenski govorici očeta sporočajo: »Otrok moj, vse vem, saj sem bil	ves čas z vami.« </p>
						<p>Ko se pot na vrhu hriba izgubi v travniku in sadovnjaku, se oziram po	jasi in drevju, pod katerim ležijo grobovi. Vidim le zloveščo svetlobo	karbidovk, razmeščenih po drevesih in tleh, nočne sence vklenjenih	žrtev, pobesnele rablje in rudniške jaške, ki čakajo na žrtve. A mojega	očka zdaj ni več ob meni. Le ljudje se pomikajo po jasi navzgor proti	skromnemu spomeniku, kjer bosta maša in slovesnost.</p>
						<p>Med mašo, ob pridigi in pomenljivih besedah mladega duhovnika, da žrtve,	ki ležijo po različnih jamah naše domovine, niso samo potrebne naše	molitve, kakor so je potrebni tudi njihovi ubijalci, ampak da so tudi	naši veliki priprošnjiki pri Bogu, še globlje dojemam nedoumljivo	tragičnost slovenskega domobranstva in nenadomestljivo izgubo	slovenskega naroda.</p>
						<p>Če Kristus pred več kot dva tisoč leti v svojem odrešilnem trpljenju ne	bi že prehodil tudi te poti, potem trpel in umiral z vsemi temi žrtvami	in z vsako posebej, če ne bi z njimi zvezan z žico in do smrti izmučen	po strelu v tilnik ali drugačni nasilni smrti padal z njimi v jame in	izkrvaveval, bi bil to najbolj žalosten konec na zunaj poražene	slovenske domobranske vojske, najbolj obupna in nesmiselna žrtev.	Vsakoletno podoživljanje majskih in junijskih dni pa bi bil samo obupno	žalosten spomin.</p>
						<p>Tudi od zmage pijanim in s sovraštvom napolnjenim krvnikom, ubijalcem	lastnega brata, lahko v njihovi bedi in tragičnosti pomaga le trpeči in	usmiljeni Kristus. A s sovraštvom in maščevalnostjo napolnjeno srce ne	more dojeti odrešilne moči trpljenja in celo božjemu Usmiljenju	preprečuje njegovo delovanje.</p>
					</div3>
					<div3>
						<head>Težki dnevi in odločitev po vesti</head>
						<p>Tiste junijske dni petinštiridesetega leta sva s sestro preživljala z	mamo na njenem rojstnem domu, na stričevi kmetiji na Mali Ševnici pri	Trebnjem, ki je postala naš drugi dom. Tja sta najina starša prišla v	poletnih počitnicah 1943 iz Zagradca, kjer je bila mama učiteljica in	upraviteljica šole.</p>
						<p>Pri italijanski oblasti mama ni bila dobro zapisana, saj je med drugim	nasprotovala namestitvi Mussolinijeve slike v šolskih prostorih. Očeta	pa so Italijani hoteli odpeljati v internacijo, a ga je s tovornjaka,	namenjenega nekam v Italijo, v zadnjem trenutku rešil zagraški župnik	Feliks Grčar. Ta je med vojno nudil zatočišče, skrivališče in zaščito	mnogim ljudem, tudi partizanom, ki so bili v stiski.</p>
						<p>Ko je po italijanski kapitulaciji prenehala delovati redna šola, se na	prehodno partizansko ozemlje in v začasno šolo starša nista več vrnila,	tudi v upanju, da bo negotovosti in vojne kmalu konec. V našem začasnem	stanovanju v Štupnikovem mlinu v Zagradcu, kjer sem se rodil, se je	mudil tudi zloglasni partizanski poveljnik Daki s svojimi sodelavci.	Stanovanje so »osvobodili« vsega tistega, kar jim je prišlo najbolj	prav. Med drugim so vzeli skoraj novo in za tiste čase najboljše moško	in žensko kolo najinih staršev, najboljše inštrumente maminega	tamburaškega orkestra, razno posodo, dele pohištva in druge uporabne	predmete.</p>
						<p>Preostanek pohištva in opreme je potem oče kot domobranec s pomočjo	svojih prijateljev na lojtrnem vozu prepeljal na mamin dom, na stričevo	kmetijo na Mali Ševnici. Kot sta se spominjali mama in teta Lojzka, še	posebno pa ima ta dogodek v živem spominu moja sestra, je bilo to	srečanje z domobranci in prihod pohištva vesel in skoraj slavnosten	dogodek. Vse je namreč prevzelo ubrano petje ambruških in dobrepoljskih	fantov, očetovih prijateljev domobrancev, kar je v ozračje strahu in	negotovosti vneslo nekaj lepote in tudi upanja. Moji sestri Majdki se je	še posebej vtisnila v srce njihova pesem »Ljubi očka, kaj si rekel«.<pb	n="039"/>
						</p>
						<p>
							<figure>
								<graphic url="slike_z_91/z_91_21.png"/>
								<head>Veronika in Vendelin, ko je bilo pred njima še vse	življenje.</head>
							</figure>
						</p>
						<p>Pozimi leta 1944 so očeta odpeljali partizani, ki so po kmetijah in	domovih iskali moške za mobilizacijo v svoje vrste. Prav ta dogodek je	ostal moj prvi zavestni spomin na očeta. Našli so ga skritega v zasilnem	skrivališču mansardnega dela domače hiše. Spominjam se njegovih temnih	las in obrisa njegove postave, kako je s sklonjeno glavo stopal ob neki	osebi. Najbolj pa se spominjam obupnega maminega joka in sestrice ob	njej, kar je na dobro leto starega otroka, ki je ležal v svoji	posteljici, delovalo tesnobno in zastrašujoče. Morda je spomin iz tako	zgodnjega otroštva presenetljiv, vendar je v meni še zdaj živ in	plastičen.</p>
						<p>Očetu je potem uspelo pobegniti iz partizanskih vrst in začelo se je	večmesečno obdobje strahu in skrivanja v senu in po kmetijskih	poslopjih. Po splošni mobilizaciji in nevzdržnem življenju skrivača se	je v jeseni 1944 oče odločil za odhod k domobrancem. V Ljubljano je	odšel peš še z drugimi vaškimi fanti, ki so se skrivali pod streho	velikega gospodarskega poslopja in senika. Od tam je bil dodeljen v	domobranski bataljon v Stično, saj si je gotovo želel v bližino svoje	družine in domačih. Tam je potem ostal do umika na Koroško.</p>
						<p>Za domobranstvo se je odločil po svoji vesti, obtežen z nasiljem, ki ga	je izvajala komunistična stran po Dolenjski. Še posebno močno so	odmevali med ljudmi zločini v Suhi krajini, med drugim mučenje in umor	kaplana in učiteljice v Hinjah, umor poštarice v Zagradcu in druga	grozodejstva v teh krajih, in tudi mnoga nasilja v okolici Trebnjega,	kjer so posamezniki in skupine ustrahovali in ubijali poštene in verne	ljudi. Tako je na ljudi deloval tudi umor in še posmrtno sramotenje	prosvetljenega in priljubljenega trebanjskega župnika in dekana Ivana	Tomažiča, s katerim je imela vsa mamina družina prijateljske stike.</p>
						<p>Tudi v teh krajih so bili grožnjam in nasilju posebno izpostavljeni verni	ljudje, zvesti pripadniki Cerkve, ki se po svojem prepričanju niso	strinjali z revolucionarno dejavnostjo partizanov in Osvobodilne fronte. </p>
						<p>Kako naj se torej človek pridruži takim ljudem, ki so razglašali boj	proti okupatorju in osvoboditev slovenskega naroda, če pa je bila	vsakodnevna resnica drugačna. V sovraštvu in nerazumljivi maščevalnosti	so pobijali lastne brate, predvsem verne, poštene, premožne in vse	tiste, ki so kakorkoli izražali odpor do komunistične revolucije. Tako	so večino ljudi spravili v življenjsko stisko, ki jo je vsak reševal na	svoj način. V obrambi svojih vrednot, svojega imetja, svoje vere in	svojega <pb n="040"/>življenja so se ljudje umikali in skrivali pred	zlom in nasiljem državljanske vojne. Kolikor bolj je bil posameznik	zvest svojim načelom in svoji vesti, toliko težje mu je bilo stopiti v	bratomorno vojno. Revolucionarji so si prilastili primat v odporu proti	okupatorju, povzročali represalije nad nedolžnimi ljudmi in z nasiljem	nad lastnimi brati v ideoloških nasprotnikih vzbujali čustva odpora in	sovraštva. Mali slovenski narod pa je krvavel.</p>
						<p>Kakšna v nebo vpijoča krivica in neskončno žaljiva laž je očitati ljudem	na protikomunistični in protirevolucionarni strani narodno nezavednost	in izdajstvo. Večina teh ljudi bi se z vsem prepričanjem vključila v	odporniško gibanje, ki bi Slovence združilo v enotno fronto proti	okupatorju brez ideološkega in revolucionarnega naboja rdeče zvezde.	Kdor je bil vsaj malo seznanjen s poraznim gospodarskim, kulturnim in	moralnim stanjem v sovjetski Rusiji, se ni mogel priključiti	osvobodilnemu gibanju, ki je na slovensko trobojnico namestilo rdečo	zvezdo kot simbol revolucije in nasilnega ter zavajajočega komunizma.	Slovenski domobranci na trobojnici niso nosili kakšnega dodatnega	simbola, še najmanj kljukastega križa. V zmago nacizma je verjel le	kakšen nerazgledan in nepoučen fanatik. Nasilje rdeče zvezde pa je	razdelilo Slovence in sprožilo hudournik, ki je za seboj puščal le	razdejanje in smrt na obeh bregovih. </p>
						<p>»Za vero bo treba še veliko pretrpeti,« je moj oče pred odhodom k	domobrancem svojo stisko in slutnjo trpljenja zaupal mamini sestri	Justini, ko se je po obisku svojega rojstnega doma pred gospodarskim	poslopjem poslavljala od njega. Nekako tako je čutil kot slovenski	pesnik, ki je v svoji temni slutnji v pesmi preroško nakazal svojo	nesrečno smrt v plamenih. Svojo tesnobo in strah pred trpljenjem in	hkrati neizmerno željo po življenju je moj oče potem podkrepil še z	besedami: »Deset let bi delal zastonj, samo da bi ostal živ.« A mu ni	bilo dano. Njegovo videnje trpljenja se mu je popolnoma uresničilo. Bilo	je močnejše kot sla po življenju. Božja pota niso naša pota. </p>
					</div3>
					<div3>
						<head>Poveljnikov odgovor</head>
						<p>Maja 1996 sem pisal v Argentino domobranskemu poveljniku 1. Stiškega	udarnega bataljona polkovniku Emilu Cofu, ki je pri svojih	štiriinosemdesetih letih vodil društvo Zedinjena Slovenija. Prosil sem	ga za pomoč, če se morda spominja mojega očeta in bi mi lahko kaj več	povedal o njegovi usodi in o tistih zadnjih dnevih na Koroškem. Prijazno	se je odzval s pismom z naslednjo vsebino.</p>
						<p>»O Vašem pokojnem očetu vam na žalost ne morem nič podrobnega povedati,	ker sem poveljeval 1. Udarnemu domobranskemu bataljonu v Stični le malo	časa, od srede septembra 1944 do 20. ali 21. januarja 1945, ko sem bil v	akciji v Suhi Krajini ranjen. Verjetno veste, da je bil bataljon	praktično vsak dan v akcijah, včasih enodnevnih, včasih večdnevnih.	Počitki v Stični so bili kratkotrajni, nikoli več kot en dan, mnogokrat	pa niti cel dan. Tako sem imel le malo možnosti, da bi več domobrancev	osebno spoznal, najmanj pa tiste, ki so bili v raznih pisarnah, med	njimi Vašega očeta.</p>
						<p>Z bataljonom sem zopet prišel v stik šele 8. maja 1945 v Ljubljani in se	z njim umaknil na Koroško, v Vetrinj. Bataljon je postal del 1. polka	slovenske vojske, kateremu sem bil postavljen za poveljnika. Vsi smo	trdno upali, da se bomo v najkrajšem času vrnili domov skupaj z angleško	vojsko, da Slovenijo očistimo komunistov. Bili smo pač naivni! Nismo	poznali angleške perfidnosti. Bili smo prepričani, da se nam bo Anglija	izkazala hvaležno, ker smo leta 1941, ko je bila polovica Evrope	zasedena od nacistov in fašistov, stopili v vojno na njeni strani, saj	je Churchill tedaj izjavil v angleškem parlamentu: »Jugoslavija je našla	svojo dušo,« in nismo si mogli zamisliti, da bi nas prepustili	komunistom. Angleži so nam stalno lagali, to smo prepozno spoznali, da	nas bodo prepeljali v Italijo, v Palmanovo, da se združimo z ostalimi	jugoslovanskimi enotami, ki so se umaknile naravnost tja. Proti koncu	maja 1945 bi se moral prvi polk vkrcati za prevoz v »Italijo«, pa se je	na prošnjo poveljnika 4. polka, majorja Mehleta, obrnil vrstni red. Tako	je v Vetrinju 1. polk ostal zadnji. Šele 30. maja popoldne smo bili	končno prepričani, da so nas Angleži prodali. Tisto popoldne sem na	častniškem zboru dal svoje zadnje povelje in ukazal, da morajo v teku	noči vsi častniki, vsi podčastniki in vsi vaški stražarji izginiti iz	taborišča in gledati, kako v majhnih skupinah priti v Italijo, v	Palmanovo. Ostali pa naj napravijo, kakor se sami odločijo. Med	domobranci je namreč bila splošna govorica, »kamor so šli vsi, gremo	tudi mi, vseh nas ne bodo pobili, saj je vojne konec«. Vedno mi je žal,	da nisem dal tedaj odločnejšega povelja. Več kot polovica polka je	ponoči zapustila taborišče, ostali pa so se 31. 5. 1945 vkrcali na	angleške kamione, v katerih so se odpeljali v Pliberk, kjer so bili	izročeni partizanom, ki so jih med strašnim mučenjem odpeljali v Celje	in Teharje, kar je danes v Sloveniji že splošno znano. Zaveza in	Slovenec sta o tem že veliko pisala.«<pb n="041"/>
						</p>
						<p>
							<figure>
								<graphic url="slike_z_91/z_91_22.png"/>
								<head>Otrok v varnem zavetju staršev, že ogroženih od vojne in	revolucije leta 1942.</head>
							</figure>
						</p>
					</div3>
					<div3>
						<head>Notranja podoba človeka</head>
						<p>Po vsem tem mi je zdaj še bolj jasno, zakaj se moj oče, prost vojaške	prisege in seznanjen z nevarnostjo partizanske maščevalnosti, v katero	so odpeljali predhodne domobranske transporte, ni pridružil ubežnikom in	njihovemu poveljniku. Srce in skrb za družino sta ga potegnila nazaj k	ženi in ljubljenima »črvičkoma«, kakor naju je rad včasih ljubkovalno	poimenoval. Morda se je tudi že videl, kako bo brez osebne krivde »deset	let delal zastonj«, samo da bo v bližini doma in svojih dragih.</p>
						<p>Pretresla me je izpoved enega izmed izvajalcev teharskih pobojev, kako da	ne more pozabiti obupne prošnje nekega pred jamo na kolenih klečečega	mladega očeta, naj mu vendar prizanese, ker da ima doma ženo z dvema	majhnima otrokoma. Kot da je usmiljenja za svojo družino v smrtni stiski	prosil prav moj oče.</p>
						<p>Človek idealov se v najtežjih trenutkih in v največji stiski vedno odloča	po najintimnejšem občutku svojega srca, četudi za ceno trpljenja in	žrtve. Drugačnih odločitev razumske logike prilagajanja trenutnemu	položaju in taktiziranja zgolj v lastno korist tudi ni zmožen. Tudi v	razsežnost, krutost in zmago človekovega zla ne more verjeti, saj svet	vidi skozi svojo lastno notranjost. Veren človek pa svoj ideal opre še	na absolutni ideal božje Previdnosti, ki se ji v najhujši stiski	popolnoma prepusti. Notranja podoba mojega očeta, iskreno vernega in	Cerkvi zvestega kristjana, je tako vodila tudi njegovo odločitev za	domobranstvo. </p>
						<p>»Vseh nas ne bodo pobili, saj je konec vojne,« je praktično gledano	naivna, nesamoohranitvena, idealistično obarvana in neživljenjska drža.	Saj so vendar poznali komunistično in revolucionarno doktrino ubijanja	nasprotnika in zločine vosovskega nasilja med vojno in revolucijo. A	bistvo te izjave ima globlji pomen. Po svojem pojmovanju človeka in	sveta ti ljudje, ki so se vračali domov, niso mogli verjeti v takšno	krutost in razsežnost zločina. Vse svoje brate, razorožene in izdane,	pobiti brez zaslišanja in sodbe, ko je že konec vojne, toliko in na tako	krut način jih pobiti, je res nepredstavljivo in nezaslišano zločinsko	dejanje slovenskih revolucionarjev komunistov, neprimerljivo z vsemi	okupatorji in oblastniki, ki so kadar koli ogrožali slovenski narod.	Normalen človek tega ne more razumeti.</p>
						<p>Neverni ali maloverni tudi težko razume kristjana, ki se odloča po svoji	naravnanosti in zaupanju v božje varstvo. Tako so moj oče in <pb n="042"	/>drugi vračajoči se domov verjeli tudi v človeško pravično sodbo,	prepričani v svojo nekrivdo, in so se na poti v domovino in k svojim	krepili tudi z molitvijo.</p>
						<p>Tragičnost slovenskega domobranstva je razumljiva le v luči presežnega,	nezemeljskega pogleda. V luči vere in razumevanja žrtve kot le v božjih	očeh smiselnega odrešujočega dejanja.</p>
						<p>Najin oče je bil radoživa in nežna prekmurska duša, kot je mehka in	razgibana gričevnata pokrajina Goričkega, kjer je bil doma. Mama mi je	večkrat pripovedovala, kako ji je med njenim obiskom domobranske	postojanke v Stični očka večkrat potožil, kako zelo se mu smilijo zajeti	in ranjeni partizani, ki da so ravno taki nesrečniki kot domobranski	vojaki, ki so prišli v roke partizanom. Kakšnega sovraštva do brata	Slovenca na nasprotni strani bratomorne vojne v njem ni bilo. Nobena	obleka ali uniforma pa ne ustvari moralne podobe človeka, v vsaki je	lahko dober ali zloben človek.</p>
						<p>Spomini moje sestre, ki je svojega očeta doživljala le do svojega	četrtega leta, očetova podoba, ki nama jo je posredovala mama, in	pripovedovanja ljudi, ki so prišli z njim v stik, pa pričajo, da je bil	najin oče mož, ki je v sebi nosil tudi nekakšno skoraj nalezljivo	otroškost in posebno ljubezen do otrok. Pa ne samo do svojih, ampak do	vseh, ki jih je srečeval.</p>
						<p>Stičanka Milena Genorijo se ga z veseljem spominja in pripoveduje, kako	je kot domobranec vaškim otrokom, ki so ga radi obkrožali, pogosto delil	bonbone in prijazne, včasih hudomušne besede. Ko se je napovedovalo	zavezniško in partizansko bombardiranje samostana in središča Stične,	sta moj oče in takratni stiški opat Avguštin Kostelec zbrala vse vaške	otroke, ki so se nahajali v bližini samostana, in jih odvedla na gmajno	nad Stično, da bi jih obvarovala pred izstrelki bombnikov.</p>
						<p>Kdor ima rad otroke, ta najčudovitejša, najskrivnostnejša, najobetavnejša	in najbolj nebogljena bitja pristnosti, veselja in upanja, mora tudi sam	imeti otroško dušo, ki neprestano hrepeni po življenju in njegovi	radosti. Čeprav se zavestno ne morem spominjati očetove ljubeznivosti do	mene, z lahkoto dojemam njegovo naravno obdarjenost za ljubezen do	otrok, saj so bili tudi meni moji in drugi otroci in tudi mladi, ki sem	jih srečeval v svoji dolgoletni pedagoški praksi, zdaj pa so to moji	vnuki, najljubeznivejši prijatelji, ki človeka vedno znova napolnijo s	svojo igrivostjo in nalezljivo življenjsko močjo. Kako skrivnostno se	pretaka življenje od staršev in prednikov na potomce. </p>
					</div3>
					<div3>
						<head>V pričakovanju očeta</head>
						<p>Življenje na »naši« kmetiji se po končani vojni in po vzpostavitvi	komunistične oblasti ni umirilo, ampak so se negotovost, strah in nemir	nadaljevali. Ob katerem koli času so prihajali k hiši z brzostrelko	oboroženi oznovci in oznovke. Spraševali so, kaj je novega, posebno so	jih zanimali razni skrivači in ubežniki. Nastopali so oblastno in	zastraševalno, da so ljudem vcepljali strah. Nič manj se nismo bali	samooklicanih in od oblasti podprtih terencev, ki so lovili ubežnike in	skrivače in tudi streljali nanje, hkrati pa so še naprej opravljali	svojo vlogo ovaduhov.</p>
						<p>Nekega dopoldneva je naša tetka Lojzka odnesla lonec svinjske masti na	varno v drvarnico, da bi kaj ostalo tudi za domače gospodinjstvo in ne	bi vsega odnesli pobiralci obvezne oddaje ali preiskovalci shrambe in	kašče. To njeno početje pa je izpred hiše vaškega obveščevalca z	daljnogledom spremljal njegov sin in tetko so naznanili oblasti.</p>
						<p>Kaznovana je bila za čuda samo s sedemdnevnim zaporom, ki ga je prestala	v Trebnjem v spodnjih prostorih občinske stavbe. Prav temu terencu pa je	moj stric med vojno rešil življenje, ko mu je uspelo prepričati skupino	razjarjenih domačinov, ki so ovaduha v maščevalni sli hoteli ubiti v	bližini njegovega mlina, naj mu vendar prizanesejo.</p>
						<p>V tako morečem vzdušju je bilo za nas najhujše, da smo bili zaskrbljeni	za našega očka in nas je težila neznana usoda domobrancev. Številni	ljudje so prepričevali sebe in druge, da nova komunistična oblast ne bo	dolgo trajala, drugi so prinašali nasprotujoče si vesti o domobrancih,	eni da so v Italiji in čakajo, spet drugi, da so v komunističnih rokah	in je njihova usoda neznana. Ko je skoraj že vse izgubljeno, človek upa	proti upanju in se tolaži, tako smo upali tudi mi.</p>
						<p>Nekega dne pa so prispele novice, kako so izdani in partizanom predani	domobranci s transportnih vlakov v Kočevje metali listke s sporočili o	svoji žalostni usodi. Ponavljale so se vesti o pobijanju v Kočevskem	rogu in malo kasneje o morišču v Teharjah. Tedaj se je za našo mamo	zrušil svet. Od žalosti je zbolela, in če ne bi imela ob sebi ljubeče in	razumevajoče sestre, najine tetke Lojzke, vsestranske podpore ostalih	treh sester z družinami in je ne bi bodrili še drugi sorodniki, telesno<pb n="043"/>in duševno ne bi bila vzdržala. Ta ljubezniva	sorodstvena povezanost je naši okrnjeni družini, posebno še nama	otrokoma, tudi pozneje dajala občutek neke pripadnosti in trdnosti. Naša	medsebojna obiskovanja so bila za naju najlepša doživetja v tistem	času.</p>
						<p>O vseh teh grozotah odrasli takrat niso veliko govorili, saj so se bali,	le občasno so notranjo tesnobo in žalost izrazile tudi besede. Zame pa	je bil od tistega časa naprej Kočevski rog najgroznejši kraj na zemlji,	nekakšen skrajno temačen in zaraščen gozd z ogromno jamo, kamor mečejo	ubite ljudi in iz katere se kadi. Teharje pa sem si predstavljal kot	nedoločljivo oddaljen in v meglo zavit sistem grap in prepadov, ki so	bili napolnjeni s človeškimi trupli. Šele odkar se udeležujem maš in	spominskih slovesnosti na obeh krajih trpljenja in smrti, se mi je ta	otrokova predstava dopolnila z drugačno podobo teh krajev in morišč.</p>
						<p>Šest let je potem naša mama z nama in z razdrtim družinskim gnezdom	uživala gostoljubje svojega rojstnega doma in delila dobro in slabo z	vsemi živečimi na kmetiji.</p>
						<p>V svoji žalosti je največ skrbi posvečala svojima otrokoma, hkrati pa	opravljala potrebna dela na kmetiji, predvsem v kuhinji in na vrtu,	šivala in krpala oblačila, sestavljala številne prošnje in pritožbe,	tudi za druge vaščane. Sodelovala je pri raznih statističnih popisih in	anketah in vodila knjigovodstvo mlečne zbiralnice. Nekoč jo je lokalni	veljak celo povabil, naj se zaposli kot trgovka v bližnji trgovini, kar	pa seveda ni sprejela, saj je bila rojena učiteljica in je zbirala moči,	da spet kmalu stopi pred svoje učence.</p>
						<p>Poleg dela pa jo je v tem težkem času krepila tudi molitev. Ko je molila	z nama, smo redno pri vsaki molitvi molili tudi za našega očka. To smo	vedno počeli skupaj tudi kasneje, ko smo spet zaživeli kot samostojna, a	okrnjena družina, ko sva midva obiskovala osnovno šolo in gimnazijo, vse	dokler nisva odšla na študij v Ljubljano. Prošnja »za našega očka« je	tako za mene postala kar sestavni del molitve očenaša in še danes tako	podzavestno doživljam te tolikokrat izrečene besede molitve in	prošnje.</p>
					</div3>
					<div3>
						<head>Na poteh misijonarjenja</head>
						<p>Leta 1951 je potem mama le zbrala moči, se prijavila za službo in dobila	dekret za službeno mesto učiteljice na osnovni šoli in vzgojiteljice v	internatu v Loškem Potoku. Na Kočevsko so takrat večinoma pošiljali	tiste prosvetne delavce, ki so bili oblasti ideološko neustrezni, čeprav	strokovno neoporečni. Mnogi so to </p>
						<p>
							<figure>
								<graphic url="slike_z_91/z_91_23.png"/>
								<head>Mama z dvoinpolletno Majdo in nekajmesečnim Gregijem spomladi	1943 v Zagradcu.</head>
							</figure>
						</p>
						<p>službovanje sprejeli kot nekakšen način misijonarjenja, saj je bilo to	področje izrazito prežeto z duhom nove komunistične miselnosti. Tako je	svoje skoraj dvajsetletno službovanje na Kočevskem dojemala tudi moja	mama, ki je bila dobra in predana učiteljica. V družbi poštenih in	dobrih ljudi je povsod našla dobre in zveste prijatelje.</p>
						<p>Loški Potok je bil zanjo preizkušnja same sebe, ko je po šestih letih	spet stopila v javnost in pred učence kot učiteljica v novem enoumnem	družbenem sistemu. Kljub odmaknjenosti kraja, hladnejšemu podnebju in	trdoti narave, ki je oblikovala tudi značaj prebivalcev teh krajev, je	tu srečevala predvsem dobre ljudi, ne glede na njihovo ideološko ali	svetovnonazorsko pripadnost. A razdeljenost slovenskega naroda, ki jo je	povzročila revolucija in bratomorna vojna, je bilo občutiti tudi v teh	krajih. Vas Travnik, ki so jo požgali Italijani in odvedli ljudi v	internacijo, je bila pretežno partizanska, vas Hrib kot center Loškega	Potoka pa je bila bolj na protikomunistični strani in je utrpela mnoge	žrtve tudi po vojni. V dijaškem internatu je mama v mladih ljudeh, ki so	prihajali od Čabra, Trave, Podpreske do <pb n="044"/>
						</p>
						<p>
							<figure>
								<graphic url="slike_z_91/z_91_24.png"/>
								<head>Oče domobranec jeseni 1944 v Stični.</head>
							</figure>
							<lb/>Gore in drugih oddaljenih krajev, iz večinoma revnih razmer,	odkrivala bogastvo značajev, nadarjenost, srčnost, dobroto in skromnost.	Tudi naše stanovanje v internatu je obsegalo le skromno kuhinjo poleg	majhnega neogrevanega prostora, ki naj bi bil soba. V hudih potoških	zimah, ko je zamrznilo vse, kar je imelo v sebi kaj vode, smo se	premraženi stiskali okrog štedilnika. Le prijeten vonj iz internatske	kuhinje, prijazni mladi ljudje in vzgojitelji, pa tudi mladi upravnik	Šega so nam ustvarjali občutek doma in topline. Tudi v šoli je mama	srečala dobre kolege učitelje, ne glede na njihovo ideološko	usmerjenost. Tako se je odlično razumela z ženo partizanskega pesnika	Petra Levca Nušo Levec, ki ji je bila sorodna duša.</p>
						<p>V mojem tretjem razredu smo v februarju 1952 morali prenehati obiskovati	verouk, ker ga je oblast odpravila iz šole. Hkrati pa je to pomenilo	učiteljem in njihovim otrokom prepoved vsake javne verske prakse in	obiska nedeljske maše. Tako ob nedeljah in praznikih nismo več hodili na	Tabor. Ko je bila v Loškem Potoku ukinjena še popolna nižja gimnazija,	je morala tudi moja sestra v internat v Ribnico. Zaradi slabih prometnih	zvez, čez dan se je iz Loškega Potoka lahko prišlo le s kakšnim	dobrosrčnim šoferjem tovornjaka, in da bi bila naša okrnjena družina	lahko spet skupaj, si je mama želela premestitve v kakšen ugodnejši kraj	za bivanje in najino šolanje.</p>
						<p>Po štirih letih službovanja v od sveta odmaknjenem Loškem Potoku bi po	vložitvi prošnje za premestitev in tudi ob posredovanju svojih znancev	in prijateljev lahko dobila službo v Škofji Loki, a je bil potreben še	pristanek šolskega inšpektorja iz Kočevja. Ta pa je njeno prošnjo gladko	zavrnil. Tako je bila premeščena le v Staro Cerkev pri Kočevju, kjer se	je njeno misijonarjenje v duhovno opustošenem, nazorsko enoumnem, veri	in Cerkvi sovražnem in narodnostno izrazito mešanem okolju nadaljevalo.	Mama se je ves čas z največjo vnemo predajala šoli in učencem, pa tudi	družbenemu in kulturnemu delu. To obdobje petnajstih let je njo,	predvsem pa naju s sestro, močno zaznamovalo. Ne le z ujetostjo v te	klimatsko hladnejše kraje, ampak predvsem zato, ker v svoji	nesvobodnosti in pretežni enoumnosti okolja nismo mogli razviti vseh	svojih ustvarjalnih moči. V sivini nekakšne duhovne revščine in	zavrtosti je bilo tudi težje najti nam sorodne duše in prijatelje.	Tisti, ki smo jih srečali v preprostih in dobrih ljudeh, pa so bili	toliko dragocenejši in so nam ostali kot svetilniki dobrega in	lepega.</p>
						<p>A kljub mamini delavnosti in strokovnosti se je njena zaznamovanost »žene	domobranskega oficirja« pojavljala v njenem poklicnem in	kulturno-prosvetnem delu.</p>
						<p>Ker je poleg šolskega pevskega zbora vodila tudi pevski zbor kulturnega	društva, v katerem so sodelovali seveda tudi cerkveni pevci, jo je njen	kolega učitelj lažnivo ovadil na okrajnem partijskem komiteju, da uči	cerkveni pevski zbor. Mama pa se je tej očitni laži pogumno uprla.	Korajžno je odgrnila rdečo zaveso in pri sekretarju odkrito in ognjevito	protestirala proti tako zlonamerni in lažnivi ovadbi. Njene prve besede	so bile: »Kje imate mojega moža?«</p>
						<p>Kadar je namreč človeku storjena v nebo vpijoča krivica, podprta z lažjo,	takrat v trenutku v njem popustijo vse razumske zavore in delujejo samo	še motivi afekta. Očitno je to zaleglo, saj je mama lahko še naprej	vodila pevski zbor, ki je v svoj program proslav in prireditev poleg	narodnih vključeval večinoma partizanske in revolucionarne pesmi. Kako	ji je bilo pri srcu, ni govorila, delo in kultura sta ji dajala	življenjsko moč.</p>
						<p>Mama tudi nikoli ni izrekala kakšne negativne sodbe do nevernih, ni	izražala nobenega <pb n="045"/>
						</p>
						<p>
							<figure>
								<graphic url="slike_z_91/z_91_25.png"/>
								<head>Mama, spet učiteljica in vzgojiteljica, z dijaki in upravnikom	internata v Loškem Potoku, leta 1952/53.</head>
							</figure>
						</p>
						<p>sovraštva do poštenih partizanskih družin ali posameznikov. Tudi s	prepričanimi komunisti, svojimi sodelavci, ki so s svojim življenjem in	odnosom do sočloveka izražali svojo človeškost in poštenost, se je zelo	dobro razumela.</p>
						<p>Svoje veselje do glasbe in petja je kljub žalosti in skrbi za družino kot	voditeljica šolskih in odraslih pevskih zborov ohranila do konca	službovanja. A svoje violine, ki je v njenih mladih letih dajala vodilni	ton njenemu tamburaškem orkestru v Prekmurju, ni nikoli več vzela v	roke. Nekajkrat sem vztrajal, naj vendar poskusi, a ni zmogla. A ne le	zaradi slabe in pozabljene tehnike svojih prstov, ampak zaradi žalosti	in spomina, ki ga je njena violina tako močno obujala. Zdaj nama,	njenima otrokoma, njena violina pomeni drag spomin na najino mamo, ki je	bila in živela kot najobčutljivejši inštrument. V svojem življenju je	dajala od sebe toliko različnih melodij, od najbolj veselih in	razigranih do skrajno žalostnih in temačnih, ko bi se ji skoraj potrgale	strune. A vse njene melodije so bile prežete z ljubeznijo do življenja,	do sočloveka, do svoje družine in do svojih sorodnikov, do narave in do	Stvarnika življenja. Njemu se je izročala in priporočala v veselju,	žalosti in trpljenju, v svojih uspehih in svoji nemoči. Otroškost njene	življenjske radosti ji je pomagala razumeti in ljubiti tudi otroke, ki	jih je poučevala in vzgajala.</p>
					</div3>
					<div3>
						<head>Po očetovih stopinjah</head>
						<p>Tudi naju s sestro je ves čas šolanja spremljal občutek drugačnosti in	skoraj sramote, ko se je govorilo o naših očetih in ko so v šoli	popisovali otroke brez očetov ali sirote, predvsem za razne pomoči in	štipendije, ki so jih dobivali otroci padlih borcev partizanov. Ob	takšnih prilikah sva prihajala v čudno zadrego, ki sva jo reševala tako,	da sva se lagala, da je najin oče umrl v vojni ali po vojni. Tako sva se	izognila nerazumevanju ali celo obsojanju najinega statusa. Sestra se je	v stiski pred sošolci celo izgovorila, da je oče umrl za tuberkulozo. Z	učitelji pa nisva imela težav. Nekateri so nama verjeli, drugi pa so	najino stisko razumeli.</p>
						<p>Nerazumljivo zaznamovanost z domobranstvom pa sva doživela, ko sva oba	kot prosvetna delavca službovala prav v Stični, v kraju očetovega	domobranstva. Nisva mogla verjeti, da je dosje najine zaznamovanosti z	domobranstvom potoval z nama in je vsakega <pb n="046"/>učitelja	obravnavala najprej partijska celica. Po nekem sporu v vodstvu našega	kolektiva je bil ravnatelj šole namreč obtožen, da zaposluje otroke	domobranskega oficirja. V resnici je imel najin oče le čin narednika in	je redkeje sodeloval v terenskih akcijah, saj je imel pretežno	pisarniško delo. Takšna obtožba je samo dokaz, kako je bila vsaka	povezanost z besedo domobranstvo za oblastnike vsa leta do osamosvojitve	znamenje skrajno negativne preteklosti in državi celo sovražne drže in	tudi priložnost za diskvalifikacijo nasprotnika, čeprav je bil član	partije.</p>
						<p>Izkrivljena podoba resnice o domobranstvu se je vsa desetletja po vojni	tako vztrajno zažirala v zavest večine Slovencev, da se zdaj prenaša	tudi na nove generacije. Teh pa v večini zgodovinski spomin ne zanima	veliko in se bolj posvečajo ugodju in udobju tukaj in zdaj. Vsaka	generacija pač napolni svojo miselno in duhovno podobo s hrano in	zrakom, ki ju uživa in vdihava. </p>
						<p>V Stični, kamor naju je kot po čudežu pripeljala najina poklicna pot in	smo se tja potem preselili vsi trije, sva s sestro rada hodila po	očetovih stopinjah, čeprav sva jih malo poznala. Po pripovedovanju Ide	Gorišek, lastnice hiše, kjer je najin oče stanoval, je zadnji dan pred	umikom na Koroško, medtem ko je v svojo garderobo zlagal sveže oprane	robce, v tesnobi in stiski izjavil: »Zdaj gremo, a ne vemo kam.« Te	preproste besede človeka v stiski zaradi nerazpoznavne prihodnosti in	domobranskega vojaka, ki si želi samo konca vojne in čimprejšnje vrnitve	k svoji družini, simbolično in pomenljivo označujejo tudi tragično usodo	in podobo slovenskega domobranstva. Kot da bi te ljudi, ki so branili	svoj dom, svoje družine, svojo vero in svojo domovino, vedno vodil nekdo	drug in bi ne vedeli natančno kam. </p>
					</div3>
					<div3>
						<head>Nedeljski obisk</head>
						<p>Sovražen odnos komunistične oblasti do vere in Cerkve so po letu 1952 še	izraziteje občutili verni učitelji in njihovi otroci, ki jim je bilo	prepovedano vsako javno izražanje verskega prepričanja. Če pa so imeli	še dodaten pečat izdajalcev in belogardistov, sta se sumničenje in	nadzor takih ljudi še povečala in občutno prizadela tudi njihovo osebno	življenje, kar ponazarja tudi naslednji dogodek.</p>
						<p>Nekega nedeljskega dopoldneva, ko smo vsi trije sedeli v kuhinji našega	šolskega stanovanja in vsak po svojih močeh skušali ustvariti intimno	družinsko vzdušje, potem ko smo že odmolili mašne molitve iz	molitvenika, ki so nam nadomeščale udeležbo pri maši v cerkvi, </p>
						<p>
							<figure>
								<graphic url="slike_z_91/z_91_26.png"/>
								<head>Oče, resen in zaskrbljen, na poti od mesarja domov k ženi in	otrokoma, spomladi 1943 v Zagradcu.</head>
							</figure>
						</p>
						<p>so se nenadoma odprla nezaklenjena vrata stanovanja. Pred seboj smo	zagledali strah in trepet vaške skupnosti, nekakšno podobo okostnjaka z	dolgim in koščenim obrazom, srepega pogleda, oblečeno v zeleno logarsko	uniformo, pokrito s šilastim klobukom. Tokrat ta človek ustrahovanja in	oblastnosti ni nosil na rami lovske puške, ki je običajno dopolnjevala	njegovo zastraševalno podobo in mu je kot simbol ubijanja prirasla k	telesu in duši, a zato ni deloval nič manj zastraševalno in odvratno.	Prikazen se je brez vsakršnega pozdrava napotila mimo nas naprej v	spalnico in tam nekaj časa preiskovala prostor. Nato pa je spet mimo nas	brez besed odšla iz stanovanja. Še danes ne vemo, kaj je ta nasilnik	iskal v našem stanovanju. Morda podobo razpela, ali v blodnji in	sovraštvu do vere kakšen drug nabožni predmet, ali karkoli sumljivega in	protidržavnega. Morda je tega ovaduha in samooklicanega nosilca oblasti	gnala sla po obvladovanju vsega in vsakogar, kar mu je ostalo še iz	vojnih dni. Najbrž je k vsemu temu dodal še svojo neotesanost in	primitivnost obsedenca, ki je baje sodeloval pri pobojih v Kočevskem	rogu in je, obtežen s krivdo in sovraštvom, kot izpraznjena duša skušal	nadaljevati svojo blazno oblastnost.<pb n="047"/>
						</p>
						<p>Po njegovem odhodu smo si vsi trije oddahnili, saj so se srečanja s tem	človekom izogibali celo njegovi somišljeniki. Prvi trenutek, ko je	vstopil, smo mislili, da je prišel ukazat naši mami, vaški učiteljici,	ki je morala biti vedno na voljo tudi za vse izvenšolske dejavnosti v	kraju, naj kot zapisnikarica sodeluje na kakšnem sestanku. Ob takšnih	obiskih jo je vedno tikal, kar je delovalo še bolj oblastno. Na	morebitno odklonitev ukaza si mama nikoli še pomisliti ni upala. Tako je	ob mnogih nedeljskih dopoldnevih namesto nedeljski maši kot	zapisnikarica prisostvovala najrazličnejšim vaškim sejam, celo sestankom	Zveze borcev, samo partijskim ne. Lahko si samo predstavljamo njene	občutke.</p>
						<p>Še dodatna ironija za našo tričlansko družino je bila, da je bila šola,	kjer smo stanovali, tako blizu cerkve, da smo, še posebej ob nedeljskih	dopoldnevih, lahko slišali odmev petja s kora in zvoke orgel. Le	prestopiti prag cerkve je bilo največje tveganje. Kot gimnazijec sem se	v želji, da bi na versko opustelem Kočevskem vsaj kdaj doživel mašo in	druge liturgične obrede, včasih s kolesom podal v kočevsko cerkev in	potem previdno stal bolj za stebrom kot na vidnem mestu, da bi bil	čimbolj neopazen. Še posebno močno doživetje je bila polnočnica, ko sem	kljub hudemu mrazu pritiskal na pedale in se potem prevzet od	slavnostnega doživetja božične maše obogaten vrnil domov.</p>
						<p>Sicer pa smo za veliko noč, če je bilo le mogoče, zjutraj ob pol štirih	sedli na kočevski vlak in se odpeljali v Ljubljano, da bi, običajno pri	frančiškanih, lahko vsaj malo doživeli sporočilo največjega krščanskega	praznika. Ob drugih največjih praznikih, razen če so padli na nedeljo,	tako in tako ni bilo mogoče k maši.</p>
					</div3>
					<div3>
						<head>Trajna zaznamovanost</head>
						<p>Ko zdaj svojim štirim odraslim otrokom skušam predstaviti tisti čas, ga	podoživeti in se vživeti v življenje, delo in trpljenje najine mame, v	njeno nikoli potešeno žalost, v njeno neizmerno skrb za svoja otroka,	občudujem njeno moč in njeno pokončnost, njeno živo vero v Stvarnika	Boga, za katerega se je v najhujši stiski odločil tudi naš očka	Vendelin; občudujem njen pogum in njeno zvestobo dobremu, plemenitemu in	lepemu. Imenujem jo junakinjo, ki je kot toliko drugih slovenskih vdov	morala prevzeti tudi vlogo očeta.</p>
						<p>Vsaka vdova je spoštovanja in usmiljenja vredna žena, saj se vsa bremena	zgrnejo na njena ramena. Materialne, duševne in duhovne stiske v družini	ne more z nikomer deliti, nihče ji ne more nadomestiti njenega moža,	tudi dobri ljudje in skrbni otroci ne morejo dojeti njene najgloblje	bolečine.</p>
						<p>Domobranske vdove pa so poleg osebne stiske morale doživljati še družbeno	neenakovrednost in zamolčanost svoje resnice, nositi so morale celo	nekakšno sokrivdo svojih mož in prenašati sovražnost komunistične	oblasti, pa tudi javnega mnenja. </p>
						<p>Družina postane z izgubo očeta kot hiša, kjer se je porušil eden izmed	dveh nosilnih stebrov. Ljudje še vedno stanujejo v njej, a ne počutijo	se varne in strah jih je. Mati samohranilka nikakor ne more nadomestiti	vloge očeta, ne po materialni plati in še manj v čustvenem pogledu.</p>
						<p>Če se v otrokovo duševnost ne vtisneta obe podobi staršev, podoba očeta	kot moškega in podoba matere kot ženske, nastane v otrokovi duši	praznina, ki ovira polno doživljanje lastnega življenja in sveta in	slabi zdravo otrokovo rast in občutek varnosti. Kot rana za vse	življenje zmanjša otrokovo samozavest in življenjsko moč.</p>
						<p>Domobranski otroci pa smo bili še dodatno ranjeni zato, ker nismo uživali	sočutja in priznanja ob izgubi naših očetov, ampak je komunistična	oblast resnico in njihovo mučeniško smrt namerno zamolčevala in naše	očete celo sramotila. Tako zaradi naše negativne zaznamovanosti v	družbi, naše zavrtosti in prestrašenosti, predvsem pa zaradi	nesvobodnosti naše miselne in duhovne orientacije nismo mogli razviti	vseh naših sposobnosti in človeških potencialov. Tudi v poklicnem delu	smo se počutili nesvobodni in zavrti, še posebno tisti, ki smo delali v	vzgoji in izobraževanju ali kulturi in v humanističnih ter družboslovnih	dejavnostih. Še najbolje so jo odnesli tehnični in naravoslovni	strokovnjaki, pa tudi ti niso mogli zasedati vodilnih mest. </p>
						<p>Neprestano opevana osvoboditev slovenskega naroda je tako postala tudi	uničevanje njegovega telesa in duha. Ko so komunisti zmagovalci ubijali	naše očete, niso ubili samo teles svojih bratov in njihovo ustvarjalno	moč, ampak so slovenskemu narodu tako močno porezali žlahtne korenine,	da iz njih niso mogli več pognati močni poganjki, ki bi jih tako	potrebovala naša mala domovina.</p>
						<p>Zatrta bolečina vedno najbolj prizadene človekovo dušo in oslabi moč	njegovega srca. Z vsako izpovedjo bolečine se njena teža sicer zmanjša,	a zaznamovanost za vedno ostane. Še posebno močna je, ko se bolečina	čustveno močno in globoko zareže v nežno tkivo otrokove duše.<pb n="048"	/>
						</p>
					</div3>
				</div2>
			</div1>
			<div1>
				<head>Zavezin pogovor</head>
				<div2>
					<head>Huje, kot biti nesvoboden in se tega zavedati, je misliti, da si svoboden,	ko v resnici nisi</head>
					<docAuthor>Lenart Rihar</docAuthor>
					<div3>
						<head>Pogovor s pravnikom in politologom prof. dr. Andrejem Finkom</head>
						<p>Spoštovani gospod Fink, vaša doktorska naloga se spopada z vprašanjem, ki	je Slovenijo zajelo nepripravljeno in je zdaj zaradi tega zabredla v	zelo hude težave. Vprašanje prehoda iz avtokratskega ali totalitarnega v	demokratični sistem. Nam lahko za začetek spregovorite o vzgibih za tako	temo? Ste takrat pomislili, da bo nekoč tranzicija ključen pojem za	Slovenijo?</p>
						<p>V doktorski disertaciji leta 1976/80 sem res s pravnopolitičnega vidika	razglabljal o tranzicijskih političnih situacijah, ki sem jih takrat	obravnaval kot situacije »de facto«. De facto zato, ker je vsaka	politična tranzicija prehod iz enega političnega sistema (režima, v	nevtralnem pomenu besede) v drugega. To pomeni prelom s pozitivnim	pravnim redom oz. z do tedaj politično veljavnim pravnim okvirom in	usmeritev k nekemu novemu, ki je več ali manj še v nastajanju. Taka	tranzicija je polna političnosti, to se pravi, polna politične dinamike	in energije, ki je neke vrste interregnum med enim pravnim redom in	drugim, poznejšim. Veliko pozitivnega prava v takem interregnumu ne	moremo in ne smemo iskati. V ospredju je samo in predvsem politična	energija. Seveda pa mora biti ves ta proces v skladu z osnovnimi načeli	naravne pravičnosti (naravno pravo). Zato so take situacije z vidika	pozitivnega prava »de facto« in ne »de iure«. Ker sem hotel razglabljati	prav o političnosti, se mi je zdelo, da za to lahko uporabim tak primer.	Tranzicije so izjemni primeri. V izjemnih primerih pa se še bolj	jedrnato kaže tisto, kar je sicer spoznavno v normalnih. To je bil prvi	in splošni vzgib. Sem pa ob tem takrat zelo imel v mislih Slovenijo, za	katero sem vedel (to ni bilo pravo védenje, temveč bolj pričakovanje in	želja, ki se je izpolnila), da bo nekoč doživela neki izhod iz	totalitarnega sistema, čeprav, priznam, še daleč nisem mislil, da tako	kmalu.</p>
						<p>Vaš predmet preučevanja je Španija. Če pogledate svojo tezo in jo po	potrebi dopolnite s spoznanji, ki ste jih pridobili do </p>
						<p>
							<figure>
								<graphic url="slike_z_91/z_91_27.png"/>
								<head>Dr. Andrej Fink</head>
							</figure>
						</p>
						<p>danes, kako bi jo skrčili v nekaj osnovnih trditev?</p>
						<p>Dovolite, da delno preusmerim vprašanje. Kot sem povedal v prejšnjem	odgovoru, me je zanimala političnost v tranzicijskih trenutkih. Za to pa	sem uporabil nekatere primere, ki sem jih pobliže poznal. Španijo in	njen politični trenutek sem takrat doživljal prav tam, v Argentini sem	ves čas živel, Slovenijo – Jugoslavijo sem poznal iz knjig in pričevanj	starejših, ki so jo doživljali, za zgodbe iz starega Rima ob prehodu iz	republike v imperij pa sem vedel še iz otroških let in kmalu začel sam	brati starorimsko zgodovino, ki me še danes zanima. Tako sem v teh	štirih, vsestransko zelo različnih situacijah in primerih, videl možnost	obravnavanja političnosti. Tako velika različnost po kraju, času in	kulturi je mojemu razmišljanju dajala morda večjo veljavo. </p>
						<p>Nekaj osnovnih trditev za vse štiri primere bi v luči svoje teze lahko	strnil takole: 1) Tranzicija, kot sama beseda pove, ni nikoli nekaj	definitivnega, temveč prehodnega, trenutnega. Je prehod od točke A do	točke B (lahko tudi obratno) oz. iz neke (politične, gospodarske, <pb	n="049"/>socialne) situacije ali sistema v drugega. 2) Ta prehod na	površini vedno ustreza nekim vzgibom v notranjosti, v globini. Zato 3)	spremenjen zunanji pravnopolitični red, ki ne odgovarja notranjim	motivacijam, ne more trajno obstajati in se slejkoprej zruši. 4)	Tranzicije je nujno v nekem trenutku konec. 5) To se zgodi, kadar je	nova legalnost istovetna (identificirana) z legitimnostjo.</p>
						<p>In če zdaj z naštetimi premisami ocenite špansko tranzicijo v	parlamentarno monarhijo?</p>
						<p>Prehod iz avtoritarnega sistema v demokratičnega je bil resnično, ne samo	fiktivno in formalno, zaželen ne samo od najširših plasti ljudstva	(vzgibi v notranjosti), temveč tudi od vladajoče garniture, vključujoč v	to kralja Juana Carlosa, ki je bil od diktatorja Franca postavljen za	njegovega naslednika. Vsi so vedeli, da je treba sistem v jedru	spremeniti. Le neznaten odstotek se je temu upiral, in ker je bil	neznaten, ni mogel uspeti. Zato je po 35 letih danes Španija po sistemu	trdna demokracija, ne glede na gospodarske težave, ki jih doživlja.</p>
						<p>Preden preidemo k totalitarizmom in Sloveniji, ali bi dodali kako misel k	primeru naše sosede Italije, ki, se zdi, živi zanikanje svoje temne	preteklosti? Ali pa Nemčije, ki bi lahko bila zgled prečiščenja	družbenega ustroja za demokratičen začetek?</p>
						<p>Italija je svoj prehod in odstop od fašističnega totalitarizma doživela	na hitro sredi vojne vihre. Naredila je tipično italijanski »salto	mortale«. To se je zgodilo po 8. septembru 1943. Takrat je pod novo	Badoglijevo vlado kapitulirala. Imela je to »srečo«, da jo je takoj	okupiral njen dotedanji zaveznik v osi. Tako je iz totalitarnega	zavojevalca Evrope in Afrike tudi ona čez noč postala žrtev Hitlerjeve	Nemčije. V kratkem letu in pol so nastale različne partizanske skupine,	ki so šele tedaj začele nastopati proti »nacifašizmu«. Neznansko srečo	je Italija imela tudi s tem, da jo je kmalu okupirala ameriška vojska.	Tako je iz pozicije agresorja pred, ob in po izbruhu vojne končala na	strani demokratičnih zmagovalcev. Izgnali so dinastijo, ki je več kot	dvajset let delala z Mussolinijem, in ji prepovedali vrnitev. Postali so	republika, bili v času hladne vojne na demokratični strani in medijsko	so iz spomina izbrisali fašistično temno preteklost. Pač,	Machiavellijeva Italija. </p>
						<p>Kaj pa Nemčija?</p>
						<p>Nemčija je doživela neprimerno hujšo travmo. Sicer obe državi po svojih	značilnostih (kulturnih, gospodarskih, značajskih, zgodovinskih) nista	primerljivi. Tam pučisti junija 1944 niso imeli uspeha z atentatom na	Hitlerja, ki je v svoji podli norosti potem drvel naprej do popolnega	uničenja in pogina ne samo nacističnega totalitarnega sistema, temveč	države in v pretežni meri tudi svojega ljudstva. Ker v nobenem pogledu	ni ostal »kamen na kamnu«, so morali po vojni Nemci začeti popolnoma	znova, pa še razdeljeni na dvoje. Izraz prečiščenje, ki ga uporabljate,	je zanjo primeren. Z ameriško podporo se je Nemčija pobrala in do danes	močno napredovala, a nekje v jedru ostala pohabljena. To se danes kaže	predvsem v nizkem natalitetnem prirastku (med »ein Kind« in že kar »kein	Kind« sistemom). Očitna je tragična prizadetost po travmi, ki jo je	povzročila drugim in sebi. Tam je torej prelom s temno preteklostjo	popoln in se še danes samo trudijo, da bi jo na vse mogoče načine	popravili, izbrisati pa je v nasprotju z Italijo ne bodo mogli	nikoli.</p>
						<p>Ne moremo se znebiti občutka, da so težave teh držav res majhne v	primerjavi s tistimi, ki naj bi se ločile od boljševizma. To vidimo tudi	v Nemčiji. Še kot turist bi tvegal sitnosti, če bi gredoč po ulici na	glas izrekel kako nekdanjo nacistično parolo, a Potsdam je okrašen z	rdečimi zvezdami, ki jih tudi sicer kot spominek lahko kupiš praktično	na vsakem vzhodnonemškem vogalu. </p>
						<p>To, kar omenjate o Potsdamu in nekdanji DDR, ima lahko več vzrokov. Eden	je gotovo ta, da to zadovoljuje nostalgike, ki so bili pol stoletja	močno napojeni (prepojeni) z režimsko formacijo, so z njo in ob njej	živeli, ker pač niso mogli drugače, in se danes ne morejo ločiti od	»lepe mladosti«, ki je istovetena tudi s tistimi rdečimi zvezdicami.	Seveda pa so danes te rdeče zvezdice le spominki, režima enoumja pa ni	nikjer več. Drugi je ta, da za marsikoga že samo kritiziranje	boljševizma pomeni, da je kritik nujno »desničar«, v Nemčiji in tudi	drugod pa to, kot že prej rečeno, kaj kmalu lahko pomeni nacizem. Zato	je v najboljšem primeru treba kritizirati totalitarizme, torej vse tri	skupaj, čeprav je o nacizmu in fašizmu danes komaj kak ostanek, je pa	premnogo ostalin boljševiških različic, ki niso samo zunanja naplavina,	temveč so v glavah ljudi resnična in aktualna vsebina, čeprav lažna, v	najboljšem primeru fiktivna. Končno pa je pomemben vzrok tudi v tem, da	je bil nacizem na oblasti dvanajst let, fašizem dvaindvajset, torej eno	generacijo oz. komaj nekaj več, boljševizem pa je bil v srednjeevropskih	državah na oblasti tri generacije, <pb n="050"/>da ne govorim o Rusiji.	V Italiji in Nemčiji so zato po izginotju tamkajšnjih režimov še lahko	prišli na površje in na vodstvena mesta neokuženi ljudje, ki so se	solidno usposobili še pred enoumjem (npr. De Gasperi, Adenauer, Erhard	itd.). Nasprotno so pa v boljševističnih državah denimo šestdesetletni	ljudje, na splošno rečeno, bili pogojeni od sistema petdesetletnega	enoumja, čeprav gotovo ne vsi. Tri generacije so bile politično in	ideološko onesposobljene, brez politične demokratične prakse, ki je	nujno potrebna za izvrševanje javnih poslov. Poznamo sicer svetle izjeme	in kljubovalce, a so manjšina in so za to morali največktrat plačati	visoko ceno. To pa niso zadeve zgolj na ravni irelevantnih	spominkov.</p>
						<p>Pri tem je seveda treba reči, kot ste v odgovoru že nakazali, da je	Nemčija daleč najlažji primer, saj je drugo polovico istega naroda	preprosto potopila v lasten, preverjen pravni sistem. Vse hujše težave	imajo druge tranzicijske države. Kako gledate v tem smislu na	Slovenijo?</p>
						<p>Res je, da je primer Nemčije najlažji, čeprav je tudi tam veliko razlik	med t. i. »Ossis« in »Wessis«, misleč s tem nekdanje in današnje nemške	vzhodnjake in zahodnjake. Tu smo spet v pogojenostih, ki sem jih prej	omenjal.</p>
						<p>V zvezi s Slovenijo je najpomembnejše to, da se za premnoge, take in	drugačne, v dvaindvajsetih letih po osamosvojitvi menda ni nič posebnega	spremenilo. Za ene, ker tega na noben način niso hoteli in nočejo, za	druge pa, ki to sicer hočejo, ker so še vedno ustrahovani oz. formirani	po prejšnjih modelih socialističnega človeka in menijo, da je o	spremembah nemogoče sanjati. S striktno pravnega vidika nam uradni viri	pravijo že ves čas, da današnja slovenska ustava osamosvojene in	demokratične Republike Slovenije izhaja iz prejšnje avnojske ustave	totalitarne in nedemokratične socialistične (komunistične) Jugoslavije	oz. Slovenije, ki da je predvidevala pravico do samoodločbe, vključno s	pravico do odcepitve. Današnja ustava RS naj bi torej temeljila na	prejšnji in med obema zato ni bilo nobenega preloma, rupture. Nasprotno,	med njima naj bi bila naravna kontinuiteta. Če bi bilo to res, potem	tudi ne bi bilo potrebno govoriti o tranziciji. Med čim in čim naj bi	bil prehod? Vse današnje naj bi bilo neko naravno nadaljevanje	prejšnjega, en sam kontinuum. Temeljna ustavna listina o samostojnosti	in neodvisnosti Republike Slovenije, tako kot je sestavljena, izhaja iz	nepravilne podlage. Sprejema jo »Skupščina … na seji vseh zborov … na	podlagi ustavnih amandmajev … k Ustavi Republike Slovenije«, vse to pa	»upoštevajoč, da je bila Republika Slovenija država že po doslej	veljavni ureditvi in je le del svojih suverenih pravic uresničevala v	SFRJ«. Dodaja, »da se bo z drugimi jugoslovanskimi republikami kot	samostojna in neodvisna država tudi v prihodnje dogovarjala o	institucionalnih in drugih povezavah«. Na kaj so sestavljalci tega	besedila mislili, res ne vemo, a vse kaže, da na neko novo, tretjo	Jugoslavijo, na katero morda nekateri še danes mislijo? Zaradi tega bi	se samo na ta način lahko razumela trditev Badinterjeve komisije, da	osamosvojitev Slovenije ni bila odcepitev, temveč razdružitev. Po drugi	strani pa temeljna ustavna listina pravi, »da SFRJ ne deluje kot pravno	urejena država in se v njej hudo kršijo človekove pravice, nacionalne	pravice in pravice republik in avtonomnih pokrajin«. </p>
						<p>Kako bi bilo mogoče rešiti to pravno zagato?</p>
						<p>Pravilne in edino potrebne so samo prve vrstice oz. besede v temeljni	listini, kjer se samostojnost utemeljuje v »volji slovenskega naroda …	«. V tej volji je strnjena vsa politična energija naroda, ki čuti v sebi	tolikšno moč, da se v danem trenutku osamosvoji. Vse ostalo, posebno	omembe prejšnjega ustavnega reda, so zavajajoče in (namenoma?) nejasne.	Zgodovinski primer izražanja ljudske volje med Slovenci je bila npr.	akcija zbiranja podpisov za Majniško deklaracijo leta 1917.</p>
						<p>Tako kot je revolucija nasilen prelom med predrevolucionarnim in	postrevolucionarnim stanjem in med enim in drugim ni in ne more biti	kontinuitete (to se je pri nas zgodilo maja leta 1945), tako je tudi v	obratnem primeru. Pred dvaindvajsetimi leti smo s plebiscitom (proti	pričakovanju njegovih uradnih pobudnikov) izšli iz totalitarnega sistema	in ga (vsaj kot sistem) popolnoma zapustili z njegovimi političnimi	»vrednotami« vred (prej omenjenimi vzgibi v notranjosti) ter ga	zamenjali z demokratičnim, s pravno državo, z večstrankarskim sistemom,	s svoboščinami in človekovimi pravicami. Med njima pa niti pravno	formalno, še manj pa smiselno in vsebinsko ne more biti naravne	kontinuitete, kot se naravno iz slona ne more roditi zajec. Slon ne more	nikoli predvideti, da se bo iz njega rodil zajec, ker bi na ta način	slon nehal biti slon oz. bi predvideval lastno uničenje. To pa gre proti	naravni logiki vsakega bitja oz. eksistence. Če pa se je nekje in nekoč	rodil zajec, prav tako vemo, da se ta ni mogel roditi iz slona.	Kvalitativno in v bistvu je med obema <pb n="051"	/>#bitjema/eksistencama/pojmoma nepremostljiv prepad. To se popolnoma	jasno izraža med enostrankarskim in večstrankarskim sistemom in v vsem,	kar to predpostavlja, saj sta si med seboj popolnoma nasprotna in	antitetična (nekompatibilna). Med njima ne more biti nobene	kontinuitete. </p>
						<p>Take jasne besede v našem javnem prostoru kot da niso mogoče in zadnje	čase se čudimo posledicam …</p>
						<p>Tisti, ki se naslanjajo na že prej obstoječo pravico do samoodločbe,	vključno s pravico do odcepitve in na njej utemeljujejo slovensko	osamosvojitev, (češ, predvidena je bila že v Jugoslaviji, torej je bil	ves proces osamosvojitve Slovenije legalen in ni bilo rupture), nevede	pozabljajo ali vede zavajajo. Tisti namreč, ki so sestavili nekdanjo	ustavo in člen, ki govori o pravici narodov Jugoslavije do odcepitve, in	ki so bili člani politične garniture CK KPJ in tudi Slovenije, so to	pisali z mentalnim zadržkom (restrictio mentalis). Oni so v prejšnjo	ustavo formalno res vključili »pravico do samoodločbe in odcepitve«,	toda v njihovem politično-ideološkem vrednostnem sistemu se ta pravica	nikoli ne bi mogla realizirati, zato odcepitev sploh ni bila	predvidljiva, bila je nemogoča in tudi nepričakovana, še veliko manj	naravna. Skratka, v nekem trenutku se jim je zgodil prelom v jedru, ki	ga v resnici niso hoteli. Politični proces je z zakonom o plebiscitu	»vzel zares« to, kar so oni zapisali »za špas« (za blef). Res si niso	predstavljali takega rezultata na plebiscitu. Posledice teh neskladnosti	opažamo že vse od osamosvojitve naprej: ni bilo lustracije, ekonomija v	njihovih rokah je pretežno državna, še vedno je govora o »vrednotah«	NOB-ja, skoraj nobenega zakona ni, ki bi izglasoval kaj ideološko	nasprotnega stari režimski ureditvi, zadnje čase pa v Stožicah in drugod	rdeče zvezde, internacionala in »bandiera rossa«. Naštevali bi seveda	lahko še naprej. Skratka, »najlepša« preteklost, a skoraj iz	devetnajstega stoletja. To ti je prava naprednost in prihodnost v XXI.	stoletju! </p>
						<p>
							<hi>Kdor hoče, lahko razločno vidi te mehanizme v obeh desetletjih	tranzicije, in sicer vse do političnih vrhov …</hi>
						</p>
						<p>S političnega vidika so najvišji politični voditelji ostali na položajih	po prelomu in osamosvojitvi. Npr.: Nekdanji generalni sekretar (nekdanje	KPS, poznejše) ZKS se je čez noč spremenil v demokratično izvoljenega	predsednika parlamentarne Republike Slovenije. Tako tudi drugi, morda	manj vidni. Isti ljudje, ki so prej vladali v totalitarnem sistemu, so	potem nadaljevali z vladanjem v demokratičnem, kot da bi se medtem nič	ne zgodilo. Iz enega sistema so Slovence lepo za roko popeljali v	drugega. Na zunaj so komaj zamenjali barvo svojega suknjiča, se	prelevili, obrnili plašč po trenutnem vetru (pa še to ne preveč) in	ostali na oblasti. Vse spominja na lubenico: znotraj močna rdeča	vsebina, na zunaj pa tenka plast zelene barve. Seveda je treba spet	pojasniti, da se je to dogajalo z voditelji, ki so izhajali iz	prejšnjega sistema, ne z novimi, npr. Demosovimi, čeprav bi se tudi tam	dalo marsikje postaviti kako vprašanje. </p>
						<p>Z gospodarskega vidika so ohranili oblast tajkuni in člani takega ali	drugačnega foruma. Kdor ima gospodarsko moč, ima dejansko mnogo več kot	samo to. S tem kontrolirajo vse ostalo, med njimi predvsem medije, ki	ustvarjajo ozračje. Tega se mnogi državljani ne zavedajo dovolj in zato	nasedajo vsakdanjim novicam, ki jim jih servirajo iz nekega centra	vodeni mediji. S tem pa je zadeva popolna.</p>
						<p>Ostaja nam še čisto zgodovinski, zgodovinopisni vidik, ko 70-letni	vladarji skušajo temelje suverenosti in demokratičnosti poistiti z	revolucionarnim dogajanjem, s sestankom ene stranke v Kočevju itd. </p>
						<p>Res so potvorbe brezmejne, presenečajo pa ne, saj smo nanje navajeni že	več kot 70 let. Težava je v tem, da jim nekateri še danes nasedajo. Kot	že rečeno, slovenske samostojnosti v revoluciji komunistične partije,	pod sicer lepim imenom NOB, v načrtu nikjer ni bilo. V načrtih KP je	bila kvečjemu neka sovjetska republika Slovenija, kot je bila po sporu s	Stalinom jugoslovanska (glej pesem z verzom » … Slovenija, sovjetska	bodeš ti … «). O pravi suverenosti, kot jo pojmujejo klasične politične	vede, pa nič, saj je bilo vse striktno in absolutno podrejeno enemu	samemu centru oblasti: komunistični partiji. (Če mi kdo ne verjame,	lahko pogleda veliko knjig, npr. knjigo iz leta 1950 Maksa Šnuderla	»Zgodovina ljudske oblasti«.) </p>
						<p>Ste študirali tudi vprašanja, kaj se dogaja z ljudmi v totalitarnih	režimih?Ali je problem, da med ljudmi po treh generacijah v enoumju ni	notranjega vzgiba po resnični spremembi, po svobodi? </p>
						<p>Notranji vzgibi so, a preveč zakriti, da ne rečem zamorjeni po skoraj	petdesetletnem političnem terorju. Potreba po preživetju v neprodušnem	sistemu je ljudem izostrila obrambne mehanizme, preko katerih so točno	vedeli, kaj se sme reči in kaj ne. Pa ne samo kaj, temveč tudi kako. To	je v Sloveniji <pb n="052"/>še danes po dvaindvajsetih letih opazno,	seveda pri starejših. Čim dalj je nekdo živel v okuženem ozračju, tem	teže se reši posledic. Z mlajšimi generacijami je laže. Seveda pa je	odvisno tudi od formacije in kljubovalne volje družin in manjših skupin	še v prejšnjem sistemu. Tudi to je danes opazno. Nekateri ljudje še	danes niso politično pluralistično niti formirani niti informirani oz.	so še od prej žal deformirani. Nekako tako, kot tisti, ki so bili rešeni	koncentracijskih taborišč in o katerih pišejo tudi psihologi: rešitelji	so jim odprli vrata, da bi se pognali v brezmejen prostor in zadihali	svobodno, oni pa niso hoteli ven, ker niso zaupali, ker niso verjeli, da	je sprememba mogoča. Nezdravo stanje in teror sta jim tako pronicala pod	kožo in v kosti, da so celo mislili, da je vse to normalno. Hujše, kot	biti nesvoboden in se tega zavedati, je misliti, da si svoboden, ko v	resnici nisi. S tako (de)formiranimi ljudmi pa je kaj kmalu demokracija	in pravna država z deljeno oblastjo le zunanja oblika, nezdravo vsebino	pa ji še vedno dajejo skrite stare sile iz ozadja. Kljub temu se	notranji vzgibi v Sloveniji vedno bolj javljajo. Tudi naravna logika,	lahko bi rekli zdrava kmečka pamet, marsikomu odpira oči. Zato se bo	slejkoprej ljudstvo moralo osvestiti in bolj odločno vzeti vse v svoje	roke, če drugače ne, v prvi vrsti vsaj na volitvah; predvsem da gre na	volišča in se odloča za resnično demokratične opcije.</p>
						<p>S tem v zvezi večkrat omenjate tudi našo politično tradicijo.</p>
						<p>Res imamo Slovenci žal tudi nesrečo, ki nas še vedno spremlja, da	predolgo nismo bili državni narod in nimamo pred seboj in v sebi naravno	zakoreninjenih državniških modelov. Tudi zato vzgibi iz notranjosti teže	prihajajo na površje.</p>
						<p>Še enkrat: preloma prejšnje sile niso hotele, »zgodil« se jim je in se mu	niso mogle izogniti. Uspele pa so ga voditi tako, da jim do danes vajeti	niso ušle iz rok. Seveda bi se lahko vprašali: Mar se od leta 1991 v	Sloveniji res ni nič spremenilo? Saj imamo vendar svobodne volitve in	večstrankarski sistem ter druge svoboščine, ki jih prej ni bilo. Pa v	Evropski zvezi smo, v Natu, v coni Schengen in coni Euro ipd. Že res, a	vse tako kot v znanem italijanskem romanu Il Gattopardo, kjer so	poskrbeli, da se kljub spremembam spremeni le toliko, da se čim manj	spremeni. To do danes. Jutri pa bo drugače.</p>
						<p>Omenili ste lustracijo. Ali v vaši nalogi lustracija kot dejavnik	obstaja? Ali je prihranjena za »težje primerke«, za postsocializem?	Slovenija pri tem močno zaostaja tudi primerljivo z drugimi	tranzicijskimi državami … </p>
						<p>Tako je, a zakaj lustracija, če ni bilo pravega preloma s prejšnjim	sistemom niti formalnopravno niti politično niti v uradnem	zgodovinopisju niti v mišljenju mnogih ljudi, ki mislijo, da še vedno	živijo tako lepo, kot so živeli desetletja poprej. V vseh primerih v eno	ali v drugo smer, ki sem jih obdelal, je bila s prelomom avtomatično in	zelo hitro izvedena tudi lustracija, ki je v tistih okoliščinah bila	nekaj samoumevnega. Tudi v drugih postsocialističnih družbah je že	izpeljana. To v srednji Evropi poznate. Ni veliko takih primerov, kot je	slovenski. Je pa v našem primeru nekaj nujnega in brez nje žal ne bo	posebnih uspehov za nikogar. Tudi gospodarske krize brez nje ne bomo	rešili. Slejkoprej se bo lustracija zgodila. </p>
						<p>Naučili smo se skepse, a žarek upanja vseeno prinaša resolucija Evropske	ljudske stranke – namreč da nismo sami, da Evropski zvezi ni vseeno za	to, kaj se pri nas dogaja. Resolucija v svoji 5. točki poudarja »potrebo	po nepristranskem in neodvisnem sodstvu v vseh državah članicah. V zvezi	s tem poziva k hitremu sprejetju učinkovitih zakonov lustracije v vseh	državah članicah, ki tega še niso storile, kot tudi njihovo dosledno	izvajanje. Poudarja tudi pomen preglednosti in javnosti nadzorovanja	tega procesa.« Bi to lahko bila pot? </p>
						<p>Podpora, ki nam jo ta resolucija daje, je opogumljajoča. Kot pravite,	Evropski zvezi ni vseeno, kaj se v njej dogaja, predvsem, ker je ena	njenih temeljnih postavk resnično demokratični sistem tudi v jedru, ne	samo na površju. Zato »izraža zaskrbljenost«. A kot že rečeno, glavna	skrb je na nas, da ob času volitev gremo na volišče in volimo resnično	demokratične opcije. Šele z definirano resnično demokratično	parlamentarno večino bo mogoče lustracijo izvesti. </p>
						<p>Omenili ste, da je bil v Španiji prehod zaželen v vseh plasteh ljudstva.	Kaj se je v Sloveniji dejansko dogajalo med ljudmi konec osemdesetih?	Utvara? Le želja po boljšem standardu? </p>
						<p>Sistem, ki je vse gradil le na materializmu, je nujno moral pustiti	posledice in v skoraj petdesetih letih vzgojiti mnogo zmaterializiranih	ljudi, ki so skrbeli zgolj za standard. Saj za kaj drugega tudi smeli	niso. Seveda pa spet ni mogel dominirati vseh. Zdravo jedro je ostalo in	se nenehno veča. Temu pomaga tudi <pb n="053"/>kriza, ki kot šiba, žal,	tepe vse, a s tem tudi mnogim slepim odpira oči. </p>
						<p>Vprašanja bi se lahko, kot ste rekli, naslavljala tudi na Demosove	veljake. Danes so njihove barve precej razločne in se vidi, koliko je	bilo vrinjenih. A tudi pri tistih, ki ostajajo na demokratični strani,	skoraj ni opaziti analiz, ki bi se približale vašim ugotovitvam. Zdi se,	da zanje še vedno vse ostaja na ravni političnih tehnik, brez globljega	uvida, kaj se je zgodilo in kaj naj bi iz tega izhajalo. </p>
						<p>Globlji uvidi so nujni. Znano je razlikovanje med zgolj politikom in	državnikom. Prvi skrbi zgolj za tehniko, strankarsko politiko,	vsakodnevno parlamentarno taktiko itd. Potrebni so oboji, vendar brez	državnikov z vizijo, ki bi skrbeli za daljnosežno strategijo, ne bo šlo.	Nekaj takih imamo, a morda ne dovolj.</p>
						<p>Ena od »dogem« sodobnega sveta, ki ji ne smeš oporekati, je tudi dialog.	Pa vendar, demokratična politika se v tranziciji neprestano sooča z	vplivnimi ostalinami totalitarizmov. Seveda je na nek način prisiljena v	dialog, sicer bi se kot skrajnež samodejno izločila iz igre. Kakšna je	tukaj rešitev?</p>
						<p>Dialog je v demokraciji nujen. Izključevati se sam ne smeš. Ne preostane	drugega kot vztrajno in pogumno braniti demokracijo in pluralizem s<emph>pravo vsebino</emph>. Kot sem že prej dejal, se demokracija	lahko tudi izprazni in izvotli. <emph>Neprestano moramo skrbeti za pravo	vsebino.</emph> To pa pomeni skrbeti za vrednote v družbi. Ne glede	na volilne sisteme in tehniko, svobodo javnega mnenja, pravico voliti in	biti voljen, je <emph>demokracija sistem najrazličnejših individualnih	in skupinskih kreposti, ki se med seboj oplajajo</emph>. Brez njih	se vsak sistem slejkoprej sesuje. </p>
						<p>Če smem drugi del pogovora zastaviti nekoliko bolj osebno … Danes se	pogovarjam z izobražencem, a nekoč ste bili deček, ki je odraščal tako	rekoč sredi Slovenije, čeprav je bil v Argentini. </p>
						<p>Kot deček v predšolski dobi sem živel zgolj v domačem in družinskem	okolju. Ta družina je bila razširjena, s starimi starši, tetami in	strici. Na obiske pa je k nam prihajalo kar veliko slovenskih ljudi, med	njimi mnogo intelektualcev, tako da sem kmalu začel slišati	najrazličnejše pogovore iz slovenskega življenja, seveda v slovenščini,	ki jih takrat nisem razumel, vedel pa sem, da so bili važni. Za temi	pogovori sem pa takoj začutil neko vsebino, ki sem jo pozneje začel	globlje in širše umevati. Tako je moj prvi jezik bila slovenščina. Stik	z Argentino je bil zgolj preko opazovanja na cesti in poslušanju radia.	Argentinskih prijateljev takrat še nismo imeli niti starši, še manj	otroci. Hodili smo tudi na prireditve in maše slovenske skupnosti, ki	sem jo takrat imel bolj za svojo kot argentinski svet, ki nas je vse	obdajal.</p>
						<p>Potem pa ste se, ko je prišlo na vrsto šolanje, brez selitve znašli sredi	tujega sveta. </p>
						<p>S šolanjem sem se res znašel sredi tujega sveta. Vendar moram reči, da ta	stik z novim svetom zame ni bil nekaj travmatičnega, menda zato ne, ker	je otrok zelo sprejemljivo bitje. Tako sem se tudi nevede naučil	španščine. Spominjam se, da je pred odhodom v prvi razred starše	skrbelo, če znam špansko, pa so po kratkem domačem »izpitu« spoznali, da	je otroški besedni zaklad boljši kot za prvo silo. Potem je šlo	avtomatično naprej. Vendar se mi je še pozneje v srednji šoli poznalo,	da moj prvi jezik ni bila španščina. Šele pozneje sta oba jezika stekla	in sem tako danes dvojezičen, z izbranim poznavanjem obeh jezikov. Moja	osebnost pa je vsekakor vedno bolj postajala in končno postala dvojna	oz. ena sama, a obogatena z obojnimi elementi. </p>
						<p>Mehka različica izgnanstva …</p>
						<p>»Izgnanstvo« je zame bilo in je še nekaj prirojenega. Jaz sem se že rodil	izgnanec, zdomec (čeprav se sam zavestno nisem izselil, ker so me v	zdomstvo nesli starši) in mi je to v naravi. Starši in starejši, ki so	me obdajali, so vedno skrbeli, da otrokom ni manjkala slovenska beseda	in knjiga. Stari oče je nenehno pripovedoval pravljice in s tem v	otrokovi glavi slikal svet, ki ni bil samo iz prejšnjih časov, temveč	tudi iz drugih krajev. Pa tudi prej omenjeni pogovori starejših, ki sem	jim prisostvoval, so pomagali, da so bili vsi »zakaj« usmerjeni,	»fokusirani« v slovenstvo. Tako smo nehote in nekako naravno, sredi	drugega sveta živeli »po slovensko«. Seveda so bili vsi običaji v	družini in v širši slovenski skupnosti slovenski. Za svetega Miklavža	nam je svetnik prinesel preproste in poceni igrače (denarja ni bilo),	jabolka, fige, pa tudi šiba je bila vmes. Za veliko noč slovenski	»žegen«. Za božič slovenske jaslice. Vedno pa seveda slovenska pesem in	slovenske knjige. Te sem začel brati relativno kmalu, seveda malemu	dečku primerne, a knjige, ne slikanice. Vse to in še mnogo drugega nam	je pomagalo, da smo domovino staršev začeli neposredno spoznavati in	potem nositi v zavesti.<pb n="054"/>
						</p>
						<p>Kdaj in za katera področja »izgnanstva« so se pojavili prvi zagonetni	»zakaj«? Kako ste se srečali z vzroki za to, da morate domovino svojih	očetov nositi v srcu?</p>
						<p>Vprašanja »zakaj« in vprašanja po vzrokih za to posebno življenje pa so	popolnoma naravno prihajala na dan, in sicer tako kot otrok začne	spraševati o rojstvu živalic in pozneje bratcev in sestric. Starši so	nam na vprašanja odgovarjali jasno, a otroku primerno. Predvsem pa ne	forsirano, v smislu kakšne indoktrinacije. Ko sem kot deček rastel in	vedno več razumeval, sem očeta nenehno spraševal, kako je bilo med vojno	in revolucijo in dobival jasne odgovore, brez prikrivanj, ki bi mi	dajala vedeti, da se za vsem morda skriva kaj čudnega. Nasprotno. Že za	otroka je bilo vse jasno. Potem sem kot mladostnik sam segel po	zgodovinskih knjigah in spominih in kot študent nenehno spraševal žive	priče, tako da se je s tem vse prejšnje dopolnjevalo. Slovenijo,	domovino staršev in končno tudi svojo, pa smo spoznavali posredno, iz	pripovedovanj, iz slik, iz knjig. Lahko rečem, da smo spoznavali realno	Slovenijo, čeprav je nismo imeli pred seboj in okoli sebe. Smo pa	dobivali vse bistvene elemente, s katerimi smo se po osamosvojitvi	suvereno podali v konkretno Slovenijo in ob srečanju z njo ugotovili, da	nam nič pomembnega ne manjka za vzpostavljanje živega stika z njo.</p>
						<p>Kljub objektivno strašnemu vzroku nasilja in smrti, pa bolečine ob	odtrganosti od doma in domovine se zdi, da se skupnost ni vrtela okoli	svoje nesreče?</p>
						<p>Smrt in nasilje, ki so ga preživeli starši in stari starši, pa tudi	prijatelji iz drugih družin, ki smo jih spoznavali, je bilo sicer	nenehno navzoče. Vendar imam danes občutek, če in ko gledam nazaj, da so	starejši vse to skušali nekako prerasti. Seveda ni bilo prav nič lahko.	Še pred kakimi desetimi leti so pred menoj mnogi jokali, ko so se	spominjali prestanega trpljenja. A živeli s(m)o naprej in skušali	preseči in sublimirati vse, kar nas je hudega spremljalo. Če se naravno	vsak človek sprašuje o smislu, temeljih in vrednotah, nam k sreči vsega	tega ni manjkalo. Temelji in vrednote krščanstva in slovenstva so dajali	smisel vsemu. S tem s(m)o gledali naprej … in uspelo nam je, paradoksno,	celo z optimizmom na obrazu. Ta optimizem čutimo še danes.</p>
						<p>Zdi se pa, da Slovenija te osrednje točke naše nerešene travme, čeprav	ima morišča ob vsakem koraku in pred nosom, ne vidi in se ne znajde?</p>
						<p>Preveč je znano, da neke težave ne moreš rešiti, če se ne soočiš z njo,	jo neprestano odrivaš ali jo celo zanikaš. Povojni poboji so bili	najprej 45 let izbrisani in je bilo strogo prepovedano o njih govoriti.	Ko po osamosvojitvi to ni bilo več mogoče, so jih sicer do neke mere	»legalizirali«, a takoj skušali pomesti pod preprogo, češ, to je mimo,	to je preteklost, ki nas ne sme oteževati. Potem pa se je pojavila Huda	jama in druga do tedaj neznana morišča. Izkopavanja na vse možne načine	zavirajo. Vendar resnica sili na dan in je neustavljiva. Raje prej ko	slej bo prišla še bolj na dan. Šele takrat in potem se bo slovenski	človek skupinsko otresel travme in večdesetletne more, doživel katarzo,	zato vse prerasel in se resnično osvobojen podal naprej. Do takrat pa,	žal, ne bo posebnih uspehov. </p>
						<p>Zdi se, da je vaša skupnost s svojim bivanjem doživela paradoks »biti v	drugem pri sebi« in živela z neverjetno močjo, ki jo veličastno potrjuje	celo gola statistika o nepojmljivo bogati dejavnosti. In to skupine	ljudi, ki jih je za malo večjo vas … ?</p>
						<p>Tu ne morem mimo naslova, ki ga je pokojni oče dal eni izmed svojih	knjig: Na tujem v domovini. Predvsem prva generacija je popolnoma jasno	živela »v drugem – na tujem«, a »pri sebi – v domovini«. Živeli so ne	samo »iz domovine«, temveč celo »v domovini«. Nekateri v Sloveniji so to	poimenovali tudi »država v državi«. Prva desetletja je bilo popolnoma	tako. Iz tiste duhovne energije izhaja moč in bogata dejavnost, ki jo	omenjate in ki bi ji jaz pripisal celo epske značilnosti. Potem se je	slovenska skupnost, kot vsaka človeška družba, začela spreminjati in	odpirati, nehala je biti izključno slovenska in se začela definirati kot	slovenska in argentinska. To je bilo tudi nujno, če si hotel v novem	svetu vsaj nekoliko napredovati, priti v zdrav kontakt z argentinsko	družbo in z njo in v njej soživeti. Jaz rad to poudarim in rečem, da smo	danes stoodstotni Slovenci in stoodstotni Argentinci. Tako danes živi	naša druga in tudi tretja generacija. Dejavnosti ni več toliko kot prej,	epopeje je morda res konec, kot je zapisal prijatelj, stvaritve pa se še	pojavljajo, slovensko življenje gre naprej, povezanost z matično	Slovenijo, ki je danes mogoča, ko prej ni bila, pa daje nove možnosti za	dovolj kvalitetno bivanje »v domovini«, čeprav sredi vedno bolj	relativne tujine. </p>
						<p>Sprava je ena najbolj izpetih besed, a zdi se, da se le redki zavedajo,	kaj pomeni, kakšni so pogoji zanjo. Kako jo vidite vi? Jo bo mogoče	utemeljiti na krivicah, na laži in nepokopanih?<pb n="055"/>
						</p>
						<p>Klasični pogoji za spravo so iskrena prošnja za odpuščanje na eni strani	in iskreno odpuščanje na drugi. Zraven spada seveda poprava storjene	krivice za nazaj in obljuba, da se krivica ne bo ponavljala naprej. </p>
						<p>A pri nas gre za nekaj drugega. Zadeva je v tem: s kom se spravljati? Za	spravo z ljudmi bi bil jaz, kot skavti, »vedno pripravljen«, seveda ob	izpolnitvi gornjih pogojev. </p>
						<p>Pri nas v jedru ne gre za spravo med ljudmi, temveč za nekaj širšega. Ali	se lahko spravimo s komunistično partijo in njenimi nasledniki, ki še	danes, pa naj se imenujejo tako ali drugače, trdijo iste laži, branijo	iste krivice, branijo storilce grozodejstev in žalijo čast in spomin	desettisočev nedolžnih pobitih in nepokopanih z najhujšimi vzdevki? Take	sprave ne bo nihče dosegel, ker bi to tudi ne bila sprava temveč	nespamet, ki je nihče ne more želeti, še manj zahtevati. </p>
						<p>Pri t. i. cerkvenih in »pobožnih« ljudeh se sprava velikokrat zoži na	prošnjo oz. ukaz: »Odpustite!« Seveda je intimno to vedno potreben	imperativ, a sem na podlagi premnogih srečanj in stikov globoko	prepričan, da ljudje, ki so jim bile prizadejane največje krivice, z	odpuščanjem nimajo težav. Ti pozivi se tako slišijo kot nova	žalitev.</p>
						<p>Menim, da sprava, tako kot sem pravkar omenil in kot se že več kot dve	desetletji površinsko omenja, pri nas ni mogoča. Cerkev mora po eni	strani nenehno vabiti k spravi, toleranci in medsebojnemu razumevanju za	mirno sožitje med ljudmi. A po drugi, kot rečeno, ne sme tega zahtevati	mimo izpolnjevanja elementarnih pogojev, sicer se to res lahko sliši kot	žalitev. </p>
						<p>Poleg tega pa je še nekaj, dodaten razlog, zakaj sprava ni mogoča. Pri	nas danes ni več dveh definiranih javnih entitet, ki bi predstavljale v	narodu nekoč in danes nasprotna si tabora in ki bi bile upravičene za	prošnjo za odpuščanje in za podeljevanje odpuščanja. To je treba danes	napraviti na najvišji državni ravni, s pravnopolitičnim javnim aktom!	Zaradi neprecenljivega pomena, ki bi ga to imelo, bi to moralo biti zelo	pazljivo izvedeno. Verjetno pa danes še ni čas za to, čeprav bi bilo	nujno potrebno.</p>
						<p>Dovolite kočljivejše vprašanje. Dvom ni prišel niti ni zamrl z	Descartesom. Kako daleč je šla kritičnost do odločitev vaših staršev in	njihovih somišljenikov? Kje danes vidite morda dvomljive korake	demokratične strani med vojno in revolucijo in po njej?</p>
						<p>Omenil sem že, da sem se že kot mladostnik in študent (velikokrat na	škodo študija) zelo veliko zanimal za vse tiste dogodke in problematiko,	v katero sem se čutil bistveno vpletenega, čeprav je nisem sam	doživljal. To me spremlja do danes. S pokojnim očetom, ki je kot	intelektualec o tem veliko pisal in razmišljal, sva se nenehno	pogovarjala in izmenjavala misli. On sam, ki je bil ves čas domobranec v	polni zavesti in do zadnjega diha, je vedno dejal, da načelno dopušča,	da bi morda bila kaka druga rešitev, boljša kot pa tista, ki jo je	demokratična stran zavzela med leti 1941–45. Vendar sva vedno	zaključila: Boljša rešitev? Ja, toda katera? Naj mi jo pokažejo!!! Ob	podrobni analizi tedanjih zgodovinskih, političnih, idejnih, narodnih in	mednarodnih okoliščin zaenkrat še nobeden izmed poštenih in	dobromislečih kritikov ni predlagal boljše rešitve za tisti konkretni	čas. Samo pravijo: nekaj drugega bi bili morali napraviti. Ja, a povej	kdo, kaj, kako, s kom, s kakšnimi sredstvi, kje bi jih dobili, ali bi	bili z njimi (bolj) uspešni itd.? Takrat pa kritiki umolknejo in jim	zmanjka domišlije.</p>
						<p>Tudi »boljše« rešitve se niso bolje odrezale … </p>
						<p>V zvezi z »boljšimi rešitvami«: znan je primer Draže Mihailovića. On se	je kot vodja kraljeve vojske v domovini samostojno bojeval proti	okupatorju. Kmalu so mu Britanci začeli pošiljati pomoč. Ko pa so vmes	skočili Titovi komunistični partizani in pod pretvezo osvobodilnega boja	začeli z revolucijo, se je znašel z dvema sovražnikoma. Poleg tega so	Britanci pomoč njemu kmalu preusmerili k Titu. Takrat se je znašel brez	sredstev. Mihailovićeva situacija je bila drugačna kot v Sloveniji. Pa	so bili tudi on in njegovi ob koncu prav tako ožigosani kot vojni	zločinci, narodni izdajalci, kolaboranti, kot taki »obsojeni« in pobiti.	Tako kot v Sloveniji desettisoči. </p>
						<p>Vsemu temu lahko dodam, da poznam napake na demokratični strani, a na	osebni ravni in morda na ravni manjših skupin. Take napake, ne da bi jih	opravičeval, se pa kažejo vedno in povsod v zgodovini vseh narodov,	posebno v edinstveno travmatičnih trenutkih, kot smo jih Slovenci kot	redki doživljali med vojno in revolucijo. </p>
						<p>Kakšna je torej vaša razlaga dogajanja med leti 41–45? Smo bili preprosto	žrtev brezkompromisnih domačih revolucionarjev in svetovne politike?</p>
						<p>Tako je. Bil je tragičen stek različnih sovzrokov oz. različnih	sovražnikov, enega hujšega <pb n="056"/>od drugega. Hitler. Mussolini.	Stalin. Tito. Angleži. Svetovnonazorska trenja. Boj med ideologijami.	Med vsem tem kolesjem pa Slovenci, ki nas je takrat bilo le milijon, pa	še komaj smo se (zgodovinsko gledano) začeli politično prebujati. Da bi	bili kos situaciji, bi morali imeti dolgoletno državno izkušnjo in vrsto	svetovno razgledanih in domoljubnih voditeljev z minimalnimi	mednarodnimi zvezami, čeprav tudi drugim narodom, ki so to imeli, ni šlo	bolje. Mi smo pa šele leta prej počasi začeli dobivati nekaj razgledanih	voditeljev, a še tisti so nam takrat umrli iz različnih vzrokov: npr.	Korošec zaradi bolezni, malo pred začetkom vojne (decembra 1940),	Kulovec ob bombnem napadu (aprila 1941), Natlačen ubit od vosovca	(oktobra 1942), pa še kakšen. Ostala je garnitura mlajših in še	neizkušenih politikov, ki so naredili, kar so mogli. Tako je ljudstvo	ostalo pretežno sámo in zato ni čudno, da se je odločalo in segalo po	preprostih dejanjih elementarne samoobrambe. Edini, ki so vedeli, kaj	hočejo, so bili domači komunistični revolucionarji, ki so hoteli, ne da	bi jih niti najmanj brigala usoda ljudstva in humanitarna načela	poštenega sožitja, samo priti na oblast prek socialne revolucije,	izrabljajoč za to dobo tuje okupacije. Dogodki svetovne politike (npr.	Jalta) so pa temu naklepu nehote ali hote pomagali oz. ustvarili	bistvene razmere za uspeh. Brez mednarodnega sodelovanja bi revolucija v	Sloveniji nikoli ne imela uspeha. </p>
						<p>Ali Zahod zaradi te sokrivde, zaradi pakta s Stalinom in pri nas z Brozom	(TitoŠubašič), do današnjega dne ni zmožen ustrezno obsoditi	komunizma?</p>
						<p>Zaradi različnih interesov akterjev, ki so bili takrat vpleteni v	dogajanja in so morda še danes, Zahod v večjem obsegu še ni bil tega	zmožen, kljub desetletjem hladne vojne in blokovskega nasprotovanja.	Tisto nasprotovanje je bilo pretežno politično-vojaško. Ostaja pa še	precej neobravnana politično-ideološka plat, ki je vzrok vsega.	Desetletja je veliko govora o judovskem holokavstu in o armenskem	genocidu pod Turki (1915). OZN in evropski parlament sta se že tudi	izrekla o ukrajinskem »golodomoru« (1932–33, šest milijonov žrtev). </p>
						<p>Počasi pa se vendar tudi danes sem pa tja kaj zgane. Največ, kar je bilo	mogoče, je že prej omenjena obsodba vseh treh totalitarizmov. S tem se	je obsodba komunizma že začela.</p>
						<p>Ena izmed najbolj jasnih knjig v svetovnem merilu je francoska »<emph>Le	livre noir du communisme. Crimes, terreur, repression</emph>«, Pariz	1997 (Črna knjiga komunizma: zločini, teror in zatiranje, Ljubljana	1999). V njej je govor o znanih sto milijonih žrtev na svetu, neznanih	pa je še več.</p>
						<p>Slovenska diaspora je imela in ima še mnogo ljudi, zelo uglednih v svojih	državah. Je (bilo) kaj možnosti, da bi se slovenski genocid obravnaval	pred kakim mednarodnim sodiščem?</p>
						<p>Do danes to še ni bilo mogoče, a tega ne izključujem v prihodnje. Taki	zločini ne zastarajo. Slovenski pregovor pravi: Božji mlini meljejo	počasi. Navsezadnje je cela Slovenija eno samo pokopališče. Vedno več	narodov in držav je in bo zainteresiranih za obsodbo genocida, katerega	žrtve so bili tudi njihovi državljani in ki se je zgodil v naših krajih.	To bo lahko vzrok za širšo obravnavo na kakem mednarodnem sodišču.<pb	n="057"/>
						</p>
					</div3>
				</div2>
			</div1>
			<div1>
				<head>Slovenske teme</head>
				<div2>
					<head>Del in celota</head>
					<docAuthor>Justin Stanovnik</docAuthor>
					<div3>
						<p>Knjiga Angel pozabe slovenske koroške pesnice in pisateljice Maje	Haderlap je brez dvoma zanimivo branje za slehernega pripadnika tiste	zvrsti ljudi, ki jih na sploh označujemo za bralce. Najbrž ni veliko	ljudi, ki bi jim bilo potem, ko jo odložijo, žal časa, ki so ga	preživeli v njeni družbi. Kot vedno pa so med njimi tudi takšni, ki so	take čudi ali pa jih je življenje tako oblikovalo, da jih je knjiga	peljala skozi pokrajine, ki so del njihovega posebnega zanimanja, in bi	se sedaj, ko so jo prebrali, čutili prizadete, če je ne bi poznali. Že	med branjem me je včasih obšla začetna, še negotova misel, ki pa so jo	še pred koncem zapustili vsi dvomi, da bodo med temi posamezniki	zagotovo predvsem tisti, ki so nekoč – bog ve zakaj – vzeli v roke	revijo Zaveza in ji potem ostali zvesti vse do danes. Vendar bomo	specifično občutje teh ljudi skušali predstaviti šele proti koncu, ko	bomo z bralci razdelili že vse posebne ozire, ki so v nas nastajali ob	branju. </p>
						<p>Prva stvar, ki nam jo knjiga o sebi pove, je ta, da je roman – brž ko jo	vzamemo v roke, že na platnicah tako rekoč. Za večino tistih od nas, ki	se z moderno literaturo posebej ne ukvarjamo, je prav, da so nas njeni	izdelovalci s tem seznanili. Ne da bi v knjigi ne bilo nobenega gibanja	in ljudi, ki to gibanje povzročajo ali pa se sami vanj spreminjajo, se	vseeno vse tako dogaja, da pred nami ni pravih in celovitih akterjev, ki	bi sami, s svojimi odločitvami, hote in zavestno, uresničevali svoj	osebni ali skupinski program, ampak se pred nami vrstijo nove in nove	slike, ki jih prikazujejo, nepovezano, v različnih načinih njihovega	zlasti preteklega obstajanja. Zato dobivamo vedno bolj prepričljiv	občutek, da knjiga prvenstveno ni pripoved o osebah, ki so pritegnile	zanimanje avtorice in nam zato sedaj omogoča, da opazujemo, kako so	uresničevale svoje življenje v skladu z logiko svoje osebne danosti in	logiko časa, ki je ustvarjala prostor njihovega samouresničevanja. To je	torej branje, ki zahteva več gledanja kot poslušanja. Lahko bi tudi	rekli, da pogrešamo svojstveno epsko dinamiko. Pisateljica, kot da je	tudi sama začutila to odsotnost, v zameno teši bralca s poglobljenimi in	subtilnimi opažanji, ki pogosteje, kot smo tega v takih knjigah vajeni,	kliče bralca v prostore meditativne misli in subtilne lirike. Tenkost,	finost, izjemnost, minucioznost se sedaj brez konca uveljavljajo kot	prevladujoči slogovni prijem tega pisanja. Vidi se, da je njen	ustvarjalni genij pesništvo.</p>
						<p>Najprej bomo na kratko predstavili poglavitne like pisateljičine	zgodovinske slikanice, potem pa bomo z odsotnostjo epskega subjekta, ki	ga bomo na njih našli, poenotili družbeni in individualni ambient te	občutene zgodovinske razstave. </p>
						<p>Na samotni, a nikakor ne osamljeni kmetiji v Lepeni prebivajo štiri	poglavitne osebe te knjige. Najmlajša je deklica, bodoča pisateljica,	potem sta tu še njena mati in njen oče, nazadnje pa babica, ki se nehote	spet in spet izkaže kot najpomembnejši člen te družinske skupnosti.	Lahko bi morda rekli, da je kmetija, ki jo imajo za svoj dom navedene	štiri osebe, središčni prostor romana. Tu so edini od nastopajočih, ki	jih nekoliko natančneje spoznamo, tako glede specifične čudi, ki je bila	vanje položena in v kateri se izkazujejo, pa tudi glede doživetij, ki so	jih imeli v stikih z ljudmi iz bližnje in daljne okolice in so naravno	vplivala na njihovo razumetje sebe in sveta. Tako oblikovani potem tudi	delujejo, a spet ne s kakšnim posebnim aktivizmom in naprej	opredeljenimi cilji, ampak bolj v smislu značajske težnosti. Naj v dveh,	treh črtah nakažemo vsakega od njih. </p>
						<p>Najbolj posebna in drugačna od drugih je mati, tako po svojem bajtarskem	izvoru kakor tudi po svojem gledanju na svet in življenje. Hčerka nekoč	zgoščeno izrazi materino duhovnost: »Za svojo vedrino potrebuje le	naravo, pesmi in katoliško cerkev. Med njo in možem, dekličinem očetom,	vlada nepretrgana napetost. Kako velika, nam pove stanje, v katerem jo	najde hčerka, ko se že proti koncu romana z očetom vrne z Dunaja. Iz	matere tedaj skoraj izbruhne: da ne vzdrži več in da se je dokončno	odločila, da odide. Toda ko mož na koncu hudo zboli, se izkaže, na kako	trdnih temeljih je stala njena »vedrina«. Moževo posteljo prestavijo v	hišo in ženina skrb je odslej posvečena njemu. </p>
						<p>Oče ima navado kritično ocenjevati mater. Izvor njegovega nenavadnega	vedenja vidijo ljudje v njegovih mladostnih travmatičnih izkušnjah pri	partizanih. Zraven je tudi skrivna zamera, da revolucionarna udeležba ni	prispevala k njegovi večji družbeni promociji. Tudi pogosto obiskovanje	gostiln in udeležba <pb n="058"/>pri družabnih veseljačenjih kaže na	iskanje nadomestil za participacijo v javnem življenju. Še posebej pa	njegove meditacije o smrti, ki so se zmeraj izšle v misel, da se šele na	pogrebu ljudem pokaže, kdo je pokojni v resnici bil in kaj so z njim	izgubili. Sam da je že poskrbel – ne vemo, kako – da bodo ob njegovi	krsti ljudje veliko tarnali. Na osredotočenost nase kaže tudi njegovo	nezadovoljstvo s hčerkino odločitvijo, da gre na gimnazijo. Včasih so se	domači zanj resno bali, da si bo v enem od svojih ekstatičnih	razmišljanj celo vzel življenje.</p>
						<p>Za babico smo že rekli, da je na svoj nevsiljiv način na kmetiji – pa	tudi v bližnji in daljni okolici – igrala poglavitno vlogo. Rada je	obiskovala bližnje in daljne sosede, zlasti tiste, s katerimi so jo	vezala skupna pretekla doživetja, v ilegali pri partizanih in v	taborišču – bila je v Ravensbrűcku. Tu nas pisateljica seznani s	prizori, za katere bi rekli, da se ne morejo zgoditi, ko ne bi bili	Slovenci, ki smo doživljali tragedije svoje domovine v letih 1941–1945,	pa tudi potem, pa tudi potem, pa tudi z zgodbami drugačne vrste, na	primer s tisto, kako jo je sokrajanka Gregorička s samokolnico peljala	iz taborišča. V spomin na konec nacizma je 8. maja vsako leto v zahvalo	šla k maši. </p>
						<p>V hčerki, ki je med temi ljudmi živela in jih poslušala, stvari, ki so	tako vstopale vanjo, niso imele časa, da bi se uredile v veliko	novoslovensko izkušnjo in sago, ampak so se v neredu nalagale v njej	druga na drugo, kakor trupla taboriščnikov v taboriščih ali pobitih	domobrancev v katerem od jarkov v Barbarinem rovu. Ni čudno, da je	pisateljica nekje na koncu zapisala: »Nenehno krožim okoli zgodovinskega	žrela, v katerem je, kaže, vse šlo v pogubo«. </p>
						<p>V človeški skupnosti na kmetiji v Lepenskem grabnu sta se kljub njeni	majhnosti oblikovala dva, ne sicer ostro izrisana, a vseeno opazno	različna duhovna pola. Na eni strani je bila mati, ki ni mogla, da tudi	v hiši, kamor se je primožila in ki je zaradi moževe odtujenosti ni	mogla imeti za pravi dom, ne bi uveljavljala kulture, ki jo je nosila v	sebi, – da ne bi bila takšna, kakršna je po naravi bila in kakršna se je	odločila, da bo. Proti drugemu žarišču te človeške elipse pa sta se	pomikala in včasih vanj celo stopila druga dva odrasla člana te	skupnosti, babica in oče. Med tem ko je imela mati do tega malega sveta	in sveta sploh kulturen, se pravi zavestno oblikovan in duhovno usmerjen	odnos, pa sta se oče in babica odzivala na vsakokratno okolje prvinsko,	se pravi, da sta mu dovoljevala, da prebiva po svoje. Nazadnje tudi	njuno partizanstvo ni v nasprotju s tem opažanjem. Takšno je bilo tudi	njuno krščanstvo oziroma katolištvo. Sprejemala sta ga v obliki, v	kateri se je uveljavilo med njunimi ljudmi v dolini. O kaki gorečnosti	ali izključevanju pa tudi v tem pogledu ne moremo govoriti. Babica tako	hodi na Brezje in v Ravensbrűck, očeta pa – v neki drugi perspektivi –	tudi slovenska osamosvojitvena vojna »pušča hladnega«. </p>
						<p>Na kmetiji sta torej obstajala dva svetova, tako da hčerka kljub vsemu ni	rasla povsem sama, ampak se je nahajala v polju, v katerem so delovale	sile privlačnosti in odbojnosti, pa tudi takšne, ki so šle mimo in jo	puščale nedotaknjeno. Če smo prav prebrali tistih nekaj stavkov, ki jih	je napisala o sebi, potem bi smeli reči, da tudi nje nikoli ni prevzela	želja po eni ali drugi perfekciji, da pa je specifična teža njene snovi	vseeno storila, da je končno pristala bliže babici in očetu kot materi.	Ko se je neka očetova nesreča iztekla v srečno naključje, si je – morda	značilno – rekla, da bo morala znova premisliti zgodbo o angelih, »morda	pa le niso tako brez haska, kot sem mislila«. Mogoče bomo na koncu tega	zapisa zagledali, da okoliščina, ki smo jo tu navedli, ni ostala brez	vpliva na strukturo njene cele knjige. </p>
						<p>Bralci so mogoče opazili, da počasi prihajamo na področje kolektivnih	subjektov, ki jih pisateljica Haderlapova, vsaj v našem primeru, pojmuje	na svojstven način. Ne omogoči jim, da bi nastopali v individualnosti	subjektov. Ljudi pripelje v prostor pred nami in jim ukaže, da nam tam,	po scenarijih, ki jih je zanje napisala, odigrajo nekaj skečev, pa tudi	kak množični nastop, ki ga nosi moralna energija širšega in višjega	ranga, ne da bi nam ob vsem tem dala vedeti, kdo ti ljudje so in kaj	hočejo. </p>
						<p>Kar nekaj strani moramo obrniti, da doženemo na primer, da so ljudje, o	katerih govori, Slovenci. Prepušča nas samim sebi, da po imenih	nekaterih krajev, ki jih nosimo od bogve kdaj v spominu, ali pa po kakem	drugem branju (Koliko let pa je ob tem dogajanju že imela Mohorjeva	družba?) sklepamo, da so pred nami Slovenci – ki niso kako neozaveščeno	amorfno ljudstvo, ampak historičen narod s svojimi identitetnimi	dokumenti, narod, ki ve sam zase in ki tudi drugi vedo zanj. Ko bi	pisateljica gledala pred seboj Slovence kot narod, bi jih morala	opremiti z vedenjem, da v stanju dolžne prisebnosti v zgodovini nekatere	kretnje sme tvegati in drugih ne in si dovoliti samo tista družbena	stanja in dejanja, ki mu bodo omogočila nadaljevati pot skozi čas v	duhovni in politični samosvojosti. </p>
						<p>S tem da pisateljica na svojem operativnem področju ljudi, ki tam živijo,	ne predstavi kot narod, tem ljudem stori nemajhno krivico. Če <pb	n="059"/>bi jim bilo dano biti narod, bi imeli na primer možnost, da	bi svoj ilegalni angažma utemeljili kot korekturo za svoj plebiscitni	fiasko po prvi svetovni vojni. A ga sploh ne omeni. Zakaj ne?</p>
						<p>Pisateljica nam nekje razloži, da so njeni ljudje zmogli ilegalni	partizanski boj samo zato, ker so bili prepričani, da se bojujejo proti	nacističnim uničevalcem. Toda kot kdo? Zgolj kot ljudje? A z	moralističnimi utemeljevanji na mestu, kjer bi pričakovali tudi	politična, je vzbudila pomislek, da so ti ljudje razumeli svoj	partizanski upor v okviru ponovljene plebiscitne nepripravljenosti, da	se pridružijo narodu, ki mu pripadajo. Ali spet zgolj zaradi svoje	nepripravljenosti za sobivanje z balkanskimi Srbi?</p>
						<p>Ko sem kako leto po osamosvojitvi v domu Sodalitas bil pozvan, da povem	nekaj stvari o življenju na naši strani – o državljanski vojni in o	potrebi po osamosvojitvi – sem s strani dveh prisotnih koroških	partizanov doživel napad, kot ga, vajen marsičesa, v boljševiški	Sloveniji nisem bil deležen. K sreči je bil tedaj poleg mene sedaj že	pokojni dr. Janez Zdešar,– ki je bil zaradi svojega dolgega evropskega	staža bolje informiran od mene in je ogorčena borca lahko podučil, da so	Slovenci s svojim partizanskim angažmajem nehote omogočili avstrijskim	politikom, da so že med vojno, sklicujoč se na partizanski odpor	Avstrijcev, dosegli pri zaveznikih obljubo za povojno obnovo Avstrije v	predvojni velikosti. Dr. Zdešar nam je vsem povedal, da so koroški	Slovenci s svojimi partizanskimi napori pomagali Avstriji, da je našim	ljudem dokončno zaprla vrata v Slovenijo. </p>
						<p>Takšne usluge so, po Zdešarjevih informacijah, nehote delali slovenski	partizani svojim avstrijskim gospodarjem, ki niso bili ravno sovražno	razpoloženi do nemških nacistov. To lahko sklepamo po dvomilijonski	množici, ki je leta 1938 na Dunaju frenetično ploskala Hitlerju. Ampak	množica je množica, vedno in povsod. Tudi množica na Kongresnem trgu v	Ljubljani je 26. maja 1945 je norela od navdušenja, ko je Josip Broz,	imenovan Tito, z balkona univerze napovedal slovenski genocid. Bolj	vznemirljiv je podatek zgodovinarja Tonyja Judta (Postwar, str. 808) o	Avstriji, katere prebivalstvo je znašalo eno desetino predvojne Nemčije,	pa je vseeno nemškim koncentracijskim taboriščem priskrbelo polovico	stražarjev. </p>
						<p>Kakor so bili naklonjeni nemškim nacistom, tako so sovražili Slovence.	Morda svojih, tam živečih ne tako zelo, kot so svojo mržnjo kazali do	slovenskih katoličanov, ki so maja 1945 pribežali na Koroško reševat	svoja življenja. Na vsakem koraku so morali slišati: Verfluchte	Ausländer! In stojničarji pri Sveti Krvi slovenskim romarjem iz Spittala	niso hoteli prodajati razglednic. A ti so bili v nekem oziru res tujci.	V nekem oziru.</p>
						<p>Téma, ki je praktično prisotna skozi vso knjigo, je partizanstvo in	nacistična grozodejstva. Domala vsako ime, ki ga kdo slučajno omeni,	sproži vrsto partizanskih spominov in asociacij: kak dogodek, kake	besede, kaka pot, kako srečanje, utemeljitev kake vpletenosti, kako novo	negotovost, pa tudi kak dokončen dvom. Tega je toliko, da bi za to	knjigo lahko rekli, da je zbirka partizanskih asociacij. Spričo te	partizanske vseprisotnosti, pa tudi zaradi njene lokalne izločenosti in	samosvojosti se človeku kdaj pa kdaj zazdi, da je vse tako, kakor da bi	pisateljica opravljala neko naročilo. A res le kdaj pa kdaj, potem pa se	človek spet povrne k bolj zanesljivi tezi o značilni koroški	domačijskosti – koroškemu provincializmu, bi človek že skoraj rekel, ko	mu ust ne bi zaprl strah pred senco žaljivosti, ki je v tej besedi. </p>
						<p>A vendar in vseeno ne moremo, da ne bi obžalovali pisateljičine	odločitve, da se bo tako dosledno izogibala holističnemu zajetju	boljševiške agresije na slovenski narod. Postopek, ki so ga boljševiki	izdelali za Koroško, je različen od tistega, ki so ga uporabili na	Primorskem, oba pa sta drugačna od strategije, ki so jo izumili in	implementirali v osrednji Sloveniji. </p>
						<p>To je resnična škoda! Odsotnost pisateljičinega spoštovanja referenčne	celosti obravnavane teme je obžalovanja vredna zato, ker različnost	boljševiške optike najbolj prepričljivo dokazuje različnost Slovenij,	kakor jih je zgodovina naredila (ali pa kaj drugega). Največ koristi pa	bi imela analiza revolucijskega stanja v matični Sloveniji, če se sme	tako reči, ker bi pokazala, da se tam narejeni zločini ne razlikujejo	dosti od ideoloških in fizičnih surovosti, ki so jih uprizorili nemški	nacisti na Koroškem in drugod. Pokazala bi se protislovnost koroškega	boja. Pred oči nam tako spet prihaja dialektika dela in celote. Vsakomur	je jasno, da je del – katerikoli del katerekoli celote – mogoče razumeti	samo v perspektivi pripadajoče celote. Ko se včasih oziramo nazaj, se	nam, ko pomislimo na Slovensko sinodo 1999–2000, zdi škoda, da tedaj ni	bilo toliko prisebnosti, da se, ko je bil še čas, uveljavi misel o	enotnosti revolucijske Slovenije. Škoda zato, ker je to dejstvo. Ta	enotnost je v tem, da smo bili vsi deležni boljševiških apetitov.	Navidezna različnost je le v tem, da smo se različno odzivali. </p>
						<p>Zaradi lastnih izkušenj nas ni treba posebej prepričevati, da so nemški	nacisti uničevali celotne slovenske družine na avstrijskem <pb n="060"/>
						</p>
						<p>
							<figure>
								<graphic url="slike_z_91/z_91_28.png"/>
								<head>Del in celota<name>Tamino Petelinšek</name>
								</head>
							</figure>
						</p>
						<p>Koroškem, bodisi doma bodisi v taboriščih. Kaj pa Slovenija? Na Hruševem	pri Dobrovi pri Ljubljani so 24. novembra 1942 boljševiki ubili devet	članov družine Hudnik in čez dva dni prišli še po staro mater. Zakaj so	se boljševiki odločili za tak masaker? Hruševo leži na jugovzhodnem robu	dolomitskih gozdov, na njihovem severozahodnem robu pa je vas Zaklanec,	kjer so dve noči prej odpeljali sedem ljudi: oče petinšestdeset let,	mati petinpetdeset let, ena hčerka devetnajst let, druga hčerka	šestnajst let. Kaj so s tem dosegli? Po italijanski poletni ofenzivi so	se boljševiki preselili v dolomitske gozdove, in sicer vsi trije vrhovi	njihove revolucionarne fronte: partijski, vojaški in politični. Po	dolinah naokoli pa so bile italijanske postojanke: na Dobrovi, v	Horjulu, v Polhovem Gradcu, v pet ali šest kilometrov oddaljeni	Ljubljani pa je bila cela divizija. Bilo je, pomisli človek danes, kakor	da bi boljševiki postavili šotor na dvorišču italijanske kasarne. Z	opisanimi umori pa so ustvarili grozo, ki jih je bolj varovala, kot bi	to v tem položaju zmogla katerakoli vojska. </p>
						<p>Če bo Haderlapova na svojo Koroško gledala iz slovenske perspektive,	obstaja kljub njeni lokalni samozagledanosti vprašanje, če bo Angel	pozabe še naprej obiskoval slovenske hiše v takem kostumu in prejemal	tolikšne nagrade. </p>
						<p>Pesnico in pisateljico Majo Haderlap moramo gledati v luči kriterijev, ki	veljajo za elito. Bila je deležna vseh duhovnih razsežnosti, s katerimi	je razpolagala civilizacija, v katero se je rodila, zlasti pa njene	krščanske podstati. Vedela je, zavedno in nezavedno, za vse izkustvo in	za vse spoznanje in za vso modrost, s katero so razpolagale spominske	shrambe naroda, ki mu je pripadala. </p>
						<p>Poleg tega tudi ni mogla, da ne bi čutila določenih obveznosti, ki so	izhajale iz dejstva, da se je v deželi,v kateri se je rodila, komaj kaj	prej dogodila največja tragedija njenega naroda, ki zato ni mogla, da ne	bi bila tudi njena – v meri, ki jo je zarisovala občutljivost njene	človeške substance. Skoraj ni mogoče, ne skoraj, sploh ni mogoče, da	njeni ljudje ne bi opazili, kako britanski kamioni zadnje majske dni	leta 1945 skozi Podjuno vozijo tisoče in tisoče vojakov slovenske	narodne vojske v roke boljševikov, da jih pokončajo na enega od	brutalnih načinov, s katerimi so razpolagali njihovi ideološki učbeniki. </p>
						<p>Nemogoče je, si pravimo, da se tudi po Lepeni o tem ne bi govorilo. Kako	to, da se – pesnica in pisateljica – ob teh pripovedih ni kdaj ustavila	in se izročila kakemu vprašanju! Ali ne bi bilo tudi normalno, da bi	kdaj pozneje pomislila na paralelno pot, ki jo je sama opravila, ne maja	1945, ampak v neki junijski noči leta 1991: ne čez Ljubelj, ampak čez	Jezersko sedlo, a v strahu, da bodo ljudje iste misli, pred katerimi so	bežali ljudje leta 1945, sedaj pot <pb n="061"/>zagradili tudi njej.	Daljna podobnost, vendarle tolikšna in tako razločna, da bi lahko	izsilila kako misel. </p>
						<p>Ob knjigi, kot je roman pisateljice Haderlapove, človek v nekem trenutku	začuti, da sta se v polju njegovega zanimanja nenadoma pojavili	vprašanji: Slovenija in Evropa. To je toliko bolj zanimivo in	vznemirljivo, ker pisateljica ne enemu ne drugemu pojmu ne podeljuje	statusa téme, ampak se tako Slovenija kot Evropa pojavita na zahtevo	bralca, ne kot konkretnega uporabnika knjige, ampak bralca v njegovem	fenomenološkem svojstvu, ki mu nedokončan stavek ali kak drug besedni	torzo jemlje osnovno zadovoljstvo. </p>
						<p>Tako za Slovenijo kot za Evropo je bilo 20. stoletje izjemen ali	izstopajoč čas. S tem seveda nočemo reči, da stoletja pred njim sploh	niso kršila temeljnih človeških norm, a minulo stoletje je to predstavo	uprizarjalo tako celostno in domiselno, da se mi zdi, da njegovim	storitvam nobena domišljija ne more ničesar dodati. Za to, kar se je	dogajalo v 20. stoletju, še ni bila iznajdena beseda, ki bi imela dovolj	sporočilne moči, da bi jezik z njo mogel oblikovati zavest evropskega	človeka in njegovo zgodovino. Najhujše, kar se nam je moglo zgoditi, pa	je bilo to, da se je v slogu francoskega laicizma evropski svet tako	oddaljil od krščanstva, da se – tudi če bi nastopil sicer nov čas – ne	bi imel kam vrniti. Evropa je ostala sama in ničesar več ni imela, na	kar bi lahko stopila, da bi suvereno opravila refleksijo tega, kaj je	dovolilo, da se je tako zelo spremenila. </p>
						<p>Toda ali ni 20. stoletje Evropo tudi razdelilo? Mar ni proizvedlo Evrope	dveh spominov? Mar niso zapadne evropske države po vojni preprosto	nadaljevale življenje, ki jim ga je prekinilo leto 1939? In ali niso že	decembra 1943 zapadni Zavezniki v Teheranu poskrbeli, da je Sovjetski	zvezi bila prepuščena absolutna skrb za vzhodno fronto, da bi bilo	videti bolj normalno, ko bo ob koncu vojne poplačana s svojo polovico	osvojene Evrope za usluge, ki jih je med vojno zagotavljala Zahodu?	Torej, polovica Evrope v demokracijo in civilizacijo, prebivalci druge	polovice pa v službo v politično podjetje »levega fašizma«, da tam	odslužijo ameriško prednost, da je na enega njihovega vojaka padlo 53	Rusov. </p>
						<p>Slovencem pa so Britanci povedali, kaj je Evropa. Vetrinj je bil samo	konec njihove igre z nami. Začela se je 25. 3. 1941 v Belgradu (a se	moramo takoj popraviti, prvo dejanje je bilo odigrano že leta 1920 z	rapalsko mejo, s katero so Britanci dali Italijanom eno tretjino	slovenskega ozemlja), nadaljevala pa se je ta igra junija 1944 z	britansko instalacijo vlade Tito – Šubašić, končala pa maja 1945 na	Koroškem v Vetrinju. </p>
						<p>Sedaj se moramo še vprašati, kaj lahko rečemo o levičarski zahodni	Evropi. Pisateljica nam nekje z zadovoljstvom sporoča, da se je njena	družina »odločila za skupno delovanje z uporniki iz Slovenije, ki so	organizirali boj. Tako je postala del evropskega boja proti fašizmu«.	Zmagovit boj, brez dvoma. A kaj je ta boj za evropsko levico prinesel?	Tony Judt nekje omenja, kako Václav Havel in njegovi uporni prijatelji	niso pozabili, da zahodna levica v celem povojnem obdobju ni storila	ničesar za osvoboditev Vzhodne Evrope; posebej še to, da tudi niso	neobčutljivi za očitno pomanjkanje navdušenja pri francoskih politikih	in drugih državnikih nad padcem Zidu in njegovimi posledicami. </p>
						<p>Tako Evropa, kaj pa Slovenija? Morda to za pisateljico Haderlapovo ne	pomeni veliko, a sedaj je minilo že sedem desetletij, odkar ne morem	zjutraj v kiosku kupiti svojega časopisa. In, kar je še bolj neznosno in	žaljivo, da sredi dežele, ki jo imam za svojo domovino – ki je moja	domovina – nekaznovano domuje zločin in pripoveduje – zlasti mladini –	da je v tej deželi mogoče storiti karkoli, če si le izumil pravo zgodbo	in predelal kake preizkušene partijske učbenike. Praktično pomembno je	še to, da ti postopki ali ta praksa počasi uničujejo jezik. To se dogaja	že samo po sebi, načrtno pa tako, da se javni prostor polni z negotovimi	in celo protislovnimi izrazi. Nek »javni intelektualec« – tako je sedaj	mogoče govoriti o časnikarjih – nam je nedavno zaupal svoj dvom, da ne	ve za trdno, »ali je prihodnost človeka komunizem ali barbarstvo«. Upam,	da se bo, še preden bo njegova negotovost dosegla kritično stanje, našel	kdo, ki ga bo pomiril, da med tema dvema možnostma prav za prav ni	nobene razlike. Ampak postboljševiška vloga »javnih intelektualcev« je	bila opravljena: komunizem je po njihovo nasprotje barbarstva!</p>
						<p>Nedavno sem pisateljico Haderlapovo slišal govoriti o nekem nahrbtniku, v	katerega že nekaj časa sproti spravlja stvari, ki jo vznemirjajo, a bi	jih bilo mogoče normalizirati tako, da bi jih vdelala v primarne stavke	(ki bi služili kot kriterij) in te v primarna besedila (ki bi tudi	služila kot kriterij). Za te besede in za jezik sploh bi to bila dobra	rešitev. Ob njenem govorjenju sem s precejšnjo gotovostjo začutil, da je	med tistimi besedami mislila predvsem na <emph>Slovenijo</emph> in<emph>Evropo</emph>. Če bi ti dve besedi bili preizkušeni v<emph>primarnem kriteriju</emph>, bi bili za kakih sto ali dvesto	let varni vsi.<pb n="062"/>
						</p>
					</div3>
				</div2>
				<div2>
					<head>Ob povratku škofa Rožmana (III. del)</head>
					<docAuthor>Anton Drobnič</docAuthor>
					<div3>
						<p>Pri opisu dogajanja pred prenosom telesnih ostankov škofa Gregorija	Rožmana iz Lemonta v Združenih državah Amerike v Ljubljano in ob njem je	posebej treba omeniti posebnost, v kateri se je vse dogajalo: skoraj vse	javno življenje v Sloveniji, deloma celo zasebno, še vedno obvladujejo	nekdanji komunistični veljaki. Še posebno to velja za slovensko	pravosodje, ki je ostalo med najbolj zvestimi nadaljevalci	jugoslovanskega komunizma in še bolj zločinskega slovenskega	boljševizma, znanega in občudovanega kot »narodno osvobodilni boj«. In	težko bi našli politika na levi ali desni strani, ki ne bi svojega	govora uvedel z besedami o »globokem spoštovanju NOB« in o »spoštovanju	tistih, ki so se uprli okupatorju«. </p>
						<p>V takšnih dejanskih razmerah je teklo tudi vse dogajanje v zvezi z	razveljavitvijo obsodbe in rehabilitacijo škofa Gregorija Rožmana v	letih od 1991 do 2010. Tako kot so leta 1946 škofa Rožmana obsodili	izključno tožilci in sodniki komunistične partije, ker ni podprl	komunistične revolucije, tako so šest desetletij kasneje v vseh krogih	obnove kazenskega postopka in tudi v postopku o zahtevi za varstvo	zakonitosti Rožmanovo zadevo sem ter tja premetavali in o njej odločali	nekdanji komunisti, še za njegovo obrambo so določili nekdanjo	komunistko, rehabilitirali so ga nekdanji in sedanji komunisti. Njegovi	škofovski nasledniki so ga celo pokopali po komunističnih navodilih in s	hvaležnim sklicevanjem na besede in dovoljenje zadnjega komunističnega	diktatorja v Sloveniji. Tako kot je v komunistični državi potrebno, da	vse ostane pod nadzorom «ljudstva»!</p>
						<p>V nekdanji državi ljudske demokracije je bila komunistična partija,	kakorkoli že se je trenutno imenovala, ustavna kategorija, glavna in	edina politična stranka. Kljub temu ali prav zaradi tega je bilo	članstvo v partiji dejansko tajno. V samostojni Sloveniji pa je to	članstvo tajno tudi formalno po veljavnih predpisih, češ da gre za	osebne podatke. Zato nimamo uradnega potrdila, kateri sodniki ali	tožilci so bili v totalitarni Jugoslaviji člani zločinske partije in	zaslužni podporniki državnega nasilja in jih večinoma ne moremo	imenovati. Razen tega so nekateri sami spoznali zločinskost	komunističnega totalitarizma, izstopili iz partije in postali resnični	demokrati. </p>
						<p>Po drugi strani pa je znano, da je skoraj do osamosvojitve Slovenije	veljal zakon, ki je kot glavni pogoj za imenovanje na položaj sodnika	ali javnega tožilca od kandidata zahteval «moralno-politične»	kvalifikacije, kar je v jugoslovanski socialistični in še posebno v	slovenski boljševiški praksi pomenilo članstvo v komunistični partiji.	Za sodnika ali tožilca so torej lahko bili imenovani samo člani	totalitarne partije. Že to nam dovoljuje trditev, da je večina sodnikov,	ki so sodelovali v postopku Rožmanove rehabilitacije in ki še danes kot	višji in vrhovni sodniki predstavljajo slovensko pravosodje, prišla iz	komunistične partije in njenih naslednic. Vsebinsko pa to trditev	potrjujejo boljševiške misli in besede, ki sestavljajo njihove sodbe. </p>
						<p>Po osamosvojitvi je na slovenskih sodiščih teklo več tisoč izrednih	postopkov za rehabilitacijo krivično obsojenih, kaznovanih zaradi	nasprotovanja komunističnemu nasilju. Bilo je tudi mnogo pravdnih	postopkov v zvezi z vračanjem nacionaliziranega ali drugače krivično	odvzetega premoženja. Tako Zakon o kazenskem postopku v 39. členu kot	Zakon o pravdnem postopku v 70. členu določata, da sodnik ne sme	opravljati sodniške dolžnosti, če »<emph>so podane okoliščine, ki	vzbujajo dvom o njegovi nepristranskosti</emph>«. Koliko sodnikov,	nekdanjih komunistov, se je zaradi suma pristranskosti iz teh postopkov	izločilo? Meni ni znana niti ena takšna izločitev! </p>
						<p>Tudi iz postopkov za rehabilitacijo škofa Rožmana, ki so ga obsodili	komunisti, ker je nasprotoval komunističnemu nasilju, bi se morali	izločiti vsi komunisti, vendar se ni izločil nobeden. Očitno še vedno	upoštevajo nauk dr. Ljuba Bavcona in delajo po boljševiškem nazoru, da	so zakoni, zlasti kazenski, sredstvo komunistov za varovanje njihove	oblasti in privilegijev, zato ne morejo biti uporabljeni proti njim ali	proti njihovi oblasti. </p>
						<p>V postopku za dovolitev obnove procesa v korist škofa Rožmana se ni	izločil nihče od velikega števila sodelujočih sodnikov niti na prvi niti	na drugi stopnji. Zato je predlagatelj zahteve za varstvo zakonitosti	nadškof Alojz Uran v svoji vlogi na vrhovno sodišče opozoril, da	sodniki, ki so bili člani komunistične partije, vzbujajo dvom o njihovi	nepristranskosti in naj se zato po določbi 6. alineje 39. člena ZKP	izločijo iz obravnave in odločanja o zahtevi za varstvo zakonitosti. <pb	n="063"/>
						</p>
						<p>Nič takega se ni zgodilo! Vrhovno sodišče se je znašlo v veliki zadregi,	saj bi se očitno morala izločiti znatna večina njegovih kazenskih	sodnikov, saj bi težko sestavili senat petih članov, pri katerih ne bi	našli okoliščin, ki vzbujajo dvom o njihovi nepristranskosti. Zato je	predsednik sodišča Franc Testen izdal sklep, v katerem je	predlagateljevo opozorilo obravnaval kot zahtevo za izločitev po imenu	določenega sodnika, čeprav takšne zahteve ni bilo, in jo zavrnil. V	obrazložitvi sklepa je zapisal vrsto nesmiselnih razlogov, kot da	zakonske določbe o okoliščinah, ki vzbujajo dvom, ne bi bilo. Tako je	namesto ugotovitve, ali so podane okoliščine, ki vzbujajo dvom,	ugotovil, da »<emph>dvom ni upravičen</emph>« in da »<emph>ni podan	razumen dvom</emph>«. Zakon pa ne zahteva niti upravičenega niti	razumnega dvoma, ampak samo »<emph>okoliščine, ki vzbujajo dvom</emph>«.	Teh pa predsednik ni zanikal, kar pomeni, da je izločitev sodnikov	zavrnil nezakonito tako postopkovno kot vsebinsko, komunistom vnaprej	zagotovil varnost, sodišče in Slovenijo pa je rešil pred javno	sramoto!</p>
						<p>Po takem uvodnem sklepu se nobenemu nekdanjemu komunistu ni bilo treba	izločiti iz odločanja o škofu Rožmanu in tega nobeden ni storil, saj bi	izločitev v takšnih razmerah v odnosu do predsednika sodišča bila celo	neprimerna. Odločal je lahko kdorkoli, dejanski sestav senata je znan.	Posebej naj omenim samo dva vsem znana funkcionarja iz totalitarne	Jugoslavije: Branka Masleša in Pavla Dolenca. </p>
						<p>Branko Masleša sedaj tudi sam kot predsednik Vrhovnega sodišča Republike	Slovenije v postopkih za rehabilitacijo v komunistični Jugoslaviji	krivično obsojenih še naprej dosledno zavrže vsako zahtevo za izločitev	sodnikov, nekdanjih komunističnih funkcionarjev, zlasti tudi zahteve za	izločitev njega samega kot nekdanjega pomembnega partijskega in	pravosodnega funkcionarja. Nadgradil je le utemeljitev sodnih sklepov z	ugotovitvijo, da je zahteva za izločitev »<emph>očitno neutemeljena in	podana z namenom izpodbijanja avtoritete sodišča (peti odstavek 42.	člena ZKP)</emph>«. V svojih sklepih navaja, da je bilo pooblaščenki	predlagatelja odvetnici L. G. že večkrat »<emph>pojasnjeno, da je	posameznikovo in s tem tudi sodnikovo splošno življenjsko,	politično, ideološko ali versko prepričanje stvar njegove intimne	sfere</emph>«, kar takšnega posameznika »<emph>praviloma ne more in	ne sme izključevati od sodelovanja v sojenju</emph>«. Predsednik	govori le o intimni sferi, spretno pa zamolči bistveno, prav nič intimno	okoliščino, da je bil pomemben partijski in sodni funkcionar	totalitarnega sistema. Govori, kdo praviloma lahko sodeluje pri sojenju,	molči pa o izjemah, ki so urejene s predpisi o izločitvi! Še več, svoje	sklepe zaključuje s posebno grožnjo in jasnim klicem, da »<emph>je	vztrajno ponavljanje argumentacije, ki z vidika nepristranskega	odločanja ni relevantna, treba razumeti kot nespoštovanje in	omalovaževanje sodišča in s tem spodkopavanje njegove	avtoritete</emph>« (sklep Vrh.sod. Su 29/2013–12 in drugi). </p>
						<p>Očitno nas ima vse za hudo neumne, za slepe in gluhe, da ga ne bomo	spregledali in zaznali njegovih manipulacij. Vidimo jih, mnogo več, kot	smo jih omenili. Metode in besede, resnično vredne komunističnega	funkcionarja! </p>
						<p>Predsednik Vrhovnega sodišča Republike Slovenije je tako s svojimi sklepi	vnaprej in sistemsko, celo pod grožnjo kazenske sankcije onemogočil ne	samo vsako izločitev nekdanjih komunistov iz odločanja o zakonitosti	krivičnih sodb totalitarnega komunističnega pravosodja, ampak celo	podajanje zahteve za izločitev. V korist nekdanjih komunistov je	suspendiral uporabo zakonskih določb o izločitvi sodnikov, kadar gre za	presojo zakonitosti komunističnih sodb. Kriminalci vseh vrst lahko	izločajo tako dokaze kot sodnike, žrtve krivičnih komunističnih procesov	izločitve komunističnih sodnikov ne smejo niti zahtevati!</p>
						<p>S takšno prakso vrhovnega sodišča ni kršena samo ustavna človekova	pravica do nepristranskega sodišča (23. člen Ustave RS), v totalitarni	Jugoslaviji krivično obsojenim je odvzeta tudi ustavna človekova pravica	do njihovega dostojanstva (21. člen Ustave RS). Pod sankcijo jim je	prepovedano zahtevati, naj jim o komunistični obsodbi ne sodijo več	komunistični sodniki. Celo takšno ponižanje morajo po odločbah	predsednika vrhovnega sodišča molče prestajati! </p>
						<p>Na zaskrbljenost Evropske ljudske stranke (EPP), izraženo v nedavni	resoluciji o razmerah v Sloveniji, pa predsednik Branko Masleša v	popolnem nasprotju s svojimi protiustavnimi dejanji odgovarja z	mogočnimi besedami, da so »t<emph>emeljne vrednote slovenskega sodstva	neodvisnost in nepristranskost</emph>«! Evropo pouči, kako bi	sodstvo v Sloveniji po ustavi moralo delovati, molči pa o tem, kako v	resnici odloča, kako daleč v revolucionarnem terorizmu je ostalo.</p>
						<p>Kot posebno sijoč primer »temeljnih vrednot« slovenskega vrhovnega	sodstva naj omenimo <pb n="064"/>
						</p>
						<p>
							<figure>
								<graphic url="slike_z_91/z_91_29.png"/>
								<head>Slovenska pomlad v sodstvu<name>Tamino Petelinšek</name>
								</head>
							</figure>
						</p>
						<p>samo zloglasne »kočevske procese«, ko so oktobra 1943 v Kočevju zbrani	boljševiški morilci v obliki kazenskih postopkov ukazali in izvršili	množični umor več sto nasprotnikov komunistične revolucije, ki je bil	predhodnik in uspešna generalna vaja za povojne množične umore na več	kot 600 moriščih. Hči enega od umorjenih »obsojencev kočevskega procesa«	je od Vrhovnega sodišča RS zahtevala varstvo zakonitosti proti smrtni	»obsodbi« na glavnem »kočevskem procesu«. Predlagala je tudi, naj se iz	odločanja v postopku za varstvo zakonitosti izločijo vrhovni sodniki,	nekdanji komunisti. Začasna predsednica vrhovnega sodišča Alenka Jelenc	Puklavec je predlog za izločitev sodnikov, nekdanjih komunistov zavrnila	z enako obrazložitvijo, kot to počne sedanji predsednik (sklep št. Su	29/2010–21 z dne 20.10.2010). Tako so v postopku za varstvo zakonitosti	zoper medvojno komunistično sodno farso več kot deset let po padcu	komunizma in samostojnosti Republike Slovenije zopet odločali komunisti! </p>
						<p>Prav imajo pravni strokovnjaki, ki razlagajo, da je problem slovenskega	pravosodja to pravosodje samo. Ne samo problem pravosodja, slovensko	pravosodje, še posebno njegovi vrhovi so tudi problem obstoja in	neodvisnosti svobodne in demokratične Republike Slovenije v celoti. EPP	je to stvarnost zelo pozno spoznala. Kaj bi negodovali, saj je tudi	Slovenci nočemo videti in še naprej vzklikamo, da je treba spoštovati	naša sodišča in njihovo temeljno vrednoto, našo morilsko NOB!<pb n="065"	/>
						</p>
					</div3>
				</div2>
				<div2>
					<head>Slovenski koncil na čereh vzhodne politike</head>
					<docAuthor>Aleš Maver</docAuthor>
					<div3>
						<p>Dokaj neopazno je šla letos junija mimo slovenske javnosti devetdeseta	obletnica rojstva naslovnega škofa škofije Uchi Maius in mariborskega	kapitularnega vikarja dr. Vekoslava Grmiča. Verjetno bi bila utvara	pričakovati, da bi bilo moč komaj osem let po njegovi smrti vsaj	približno sistematično oceniti njegovo življenje in delo. Zato so tudi	pričujočemu prispevku postavljene razmeroma ozke meje. Kljub temu se je	vredno ustaviti ob njegovem liku in delu, saj postavljena v slovenski in	svetovni cerkveni kontekst povesta marsikaj zanimivega tudi o aktualnem	trenutku, predvsem o aktualnem trenutku tukajšnje katoliške skupnosti. </p>
						<p>Paradoksnost Grmičevega položaja v vrsti voditeljev Katoliške cerkve v	Sloveniji po drugi svetovni vojni izhaja v prvi vrsti iz značilnega	prepada med različnimi obdobji njegove (predvsem) škofovske kariere, ki	je vendarle trajala celih sedemintrideset let, od škofovskega posvečenja	aprila 1968 do smrti marca 2005. Po eni strani je malo ljudi tako zelo	zaznamovalo slovensko katoliško skupnost v času socialistične slovenske	republike. Da, čas neposredno po drugem vatikanskem koncilu pa do	začetka osemdesetih let 20. stoletja bi zunanji opazovalec zlahka	označil kar za »Grmičevo ero«. A enako silovito je bilo škofovo	izginotje iz prvih vrst po tistem, ko ni postal mariborski rezidencialni	škof, kar še danes narekuje precej neugodno strukturo zapisov o njem,	saj se o njem v glavnem razpisujejo zagovorniki njegove poti znotraj	katoliške skupnosti, medtem ko morebitni kritični glasovi o njem v	glavnem (še vedno) molčijo. </p>
						<p>Hkrati je mogoče že po bežnem pregledu njegove bibliografije ugotoviti,	da gre pri dr. Vekoslavu Grmiču za enega najplodovitejših in	najustvarjalnejših, če že ne najpomembnejših slovenskih teologov	povojnega obdobja. To je bilo nenazadnje poudarjeno tudi ob njegovi	smrti, ko ga je njegov takratni naslednik na mestu mariborskega	pomožnega škofa Anton Stres razglasil kar za »enega največjih slovenskih	teologov«. Nedvomno je Grmič slovensko teologijo odprl za številne nove	teme, pri čemer pa ni moč spregledati pečata, ki ga njegovi misli daje	svojevrstno (in do neke mere zagotovo enostransko) razumevanje drugega	vatikanskega cerkvenega zbora. </p>
						<p>Ravno razmerje do tega prelomnega dogodka za Katoliško cerkev v 20.	stoletju po mojem mnenju dela Grmičevo pot zanimivo celo v evropskem ali	vsaj srednje- in vzhodnoevropskem kontekstu, ker se ob njem – znova	paradoksno – zgostita obe plati koncila za katoliške skupnosti na	evropskih območjih pod oblastjo komunističnih režimov.</p>
						<p>Grmičevo delovanje in misel nista zrasla iz nič. V njiju smemo najprej	gledati enega skrajnih možnih razvojev specifičnega »vzhodnoštajerskega«	toka v katoliški skupnosti na Slovenskem 20. stoletja, ki mu lahko	razmeroma natančno sledimo po črti Kovačič-Janžekovič-Kocbek-Grmič. Zanj	je značilnih nekaj bistvenih določnic. Najprej poudarjanje pomena	narodnosti na račun verske pripadnosti, kar korenini v težavnih	nacionalnih razmerah na vzhodnem Štajerskem v zadnjih desetletjih	habsburške monarhije. Iz istega vira se napaja navdušenje nad	južnoslovanskim državnim okvirom, povezano z nekritičnostjo do nekaterih	njegovih negativnejših vidikov. Takšno miselno smer nakazuje denimo že	Franc Kovačič, ki je kot dolgoletni profesor na visoki bogoslovni šoli v	Mariboru vsekakor pomembno vplival na številne duhovnike lavantinske	škofije v 20. stoletju. V razmišljanju ob desetletnici Majniške	deklaracije je tako zapisal: »Mlajši rod, ki odrašča in bo odraščal v	novih razmerah, ne bo imel pojma, v kakih razmerah smo živeli Slovenci	do leta 1918, zlasti v obmejnih pokrajinah. Delal bi veliko krivico, to	treba poudarjati, starejšim zarodom, če bi kdo prezirljivo vihal nos nad	delom in trudom svojih prednikov, kakor se že zdaj večkrat godi.«<note	place="foot" n="1">Franc Kovačič, »Odmevi majske deklaracije«, Čas	21 (1926/27): 267–282, tukaj 282. </note>
						</p>
						<p>Naklonjenost povojni socialistični Jugoslaviji kot tako rekoč naravnemu	pristanu Slovencev je še pospeševala bližina številnih vzhodnoštajerskih	katoliških razumnikov pogledom (krščanskega) socializma, ki so bili	priljubljeni zaradi težavnih socialnih razmer v tem delu Slovenije, ki	so jih lahko opazovali od blizu ali jih izkušali na svoji koži. Značilno	je Grmičevo mnenje o razmerju med socializmom in kapitalizmom, ki ga je	ponavljal do svoje smrti. Še tik pred njo je tako zatrdil: »Nastal je	paradoks, kajti temeljna ideja socializma je sama po sebi globoko	krščanska, kot so krščanske ideje tudi ideje francoske revolucije:	enakost, svoboda in bratstvo. Krščanska ideja je tako tudi ideja	solidarnosti med ljudmi, ki jo je po letu 1945 želel v življenju	uresničiti socializem – takratna komunistična oblast. […] Sedaj v	kapitalizmu pa je stvar drugačna. Cerkev nima neke duhovne sorodnosti z	idejo kapitalizma, pa čeprav se nekateri tako trudijo in človekove	pravice, ki jih formalno zagotavlja kapitalistična družbena ureditev	vsakemu posamezniku, revnemu ali bogatemu, jemljejo za dokaz sorodnosti	kapitalizma z idejami evangelija.«<note place="foot" n="2">Vekoslav	Grmič, Poslednji spisi: Misli o sodobnosti (Ljubljana, 2005),	139–140 (dalje: Grmič, Poslednji spisi). </note> Že pred njim na	podobno miselno blago naletimo <pb n="066"/>na mnogih mestih pri	Janžekoviču, Kocbeku in drugod. Skrajna oblika hkratnega zagovarjanja	jugoslovanskega in socialističnega okvira je seveda apologija	revolucije, ki je domovinsko pravico v delih slovenske katoliške	skupnosti ravno tako dobila že dolgo pred Grmičem, saj je Janžekovič o	revoluciji in revolucionarnem nasilju že govoril kot o »srečni	krivdi«,<note place="foot" n="3">Zadevne sestavke je profesor	filozofije Janžekovič objavljal v glasilu CMD Nova pot.</note> in je	še dandanes živa.<note place="foot" n="4">Prim. nazadnje Kovačič Peršin,	Duh inkvizicije (Ljubljana, 2012), zlasti 171–172.</note>
						</p>
						<p>Glede na predzgodovino miselnega toka, ki mu je pripadal, in glede na	njegovo živost in agilnost v razmerah povojne Slovenije, ko so bile vse	druge miselne usmeritve slovenskih katoličanov obsojene še na mnogo	doslednejši molk, seveda ni nenavadno, da je bil ravno Grmič v	šestdesetih in sedemdesetih letih 20. stoletja vodilna cerkvena osebnost	pri nas. Temu je svoje dodala še pokoncilska evforija, ki je zajela	domala celotno katoliško občestvo na Slovenskem in za katero se je zdel	mladi mariborski pomožni škof s sodobnimi teološkimi pogledi najboljši	glasnik. </p>
						<p>Z nastopom škofovske službe se za Grmiča ne začne le nadaljnje kopičenje	funkcij, ko zaporedoma postane rektor mariborskega bogoslovja, katerega	zadnji trije letniki se leta 1968 vrnejo v Slomškovo mesto in ki mu	skupaj s spiritualom in strokovnjakom za Trubarja Jožetom Rajhmanom v	prvem desetletju po vrnitvi vtisneta ključen pečat, predsednik celjske	Mohorjeve družbe in generalni vikar mariborske škofije, pač pa doseže	vrhunec njegov vpliv znotraj Cerkve na Slovenskem. S komaj kaj	pretiravanja bi lahko o obdobju vsaj do leta 1978 govorili kot o	Grmičevem desetletju. Vsaj v začetku je nedvomno užival dokajšnjo	priljubljenost med slovenskimi katoličani, kar je navsezadnje razvidno	iz ocene njegovega lika in dela Verske komisije iz leta 1969: »[…] tako	je po drugi strani očitno, da bodo nakazane kvalitete dr. Grmiča kot	sodobnega pokoncilskega predstavnika katoliške cerkve, prišle do izraza	pri uveljavljanju pravic cerkve glede vseh vprašanj, ko dr. Grmič	smatra, da bi morala cerkev dobiti več svobode kot doslej. Slovenska	Cerkev, predvsem njen mlajši kader, to spoznava. Tudi to je razlog	Grmičeve popularnosti.«<note place="foot" n="5">Navedeno po Tamara	Griesser Pečar, »Lavantinska škofija«, Studia historica Slovenica 10	, št. 2/3 (2010): 452.</note>
						</p>
						<p>A pokazalo se je, da so bile ocene prekaljenih analitikov razmer znotraj	Katoliške cerkve v Sloveniji iz vrst vladajočih struktur z njihovega	vidika preveč pesimistične, z vidika katoliške skupnosti pa bistveno	preveč optimistične. Podoba je namreč, da sta mladega škofa novo	pridobljena moč in priljubljenost zazibala v iluzijo o enačaju med	njegovim lastnim doživljanjem položaja Cerkve in dejanskim stanjem na	terenu. On in njegov krog sta povsem podlegla domnevnemu »dialoškemu«	ozračju v razmerju med SFRJ in katoličani.<note place="foot" n="6">To	občutje še nedavno preveva mnogo pasusov pri Kovačič Peršin, Duh	inkvizicije. </note> Kot bo morda še govor v nadaljevanju, je na	vznesene občutke gotovo vplivalo dejstvo, da so pri veliki večini	slovenskega vernega občestva na tako rekoč nedeljeno navdušenje naletele	vsaj nekatere na prvi pogled najvidnejše komponente pokoncilske prenove,	kot sta bila uvedba slovenščine v bogoslužje in uvedba spremenjenega	mašnega obreda (čemur je sledila še posodobitev drugih zakramentov in	zakramentalov). Sam Grmič je po drugi strani predvsem v koncilski	pastoralni konstituciji o Cerkvi v sedanjem svetu (<emph>Gaudium et	spes</emph>) precej enostransko videl potrditev ključnih predpostavk	svoje razvijajoče se politične teologije. </p>
						<p>Dobra ilustracija dialoškega ozračja iz tistega časa po predstavah	Grmičevih somišljenikov je okrogla miza v Idriji, na kateri so v prvi	vrsti na pobudo poznejšega kulturnega ministra Sergija Peljhana na temo	»Ali je Bog mrtev?« 22. novembra 1968, prav na dan razglasitve slovenske	cerkvene pokrajine, razpravljali Grmič in eden njegovih poglavitnih	predhodnikov Janez Janžekovič na krščanski in Zdenko Roter in tedaj še	precej mladi Marko Kerševan na marksistični strani. Seveda je verjetno	res šlo za prvi nastop katoliških teologov v širši javnosti v Sloveniji	po drugi svetovni vojni, a izbor sogovornikov kaže, da je bil k besedi	pripuščen samo komunističnemu sistemu in marksizmu najbolj naklonjeni	del, za katerega bi težko rekli, da je predstavljal večino katoliških	vernikov. Prav to je bila tista točka, ki je mariborskemu pomožnemu	škofu (zavedno ali nezavedno) ušla in je ni dojel niti v poznejših	podobnih nastopih in javnih pobudah. </p>
						<p>Vsaj manjše razpoke so se začele kazati že pri <emph>Znamenju</emph>,	teološki reviji, ki je bila leta 1971 ustanovljena prav kot nekakšna	tribuna za razvijanje katoliške misli v razmeroma ozkih okvirih	»dialoškosti« po delni otoplitvi odnosov med državo in Cerkvijo v	šestdesetih letih. Obenem naj bi revija nadomestila <emph>Novo	pot</emph>, glasilo Cirilmetodijskega društva (CMD), ki je prenehala	izhajati. Vendar so se kljub oceni Komisije za odnose z verskimi	skupnostmi, da predstavlja <emph>Znamenje</emph>, med pobudniki katerega	sta bila ob Grmiču tudi Kocbek in Janžekovič (pa mladi Rode), »določeno	opozicijo uradnemu cerkvenemu tisku«, nesoglasja poglobila predvsem ob	po mnenju precejšnjega dela duhovščine izredno neuravnoteženem prispevku	ob trideseti obletnici osvoboditve leta 1975. Takrat se je že jasno	kazalo, da mariborski pomožni škof ni zmožen ali pa vsaj ni pripravljen	prisluhniti tej »drugi strani« katoliške skupnosti na Slovenskem. Tudi	Mohorjeva družba je pod njegovim predsedovanjem po eni strani sicer	doživljala čase, ko je izdala precej za slovensko kulturo v najširšem	smislu pomembnih del,<note place="foot" n="7">Omeniti velja kakovostne	izdaje Meškovih in Pregljevih izbranih del, Zadnikarjeve monografije	o cerkvah na Slovenskem in na avstrijskem Koroškem, drobne, a	pomembne knjižice s predstavitvami slovenskih manjšinskih skupnosti	onkraj državne meje, pa Truhlarjev Leksikon duhovnosti in že	omenjeno Vero Cerkve. Izpod peresa samega Grmiča je leta 1973 med	drugim prišel Mali teološki leksikon. </note> vendar so predvsem	zapisi v <pb n="067"/>
						</p>
						<p>
							<figure>
								<graphic url="slike_z_91/z_91_30.png"/>
								<head>Cerkvenemu kocbekjanstvu in vatikanski „Ostpolitik“	navkljub<name>Tamino Petelinšek</name>
								</head>
							</figure>
						</p>
						<p>Mohorjevem koledarju kazali na prevlado pogledov na slovensko	socialistično družbo, ki bi jih znotraj katoliškega občestva smeli šteti	za zamisli in predstave okrog Grmiča zbrane oblasti posebej naklonjene	manjšine.<note place="foot" n="8">Prim. članek samega Vekoslava	Grmiča z naslovom »Slovenska Cerkev išče svoj obraz«, objavljen v	Mohorjevem koledarju 1978, 58–60, ali nekrolog za Edvardom Kardeljem	v Mohorjevem koledarju 1980 (Stane Kovač, »Edvard Kardelj -	Krištof«, v: Mohorjev koledar 1980, 48–51). </note>
						</p>
						<p>Kot tretji dejavnik Grmičeve nenavadne dominacije v Cerkvi na Slovenskem	je treba dodati še »vzhodno politiko« Pavla VI., prav tako zakoreninjeno	v nekaterih koncilskih smernicah, saj se zdi, da so koncilski očetje	vsaj v veliki meri izhajali iz predpostavke, da bosta blokovsko	razdeljena Evropa in svet obstajala zelo dolgo in da je treba računati z	dolgo prevlado socialističnih sistemov v velikem delu večinsko	katoliških evropskih dežel. Protokol med Svetim sedežem in SFRJ in	Grmičevo razumevanje slednjega sta dobra ilustracija tedanjega vzdušja. </p>
						<p>Po drugi strani ne gre podcenjevati vpliva spremenjenega mednarodnega	položaja in položaja v Katoliški cerkvi v svetu po »letu treh papežev«.	Ampak te spremembe niso avtomatično pomenile nujnosti padca mariborskega	kapitularnega vikarja v obliki, kot se je zgodil, kar med vrsticami	priznavajo tudi vsaj nekateri njegovi sopotniki. Največ je k njemu	prispeval kar Grmič sam. Skoraj vse nastavke svoje teološke in	idejnopolitične smeri znotraj slovenskega katolištva je namreč zaostril	do skrajnosti. Do absurda je stopnjeval poudarjanje prepada med izkušnjo	lavantinske in ljubljanske krajevne cerkve v 19. in 20. stoletju in pri	tem praviloma spregledoval, da je povojna komunistična oblast sicer	priznavala drugačno medvojno usodo Cerkve na Štajerskem, da pa to v	vsakdanjem življenju vernikov in duhovnikov ni imelo nobenih posledic.	Podobno je še prekosil predhodnike pri izigravanju razmerja med narodno	in versko pripadnostjo, pri čemer mu je poudarjanje prednosti narodnosti	služilo tudi kot dobrodošlo orodje za apologijo socialističnega	družbenega modela, porojenega iz revolucije. Iz podobnih koncilskih	izhodišč je vodilni pred- in pokoncilski teolog na Hrvaškem Tomislav	Janko Šagi Bunić lahko (resda tudi v drugačnih okoliščinah) prišel do	bistveno drugačnih sklepov.<note place="foot" n="9">Gl. Ivo Banac,	Hrvati i Crkva (Zagreb-Sarajevo, 2013), 126 in zlasti 226–237 (kjer	v celoti navaja Bunićev članek Kršćanstvo i nacionalizam, objavljen	v Glasu Koncila 15. junija 1969). </note>
						</p>
						<p>Nasploh je razkorak med škofom in večino katoličanov v Sloveniji najbolj	večalo njegovo absolutiziranje lastnega pojmovanja uspešnosti dialoga z	oblastjo, ne da bi upošteval prisilni molk številnih pred drugo svetovno	vojno živih tokov znotraj Cerkve ali spet položaj običajnega vernika.	Skoraj tragikomično deluje danes njegov zagovor nujnosti učiteljevega	ponotranjenja marksistične miselnosti v jugoslovanski družbi, čeprav mu	je moralo biti znano, s kakšnimi težavami so se zaradi tega spopadali	verni učitelji. A kljub temu v njegovem zapisu <pb n="068"/>iz leta	1976, nekaj let po Kavčičevem padcu, beremo: »Zato se mi zdi popolnoma	prav, če danes pri nas tako poudarjajo potrebo po marksistični vzgoji v	šoli. Od nje je v veliki meri odvisna naša prihodnost.«<note	place="foot" n="10">Vekoslav Grmič, «Marksistična vzgoja v naših	šolah», Znamenje 7, št. 4 (1977): 332. </note>
						</p>
						<p>Ob tem velja dodati, da je na molk drugega, v vojni in povojnem obdobju	najbolj prizadetega in nemara celo večinskega toka znotraj slovenske	katoliške skupnosti molče pristajal in ga na svoj način celo podpiral.	Vsaj med vrsticami je namreč razvidno, da je prav v njem že zgodaj (in	potem po njegovem počasnem prihajanju iz katakomb vse do smrti) gledal	svojega poglavitnega nasprotnika: »Kajti brezobzirni individualisti,	egoisti, notranje negotovi fanatiki, ki se čutijo trajno ogrožene,	fundamendalisti, tradicionalisti, gorečneži in &apos;dogmatiki&apos; in	zagovorniki judaizma na teološkem področju postajajo nestrpni do drugače	mislečih, z njimi je dialog tudi najtežji.«<note place="foot" n="11"	>Vekoslav Grmič, Med vero in nevero (Celje, 1969), 105.</note>
						</p>
						<p>Končno so vsi Grmičevi predhodniki, zlasti Kocbek, podobno kot on sam	poudarjali nujnost »deklerikaliziranega krščanstva« in ga postavljali na	piedestal. Seveda je bil tu mariborski pomožni škof, ki se je edini	izmed glasnih zagovornikov tega toka povzpel na sam vrh cerkvene	hierarhije, v posebnem položaju. In podrobnejši pogled pravzaprav	pokaže, da je s svojo bližino do politične oblasti, ki jo najbolje	ponazarjajo njegovi skoraj otroško zaupni pogovori z Ribičičem, zvesto	sledil prevladujočemu modelu cerkvene hierarhije na Slovenskem vsaj od	reformacije naprej, ki je z nekaj izjemami praviloma stavila na tesno	naslonitev na vsakokratne nosilce oblasti. </p>
						<p>Na tak način je bil razhod med škofom in glavnino slovenskih katoličanov	na svoj način neizogiben. Drugo vprašanje pa je, kako je »Grmičevo	desetletje«, v katerem so nenazadnje dozore(va)li in se za krajši ali	daljši čas med njegovimi sopotniki znašli številni pozneje ključni	igralci na cerkvenem parketu v Sloveniji, vplivalo na razvoj slovenske	katoliške skupnosti. Skoraj gotovo se bo ob mariborski in ljubljanski	žalostni zgodbi iz naših dni kdo z nostalgijo spomnil	protikapitalističnih tirad Grmiča in njegovega kroga in zavzdihnil, kaj	bi bilo, ko bi bilo, kar ni bilo … Ravno tako se bo komu utrnila solza	ob domnevno zamujenih priložnostih koncilske prenove, ki da je tako	cvetela v šestdesetih in sedemdesetih, v Grmičevi eri. </p>
						<p>Vendar videz tudi tokrat vara. Paradoks tako škofa Grmiča kot pokoncilske	»vzhodne politike« je namreč v tem, da sta nekaj iz idealizma, precej pa	iz želje po kratkoročnih koristih stavila na relativno trajnost	obstoječih, četudi Cerkvi še tako nenaklonjenih družbenih in političnih	struktur. Slovenska različica »dialoga«z njimi, ki jo je poosebljal	Grmičev krog, se je sfižila v nezdravo pristajanje na njihove stranpoti	v pogledih na družbo, gospodarstvo in zgodovino, v prilagajanje	slednjim, celo v apologijo revolucije pri nekaterih katoličanih. Zdi se,	da je v ozadju trenutno precej nasedle ladje slovenske cerkvene	hierarhije prav pomanjkanje volje za prekinitev »dialoga« z navedenimi	stranpotmi in njihovimi nosilci, ki ga je tako zelo zakoličil prav škof	Grmič. Zato nikakor ni nepomembno, da je prav njemu v odločilnem	pokoncilskem desetletju pripadla vodilna vloga na našem cerkvenem	parketu. Če se je vesoljna Cerkev po zaslugi poljskega papeža relativno	kmalu poslovila od iluzij o možnostih »vzhodne politike«, je bila pot	Cerkve na Slovenskem vse doslej precej bolj obotavljiva. Kar ni samo	posledica specifičnih in do vsega krščanskega v javnosti še posebej	sovražnih okoliščin po drugi vojni, marveč tudi po svoje razumljenega	koncila, za katerega bi bil skrajni čas, da ga bolj umestimo v čas, v	katerem je potekal.<pb n="069"/>
						</p>
					</div3>
				</div2>
				<div2>
					<head>Pričevalci vere v oporo in navdih</head>
					<docAuthor>Franci Petrič</docAuthor>
					<div3>
						<head>Nagovor na spominski slovesnosti na Turjaku, 22. septembra 2013 </head>
						<p>Na današnjo nedeljo, ki jo v Cerkvi na Slovenskem obhajamo kot Slomškovo,	saj bomo v torek, 24. septembra, obhajali god našega prvega blaženega,	škofa A. M. Slomška, smo se zbrali na zgodovinskih tleh. Slomškova	nedelja nam pripoveduje o tem, da naš narod rojeva tudi svetnike in da	smo vsi, kot je dejal blaženi Janez Pavel II., poklicani k svetosti. To	je naša naloga in naš cilj, ki je dosegljiv. Danes si zato na tem	zgodovinskem kraju upravičeno kličemo v spomin besede, ki jih je slišal	Mojzes iz gorečega grma: »<emph>Sezuj si čevlje z nog, zakaj zemlja, na	kateri stojiš, je sveta!</emph>« </p>
						<p>Ta kraj je sicer najprej res svet zaradi tisočletne povezanosti z narodno	zgodovino in slavnimi možmi, ki so v preteklosti vplivali na življenje	naših prednikov in ga sooblikovali. A bolj kakor slavni možje plemenite	krvi, ki so bili tujega rodu, je ta kraj svet zaradi posebnega dogodka	pred 70 leti, ki se ga spominjamo danes. Tu je od 12. do 19. septembra	leta 1943 tekla kri fantov in mož, naših rojakov, Slovencev, ki so se	spopadli v državljanski vojni. Bitka, ki jo opisuje ena od prič,	duhovnik Ivan Lavrih, v knjigi V primežu revolucije (Družina, 2001), je	imela 1.500 napadalcev in 750 branilcev, med temi so bili tisti, ki niso	mogli sprejeti brezbožnega komunizma, ker je pod krinko osvobodilne	vojske začel svoj krvavi pohod po Sloveniji. Zato tu ponavljamo besede	pesnice iz bližnjih krajev: »<emph>O Dolenjska, ti veliki kos male	slovenske zemlje, ki si bil to </emph>
							<emph>zadnjo vojno najbolj trpinčen in krvav, ki si imel toliko	gospodarjev – samih okrutnih, in so ti bili celo lastni sinovi v	gorje – ti uboga Dolenjska, blagoslovljena!</emph>« Zbrali smo se,	ker ob spominjanju na tragičen dogodek naše preteklosti, ki še vedno z	bolečino zaznamuje tudi sedanjost, kot verni ljudje hočemo priklicati	blagoslov na našo deželo in njene prebivalce, saj vemo, da se brez	molitve in brez božjih zapovedi, torej brez božjega blagoslova, naši	domovini ne piše dobro. Tisti namreč, ki gradi hišo brez Boga, bo tako	tudi končal. V razsulu in uničenju. Tako nas uči zgodovina. </p>
						<p>Božja beseda današnjega bogoslužnega srečanja nas vabi k molitvi. Apostol	Pavel je v prvem pismu Timoteju naročal: »<emph>Predvsem te prosim:	prosite, molite, posredujte in se zahvaljujte za vse ljudi, … da	bomo lahko živeli v vsej pobožnosti in vsem dostojanstvu, mirno in	tiho.</emph>« (1Tim 2,1–2.) Tako naroča sv. Pavel in to hočemo	storiti na tem kraju: moliti za pokoj vaških stražarjev in partizanov,	ki so tu umirali v boju, in tistih, ki so bili kruto pobiti takoj po	zavzetju gradu (kljub obljubljeni amnestiji): partizani so pred gradom	takoj ubili 28 ranjencev in naslednji dan še 60 drugih pri železniški	postaji pri Velikih Laščah. Kronisti Ivan Lavrih, prof. Janez Grum in	Stane Pleško so zapisali, da je bilo pozneje na različnih krajih pobitih	še 600 ujetnikov. Zdravnik ranjencev na Turjaku je ob predaji partizanom	dejal: »<emph>Za pravico smo se borili, za to se splača umreti!</emph>«	Ko so ga peljali v smrt, je naprej molil rožni venec (Grum–Pleško, str.	117), iz ust žrtev pa so prihajale besede: »Oče, odpusti jim!« Takim	možem, ki so vedeli, kaj so vrednote, veljajo danes besede modrega	Siraha: »<emph>Na veke ostane njihov spomin in njihova slava ne	ugasne.</emph>« (Sir 44,13.)</p>
						<p>Danes na Turjaku molimo za vse, kot je poudaril nadškof dr. Alojzij	Šuštar ob prvem bogoslužju na tem kraju 12. septembra 1993 in zatrdil ob	očitkih, da gre za obujanje sovraštva: »<emph>Odločno zavračam vsako	podtikanje tistih, ki v teh dejanjih vidijo revanšizem in	maščevalnost. Gre za dejanje, s katerim kristjani pokažemo, da smo	pripravljeni odpuščati.</emph>« Podobno je poudaril na istem kraju	pred desetimi leti ob podobni slovesnosti (14. septembra 2013) tudi	nadškof dr. Franc Perko: »<emph>Zato obujamo spomin na tragične dogodke	leta 1943, ker vemo, da nas bo samo resnica osvobodila.</emph>« To	bogoslužno spominjanje ima torej posebno nalogo: v narodni spomin in	našo zavest želimo priklicati resnico o državljanski vojni in postaviti	razmerja med udeleženci na pravo mesto, obenem zavračamo vsak zločin in	sočustvujemo z vsemi žrtvami. S tem tudi kličemo blagoslov na našo	domovino, za katero se zdi zadnje čase, kakor da nas je ta zapustil in	da jo krmarijo ljudje brez vrednostnega kompasa, ki jim gre le za	politično preživetje.</p>
						<p>Nobelov nagrajenec Aleksander Solženicin je v intervjuju za italijanski	dnevnik <emph>La Repubblica</emph> leta 1993 po padcu komunizma	priporočil svojim rojakom Rusom <emph>molitev, moralo in kesanje</emph>.	Ko pri nas že dve desetletji govorimo o nujno potrebni spravi, moramo	poudariti, da vsako tako spominjanje, ki kliče v <pb n="070"/>zavest	resnico, zavrača zločin in sočustvuje z žrtvijo, pomeni korak k spravi.	Brez priznanja, iskrenega kesanja in prošnje za odpuščanje tega ne bo.	Kesati se pa moramo in moremo vsi, verujoči in neverujoči, posebno pa še	tisti, ki so povzročili ali storili hudodelstva, ali taki, ki na krvi	nedolžnih žrtev še danes uživajo privilegije. Slovenci po svetu so bili	npr. zgroženi, ko so videli znameniti posnetek letošnjega mitinga v	stožiški dvorani, ki so se ga udeležili vsi državni predstavniki pod	komunističnimi simboli in ob komunističnih pesmih brez slovenske	zastave! Zdi se, kakor, da si je nekdo prisvojil državo in jo upravlja	kot svojo last. A ta država je zrasla iz trpljenja vseh Slovencev in	Slovenk in si je nihče nima pravice lastiti. To je hotela brezbožna	ideologija, ki smo jo na demokratičnih volitvah leta 1990 za vedno	zavrnili.</p>
						<p>Slava tega sveta je minljiva, nas uči krščansko izkustvo. Tisto, kar	šteje, je naša vera. Prihodnji mesec bomo sklenili leto vere, ki ga je	razglasil papež Benedikt XVI. ob 50-letnici začetka drugega vatikanskega	koncila. V <emph>Apostolskih delih</emph>, ki opisujejo začetke	krščanstva, se krščanska vera kar štirikrat imenuje pot. Podoba vere kot	potovanja nam je blizu. V veri napredujemo in jo poglabljamo. Pomeni	tudi, da ne hodimo sami, ampak imamo za sopotnika samega Božjega Sina	ter številne brate in sestre, ki verujejo tako kot mi. Predvsem pa po	zaslugi vere ne hodimo na slepo, ne živimo brez cilja, ampak vemo za pot	in za cilj. Naša Pot je Jezus Kristus. Njegov zgled in njegove besede	nas vodijo in usmerjajo. Naš cilj je odrešeno, srečno življenje pri Njem	skupaj z Njegovim in našim Očetom in Svetim Duhom. Življenje z našimi	brati in sestrami, ki so že prehodili to pot in se veselijo v	nebesih.</p>
						<p>Dogodki, ki se jih tu spominjamo, nam kličejo v spomin, da se je na	Turjaku bíl tudi boj za ohranitev vere. Na Turjak so se zatekli ljudje,	ki niso bili bojevniki in vojaki, le branili so se, ker so bili	napadeni. Prihajali so iz krščanskih domov, bili so člani fantovskih	združenj po župnijah, v sebi so nosili kulturo, ki so jo nedeljo za	nedeljo plemenitili pri maši v domači cerkvi. Ker so zavrnili brezbožni	komunizem, so se morali braniti in na koncu so darovali svoja mlada	življenja za vero, dom in rod. Zavrnili so tisto, pred čimer je svaril	rajni škof dr. Gregorij Rožman kot pred največjo nesrečo slovenskega	naroda, in se je to pozneje tudi potrdilo. Hvaležni smo Bogu, da smo	rajnega škofa Gregorija letos sprejeli doma in da zdaj počiva med nami.	Vabim vas, da obiščete njegov grob v ljubljanski stolnici, kjer so tudi	relikvije blaženega Alojzija Grozdeta in je kraj molitve za spravo.	Sodna farsa, kakor imenuje Ivan Lavrih kočevski proces, ki je sledil	bitki na Turjaku, je napovedala stotine in tisoče podobnih dogodkov, ki	so zaznamovali vlado totalitarizma na Slovenskem od leta 1945 naprej.	Kljub temu se še danes med pravnimi strokovnjaki najde kdo, ki trdi, da	je kočevski proces temelj slovenskega sodstva. Prav bi bilo, da se tudi	slovensko sodstvo po zgledu npr. čilskega čim prej odreče tej tradiciji	in ob tem opraviči za vsa krivična sojenja v totalitarnem režimu. To bo	prvi korak k nujni moralni prenovi. </p>
						<p>Jezus nam danes pravi: »<emph>Bog namreč ni poslal Sina na svet, da bi	svet obsodil, temveč, da bi svet po njem zveličal</emph>«. (Jn	3,17.) Verni ljudje nismo tukaj, da bi kogarkoli obsojali ali mu sodili.	Sodba je božja. In večina teh, ki so se pred 70 leti tu borili, je že	prestopila prag večnosti. Tam so doživeli vsak svojo »rehabilitacijo«.	Ta božja rehabilitacija je tudi najvažnejša. Nam tu na zemlji pa ostaja	vendarle naloga, da naredimo vse za iskanje in zmago resnice. Čas	zamolčane resnice neizogibno umira in z njim tudi totalitarna	ideologija. Z novimi knjigami, članki, razpravami, pričevanji očividcev	postajajo, hvala Bogu, svobodnejši tudi slovenski zgodovinarji. Tako	izginja na stotine knjig na smetišče zgodovine kot laž, kot metanje	peska v oči. Nekdanji t. i. »zmagovalci« postajajo ob resnici sedanji	poraženci. Pa naj v tem labodjem spevu korakajo s petokrakimi zvezdami	in proslavljajo podprti z državnimi denarji. Njihov čas se izteka, ker	velja beseda <emph>Svetega pisma: Resnica nas osvobaja!</emph> Trudimo	se zanjo še naprej z vsem srcem. Amen.<pb n="071"/>
						</p>
					</div3>
				</div2>
				<div2>
					<head>S Turjakom se je slovenska zgodovina dokončno prelomila</head>
					<docAuthor>Anton Drobnič</docAuthor>
					<div3>
						<p>Letos se spominjamo vseh živih in mrtvih, ki so bili pred sedemdesetimi	leti na eni ali na drugi strani udeleženi v bojih za turjaški grad,	posebno pa vseh padlih in umorjenih vojakov in civilnih oseb, ter molimo	zanje. Mnogo jih je bilo ob življenje in prav vsak mrtev je bil odveč,	je bil nesreča za trpeči narod!</p>
						<p>Tedanji čas je bil poln velikih dogodkov, usodnih za tisoče ljudi in	odločilen za prihodnost slovenskega naroda. Pri razmišljanju o tistem	času se je treba predvsem zavedati navadno zamolčanega dejstva, da se je	vse odvijalo v svobodni Sloveniji, v Beli krajini, na Dolenjskem in na	Notranjskem, kjer po kapitulaciji Italije od 8. septembra 1943 naprej	več kot mesec dni ni bilo nobenega okupatorja: italijanski je padel,	nemškega še ni bilo. V popolnoma svobodni deželi so delovale samo	slovenske oborožene enote. Njihovi medsebojni boji so bili čista	državljanska vojna, vojna med zakonito Slovensko narodno vojsko (SNV) in	ilegalno komunistično gverilo. </p>
						<p>Zamolčana značilnost tega časa so tudi večkratne pobude in predlogi SNV	za sklenitev premirja s partizani in za skupen boj proti Nemcem kot	grozečemu novemu okupatorju svobodnega dela Slovenije. Pričakovanje	partizanskega odgovora je povzročilo vidno zadržanost SNV pri odzivih na	partizanske napade, kar je vplivalo tudi na končni izid boja. </p>
						<p>Pričakovanje partizanskega odgovora pa je bilo odveč. Vse pobude in	predloge so zavrnili, čakanje in zadržanost nasprotnikov so izkoristili	samo za pripravo in okrepitev svojih sil za končni napad. Vse je bilo v	skladu s temeljnim namenom njihovega delovanja, t. j. nasilnim prevzemom	oblasti. Obramba pred okupatorjem ali osvoboditev sta jim bili samo	prikladen izgovor za nastop, ne cilj, ampak le sredstvo za izvedbo in	prikrivanje boljševiške revolucije. </p>
						<p>To je pred desetimi leti po slovesnosti ob šestdeseti obletnici Turjaka v	razgovoru s časnikarjem Mladine brez zadrege razločno povedal Dušan	Švara - Dule, poveljnik Prešernove brigade pri napadu na Turjak. Na	vprašanje, zakaj partizani takrat niso raje šli proti Nemcem, ki so že	okupirali Ljubljano, je jasno odgovoril, da je njihova prednostna naloga	bila uničiti domače nasprotnike. </p>
						<p>Da, prednostna in edina! Tudi kasneje, ko so z odločilno pomočjo	italijanskih oficirjev, fašističnih topov in tankov končno le zavzeli	turjaški grad in uničili druge postojanke SNV, partizani niso nikoli šli	proti nemškim okupatorjem v Ljubljani. Prednostno so morali </p>
						<p>
							<figure>
								<graphic url="slike_z_91/z_91_31.png"/>
								<head/>
							</figure>
						</p>
						<p>poskrbeti ne samo za zmago – ta je že tako bila bolj italijanska kot	njihova –, ampak še za popolno uničenje slovenskih nasprotnikov. To je	bil cilj in naloga njihovega boja. </p>
						<p>Zato so že zjutraj dan po zmagi tukaj pod gradom postrelili vse težke	ranjence. Bilo jih je 28, po nekaterih poročilih celo 36! Druge ujetnike	z zdravnikom dr. Kožuhom in predsednikom sodišča v Velikih Laščah dr.	Zalokarjem vred so zvezali in napotili proti Velikim Laščam. Pri	železniški postaji so devet pomembnejših ustrelili kar na cesti, 50 pa	so jih naslednji dan umorili v gozdu nad postajo. Ostanek od skoraj 700	zajetih vojakov in civilnih oseb so odpeljali v Ribnico in jih kasneje	umorili v Jelendolu, Mozlju, na Travni gori, v Mačkovcu in še kje skupaj	z ujetniki z drugih postojank na Notranjskem, kolikor jih niso umorili	že takoj po predaji, kar se je zgodilo zlasti na Velikem Osolniku in v	Pudobu.</p>
						<p>Takšen je bil »zmagoviti pohod partizanskih brigad«, ki so ga včeraj – na	svetovni dan miru! – prav tukaj slavili partizani in njihovi sledilci,	takšna je bila »osvobodilna« zmaga slavne Prešernove brigade: zmaga nad	svobodnimi Slovenci, odlikovana z množičnimi umori zvezanih ujetnikov in	grozovitimi zločini rdečih herojev nad težkimi ranjenci in njihovimi	zdravniki! Nič drugače kot po vojni v Hudi jami, na Hrastniškem hribu, v	Kočevskem rogu, pri Konfinu ali v Podutiku in na stoterih drugih	moriščih, ki so Slovenijo spremenili v boljševiško kostnico.</p>
						<p>S Turjakom se je dokončno prelomila slovenska zgodovina. Povratka nazaj k	sožitju ni bilo <pb n="072"/>
						</p>
						<p>
							<figure>
								<graphic url="slike_z_91/z_91_32.png"/>
								<head>
									<name>Polona Avanzo</name>
								</head>
							</figure>
						</p>
						<p>več. »Preveč je bilo prelite krvi«, je zapisal zgodovinar Boris Mlakar!	Preveč zlasti slovenske krvi, mnogo prelite tudi z roko italijanskih	fašističnih pomagačev! </p>
						<p>Mnogi rojaki pa tega nočejo ali ne znajo razumeti. Tako tudi na	Primorskem še vedno mnogi menijo, da niti najmanj 2.500 grozovito	umorjenih slovenskih žrtev komunističnega razbojništva v prvih dveh	letih »osvobodilnega boja« v t. i. Ljubljanski pokrajini ne opravičuje	kasnejšega domobranstva, čeprav se v zagovor svojega oboroženega TIGRA	pri skoraj enakem številu prebivalcev upravičeno sklicujejo na 16	ustreljenih Primorcev v 25 letih fašistične oblasti. V resnici je	razlika ogromna, skoraj 1 : 200! Morilski boljševiški teror na Kranjskem	je bil torej 200-krat hujši od fašističnega terorja na Primorskem, glede	grozovitosti umorov pa še neprimerno hujši! Toda tigrovci so junaki,	domobranci pa še vedno nekaj slabega, primorski duhovniki so junaški	»čedermaci«, kranjski pa v najboljšem primeru protiljudski	»belogardisti«. </p>
						<p>Kako po 70 letih od krvave poplave in po več kot dvajsetih letih	slovenske državne suverenosti na množična zločinstva gleda slovenska	državna oblast? Ne gleda, pokriva si oči in si zatiska ušesa. Še huje,	ne samo, da ni preganjala niti enega množičnega morilca, nagrajuje jih z	odlikovanji in neštetimi priznanji, izrednimi pokojninami, državnimi	pogrebi, poimenovanjem cest, šol in kasarn. Slovenska vojska, ki danes	ni mogla poslati treh mož častne straže na Turjak, jim postavlja četo	svojih gardistov, ko grozijo z rdečimi zvezdami in sovražnimi zastavami.	V času, ko se predsednica vlade v Vatikanu dobrika novemu papežu, nam	njeno ministrstvo za kulturo ne dovoli postaviti križa pod turjaškim	gradom, kjer so bili umorjeni težki ranjenci. Ko sredi Ljubljane	ljubljanski župan slovesno začne graditi veliko mošejo s 43 metrov	visokim minaretom, nam pošlje ukaz, da moramo podreti meter visok	kovinski križ na onečaščenem vojaškem pokopališču na Orlovem vrhu. In	tako naprej v neskončnost. Vlada pa pripravlja veličasten spomenik »vsem	mrtvim«, izgovor in slepilo za svoje sprenevedanje, za zanikanje	velikega zločina in skrivanje zločincev. </p>
						<p>Predsednica vlade pa se ukvarja z velikimi vprašanji in nas učeno	prepričuje, da brez muslimanov ne bi bilo sedanje Evrope. Prav ima, brez	boljševikov in njihovih zločinov pred 70 leti ne bi bilo današnje	Slovenije. Slovenija ne bi bila na gospodarskem, političnem in kulturnem	dnu, ne bi bila eno samo veliko morišče z morilci kot učitelji	demokracije in pravičnosti.</p>
						<p>Žrtve velikega zločina na Turjaku bodo tudi brez nagrobnega križa vpile	resnico in kazale pot k lepši prihodnosti našega izmučenega in	razdvojenega naroda! Zato se jih moramo spominjati!<pb n="073"/>
						</p>
					</div3>
				</div2>
				<div2>
					<head>V spomin na skrivaj pokopanim otrokom</head>
					<docAuthor>Rajko Topolovec</docAuthor>
					<div3>
						<p>»Ne premetavajmo kosti«, »Pozabimo že enkrat«, »Ne odpirajmo starih ran,	tem, …« so krilatice režimskih medijev, ki še rastejo na rdečih	koreninah in so še indoktrinirani. »Režimski« zato, ker od načel	informacijske politike, ki smo jo imeli v titoizmu oziroma v	totalitarizmu, ne odstopajo. Ne odstopijo niti takrat, ko pri nas vlada	druga polovica Slovencev. Omenjene krilatice v naslovih »režimskih«	medijev pomenijo le to, da bi se naj zločini, storjeni v komunizmu	oziroma titoizmu, pozabili. Na drugi strani pa se ti isti ljudje	ponašajo, da smo člani OZN, kjer smo tudi podpisali Deklaracijo o	človekovih pravicah, ki je zaveza, da se zločini zoper človeštvo	kaznujejo in da ti zločini ne zastarajo. Še svež je primer spoštovanja	tega načela OZN v Nemčiji, kjer se sedaj postavlja pred sodišče 93-letni	paznik iz nacističnega taborišča Auschwitz v letih 1941–1945. Pri nas pa	se celo še nikomur od tistih, ki so že v »zlati svobodi« zapovedovali	pobijanje ljudi, ni skrivil las. </p>
						<p>Zdaj pa k (za marsikoga) svežemu primeru »premetavanja kosti«, ko smo	končno postavili dostojen spomenik 39 umrlim otrokom, ki so bili v	začetku avgusta 1945, torej že v »zlati svobodi«, pripeljani iz	zloglasnega komunističnega koncentracijskega taborišča »Hitlerjev rajh«	Strnišče, danes še vedno kultnega Kidričevega. Iz verodostojnih	dokumentov, ki so se slučajno izmuznili uničenju, je razvidno, da je	bilo v ormoški grad pripeljanih od 350 do 400 nedolžnih otrok v starosti	od dojenčka do 13 let. Od teh jih je v šestih tednih kar 39 umrlo zaradi	izstradanosti in tifusa, ki so ga prinesli s seboj iz Strnišča. </p>
						<p>Da je v Strnišču prišlo do travme – ločitve nedolžnih otrok od mater – je	bila po vsej verjetnosti prva ugotovitev mednarodne humanitarne komisije	Rdečega križa, ki je prišla v Strnišče v začetku avgusta. Zasluga	komisije je tudi, da je potem prišlo do neke vrste amnestije in se je	serijsko ubijanje brez sojenja to jesen le končalo. V zvezi s tem	etničnim čiščenjem je Pučnikova komisija o povojnih pobojih našla dva	dokumenta, ki sta se pred »sestopom« komunizma izmuznila uničenju, ki je	doletelo toliko sramotnih dokumentov našega komunizma. Iz prvega je	razvidno, da sta Ribičič in Polak 13. 6. 1945 odkrila prostor za	taborišče v Strnišču za 25.000 »švabov«, drugi pa je depeša Kardelja iz	Beograda z dne 25. 6. 1945 Kidriču v Slovenijo, da naj pospeši	»čiščenje«, čeravno je bilo že do takrat več deset tisoč ljudi mimo	sojenja pobitih. (Mislim, da so v Beogradu že takrat zaznali, da bodo	zahodni zavezniki zaradi barbarstva zahtevali amnestijo.) </p>
						<p>Spomenik na ormoškem pokopališču je tako postavljen v spomin na skrivaj	pokopanim otrokom kakor tudi tistim, ki so trpljenje v Strnišču in nato	v ormoškem gradu preživeli, pa tudi v opomin bodočim rodovom. To je	sedemtonski granitni križ, bronasti Kristus na njem pa se ozira proti	kraju zločina – ormoškemu gradu. Imena 39 umrlih nanj niso vpisana,	kajti najdeni vpisi le-teh v cerkveni knjigi pokopov naj ne bi bili	popolni, saj so po izjavah še živečih očividcev trupelca v lesenih	zabojih iz gradu nosili in jih pokopavali tudi ponoči. </p>
						<p>Ob obletnici dogodka, ko je zadnji »mali zapornik« 22. 9. 1945 zapustil	Ormož, sta se zvrstili dve kulturni oziroma spominski prireditvi. V	petek 20. septembra je bila v gradu, kjer so bili otroci zaprti,	predstavljena knjiga Ormoški Petriček, ki vsebuje pripovedi še živečih	»malih zapornikov«. Njene predstavitve so se udeležili tudi nekateri še	živeči »mali zaporniki« izpred 65 let. Soustvarjalec dela, zgodovinar	Janez Janžekovič, je podrobno predstavil prvo poglavje o nastanku in	obratovanju komunističnega koncentracijskega lagerja v takratnem	Strnišču in potem še otroškega zapora v gradu Ormož.</p>
						<p>Prvič je bila javnost tudi podrobneje seznanjena z »ledenim eksodusom	smrti«, ko je zaradi neznosnega mraza med transportom v razpadajočih	vagonih zmrznilo okrog sto otrok in mater. To je bil izgon nemško	govorečih otrok in njihovih mater iz Slovenije v Avstrijo, očetje pa so	po večini že do takrat končali kje na Pohorju ali v gozdovih in	gramoznicah, kjer zagrebena okostja še vedno počivajo, tudi v	Kidričevem. Bili so torej iz mešanih zakonov ali pa tuje narodnosti,	tisti, ki so še ostali živi v komunističnih zaporih, tudi v Strnišču	oziroma Ormožu. Ti so bili z novim letom 1946 ponovno aretirani in	prepeljani v Maribor, od koder je 6. januarja 1946 krenil vlakovni	transport iz razpadajočih živinskih vagonov. Vožnja do Dunaja je trajala	mesec dni, vmes pa je zaradi mraza (–20 stopinj C) in lakote umrlo okrog	sto otrok in spremljajočih mater, ki si zaradi priganjanja in grdega	ravnanja OZNE niso vzeli s seboj toplih oblačil ali vsaj odej. Največ	zmrznjenih trupel oziroma trupelc so iz vagonov vrgli v Kotoribi na	Madžarskem.<pb n="074"/>
						</p>
						<p>Drugo poglavje knjige je pripoved o etničnem čiščenju, podprta z	dokumenti. Tretji sklop knjige pa so avtentična pričevanja še živečih	otrok, od katerih jih ima večina že 80 križev. Zadnje poglavje	»Ormoškega Petrička« vsebuje avtentična pričevanja dveh starih Ormožank,	ki sta tisti čas pripomogli, da v njihovem gradu ni umrlo še več otrok. </p>
						<p>TV kamera ORF je bila v nedeljo 22. septembra prisotna vsepovsod – tudi	pri sv. maši v cerkvi, pri odkritju spomenika na pokopališču in še	popoldan pri odkritju spominske plošče tem otrokom v gradu. Govor	osrednjega govornika dr. Milka Mikola je bil zaradi njegove bolezni	prebran. Vse izrečene besede, tudi drugih nastopajočih, so bile	prevedene v nemščino, saj so bili na prireditvi tudi »mali zaporniki« iz	Avstrije kakor tudi okrajni glavar Spodnje Štajerske in še več gostov od	tam. Od našega vladnega vrha ni bilo nikogar, bil pa je predsednik	največje opozicijske stranke SDS g. Janez Janša, predsednica NSi ga.	Ljudmila Novak ter predsednica parlamentarnega odbora za peticije in	človekove pravice ter enake možnosti ga. Eva Irgl, ki je ob spomeniku	tudi spregovorila. Poleg ormoškega župana g. Alojza Soka, zaslužnega za	to spominjanje in opominjanje, sta bila prisotna tudi predsednik	Komisije za odkrivanje in obeleževaje zamolčanih grobišč komunističnega	nasilja g. Jože Dežman in predsednik Združenja žrtev komunističnega	nasilja g. Rudi Lesjak. </p>
						<p>Po odkritju in blagoslovu spomenika na pokopališču pokopanim otrokom, ki	do sedaj niso imeli nikakršnega spominskega znamenja, so popoldan ob	prisotnosti »malih zapornikov« v gradu odkrili še spominsko ploščo. Po	tem dogodku pa je v gradu sledila kratka predstavitev (s simultanim	prevajanjem) nove obsežne dokumentarne knjige Romana Leljaka Verjagt!	(Pregnani!) s podnaslovom Ethnische Säuberung in Slowenien (etnično	čiščenje v Sloveniji), ki je napisana v nemščini.</p>
						<p>K vsemu temu bi še dodal medel odziv naših »režimskih« medijev, ki za	takšne spominske dogodke tako in tako ne najdejo dobrih besed oziroma se	jim navadno izognejo, kot se je zgodilo tudi tokrat. Omenil sem že ORF,	RTV kamero pa sem sicer ob spomeniku videl, toda njegovega izdelka vsaj	v osrednjih poročilih te hiše še nisem zasledil. Pri tem pa moram	pohvaliti lokalne medije, kot Radio Tednik iz Ptuja in lokalni Radio	Prlek, iz Ljubljane pa časopisno hišo Družina.</p>
						<p>Po moji presoji je bilo pri maši od 300 do 400 ljudi, pri odkritju in	blagoslovu spomenika pa še vsaj enkrat toliko. Med njimi je bilo kar	nekaj še živečih »malih zapornikov« iz vse Slovenije in tudi iz Avstrije	ter še dva madžarske narodnosti s sestro, ki se je celo v komunističnem	koncentracijskem lagerju »Hitlerjev rajh« Strnišče rodila in kot	dojenček preživela.</p>
					</div3>
				</div2>
				<div2>
					<head>Revolucija ulice</head>
					<docAuthor>Blaža Cedilnik</docAuthor>
					<div3>
						<p>Spomladi sva bila v Egiptu. Otroci so nama plačali dvanajstdnevno	potovanje. Imela sva svojega vodiča in šoferja, program je bil zelo	napolnjen, tako da sva videla zares veliko in veliko tudi izvedela.</p>
						<p>Pa naj začnem v Ljubljani, ko sem v ambasadi čakala na vizo. Ogledovala	sem si knjigo, ki je prikazovala obnovo zgodovinskih in kulturnih	znamenitosti – stavb in spomenikov. Na začetnih straneh so bile	prikazane že obnovljene stavbe – na eni strani staro stanje, na drugi	obnovljeno. Navedeni so bili tudi donatorji, ki so prispevali znaten del	sredstev za obnovo. Sledile pa so znamenitosti, ki so bile še v načrtu	za obnovitev – naveden je bil natančen časovni potek obnove. Bila sem	navdušena. Tako se dela, sem si mislila.</p>
						<p>Ko pa sva potovala po Egiptu, sem bila zelo razočarana. Vsa dela so se	ustavila. Nekatere stavbe so se že začele obnavljati, postavljen je bil	gradbeni oder, potem pa se je ustavilo. Vodič nama je razložil, da se je	vse to dogajalo pred revolucijo, sedaj pa se nič več ne dogaja. Vsi	ljudje, ki so se zbirali na ulicah, so sedaj močno razočarani. Vse je	zastalo. Rusija je npr. začela graditi obsežen namakalni sistem,	izkopali so že širok kanal, ki od revolucije naprej propada. Takšnih	reči sva videla res veliko.</p>
						<p>Sicer pa je Egipt bogata država. Precejšen dohodek ima zaradi sueškega	prekopa, kar pa je razen pridelave hrane tudi edina stvar, ki po	revoluciji funkcionira. Nafte imajo dovolj za lastne potrebe, pa vendar	bencina ni moč dobiti skoraj na nobeni črpalki. Treba je v<pb n="075"	/>edeti, kje ga dobiš na črnem trgu, kjer je sicer dvakrat dražji, ampak	še vedno veliko cenejši kot pri nas. Turizem je bil najpomembnejši vir	dohodka, pa je po revoluciji povsem zastal. V treh letih je narasel na	komaj slabih osem odstotkov vrednosti, ki jo je imel prej, čeprav ima	Egipt zares veliko pokazati. Midva sva bila več kot zadovoljna. Čeprav	utrujenima od napornega potovanja nama je bilo kar žal, da se je že	končalo.</p>
						<p>Zakaj vam to pripovedujem, se boste vprašali. Zato, ker sva videla na	lastne oči, kaj se dogaja z državo, ki je nestabilna. Vsi tuji	vlagatelji so se umaknili. Črni trg cvete, kot še nikoli. Ljudje so brez	dela, ne samo brez služb. Povsod te oblegajo otroci, ki so srečni, če	jim daš bonbon ali svinčnik. Vsepovsod ljudje stegujejo roke v značilni	pozi – celo tisti, ki delajo za radarjem na letališču. To je žalostna	slika nekdaj bogate države. Vendar sva imela srečo, da sva ujela pravi	čas za to potovanje. Kajti kak mesec pozneje se je spet začelo. Ljudje	niso zadovoljni s tem, kar jim je prinesla revolucija. Namreč, izraz	revolucija uporabljajo oni, to ni moja izmišljotina. In kot vedno je	nekdo izkoristil to revolucijo za svoje namene. Zdaj je tudi s turizmom	spet konec.</p>
						<p>Torej, še enkrat, zakaj vam to pripovedujem. Zato, ker me je neizmerno	strah za mojo, za našo državo. Težko bi rekli, da je stabilna. Težko bi	rekli, da je prijazna za vlagatelje, domače in tuje. Težko bi rekli, da	je prijazna za svoje državljane, da skrbi za njihovo blagostanje. Čeprav	krivijo Janševo vlado za vse, kar je narobe v tej naši ljubi domovini,	je jasno vsakomur, ki razmišlja z lastno glavo, da se je vse začelo	podirati z vlado Boruta Pahorja, ki je bil le lutka, ministri so delali	vsak po svoje. Večkrat mi je prišla na misel basen o labodu, ščuki in	raku, ki so vlekli voz vsak v svojo smer in zato ni šel nikamor. Ko je	to vlado nasledila spet Janševa vlada, ki je skušala popraviti, kar se	je dalo, se je začela »vseljudska vstaja«. Opozicija je napadala vlado	na vse načine v sozvočju z »vseljudsko vstajo«. Nova vlada je, čeprav je	prej napadala ukrepe vlade, sama prekopirala njihove ideje, le da jih je	malo prikrojila v svoj namen. »Vseljudska vstaja« je potem zvodenela,	saj so dosegli svoje, kot se je izrazil eden od voditeljev: »Vrgli smo	Kanglerja in Janšo – to je bil naš namen.« Nova vlada bo zadolžila nas	in naše otroke in vnuke, da bo misel o blagostanju izbrisana za precej	rodov naprej.</p>
						<p>Nova vlada in njeni priskledniki in »strici iz ozadja« vodijo ljudstvo v	»dobre stare čase«. Čedalje bolj se slavi zločinska in prevarantska NOB,	čedalje bolj se pojavljajo zastave z rdečo zvezdo, pod katere simbolom	so se dogajale največje laži, prevare in zločini v drugi svetovni vojni	in po njej. Čedalje več je raznih proslav in novih spomenikov tako rekoč	za vsakim vogalom. V »dobrih starih časih« je bil za vse probleme kriv	»notranji sovražnik«. Tako kot je komunizem vse probleme pripisal temu	notranjemu sovražniku, tako se dogaja tudi danes. Najhujši tak sovražnik	je Janša, najbrž tudi zato, ker nekatere domače pa tudi tuje pomembne	osebnosti pravijo zanj, da je edini pravi državnik v Sloveniji. Janša je	dolgo časa skušal »paktirati s hudičem«; v prvi svoji vladi je na	zahtevo dedičev komunizma odstavil dva svoja najboljša ministra, pa ni	nič pomagalo. Tudi v svojih slavnostnih govorih je skrbno izbiral	besede, da se ne bi komu od njih zameril. Tudi to ni pomagalo. Zdaj pa	mu je očitno postalo jasno, da se paktirati s hudičem ne da, ne da bi se	mu popolnoma podredil. V svojem govoru v Rovtah je pokazal, da je zdaj	tega konec.</p>
						<p>Zdaj je že marsikomu jasno, da je bila največja napaka pri osamosvajanju	Slovenije in pri zamenjavi režima ta, da ni bila opravljena niti	najmanjša lustracija. Iz povezav iz časov komunizma je nastal nekakšen	mafijski sistem, ki obvladuje vsa področja našega življenja in	ustvarjanja. Vse ostale bivše komunistične države so naredile nekakšno	obliko lustracije. Zato nas prehitevajo na vsakem koraku.</p>
						<p>Lustracija pa je tudi prvi korak k spravi, ki je nujno potrebna, če	hočemo kot narod in kot država imeti prihodnost. Sprava pa pomeni	resnico in na novo napisano zgodovino.<pb n="076"/>
						</p>
					</div3>
				</div2>
			</div1>
			<div1>
				<head>Iskanja in besede</head>
				<div2>
					<docAuthor>France Balantič</docAuthor>
					<head>Tkanina revna sem</head>
					<lg>
						<l>Tkanina revna sem, raztrgan prt,</l>
						<l>pokapan z voskom umirajočih zvezd,</l>
						<l>ki padajo od Tvojih miz v šelest</l>
						<l>polnočnih ur in se solzečih trt.</l>
					</lg>
					<lg>
						<l>Položi me čez mrzli prag dvorišča,</l>
						<l>da vsaj od daleč čutil bom želje,</l>
						<l>ki Tvoje dobro polnijo srce,</l>
						<l>razgrni me prek svojega dvorišča.</l>
					</lg>
					<lg>
						<l>Naj čezme k Tebi hodijo ljudje,</l>
						<l>naj mi obraz oskrunijo noge,</l>
						<l>ubogih mojih bratov noge gnojne.</l>
					</lg>
					<lg>
						<l>In ko mi bodo sanje spet spokojne,</l>
						<l>ne splaši v mojem vrtu zlatih ptic,</l>
						<l>ki spale bodo v ognju perutnic.</l>
					</lg>
					<pb n="077"/>
					<figure>
						<graphic url="slike_z_91/z_91_33.png"/>
						<head>
							<name>Tamino Petelinšek</name>
						</head>
					</figure>
				</div2>
			</div1>
			<div1>
				<pb n="078"/>
				<head>Teharje 2013</head>
				<div2>
					<head>Odpuščanje je možno le s priznanjem resnice</head>
					<docAuthor>Stanislav Lipovšek</docAuthor>
					<div3>
						<p>Prva nedelja v oktobru se zaradi praznika Rožnovenske Matere Božje	imenuje tudi rožnovenska nedelja. In mnogi, premnogi naši preizkušani	bratje in sestre, žrtve povojnega nasilja, ki se jih danes posebej	spominjamo, so prenašali trpljenje in umirali z rožnim vencem ali s	križem v roki. To jim je bila edina in zadnja tolažba in upanje.</p>
						<p>Tudi mi smo danes priromali na to grozljivo prizorišče povojnega nasilja,	da bi molili za naše rajne, pa tudi za preživele, pa tudi za povojne	rodove in generacije, za nas in za rod, ki prihaja za nami, da bi kljub	vse večji časovni oddaljenosti spoznali resnico o naši polpretekli	zgodovini in znali ločiti dobro od zla ter vztrajno hodili v luči	Kristusovega evangelija, ki nas vodi na pota miru, odpuščanja, sprave,	prijateljstva in sodelovanja.</p>
						<p>Poslušali smo Božjo besedo, ki nas edina osvobaja in vliva tolažbo in	upanje, da v tej tesnobi in bolečini nismo sami, ampak je z nami Gospod;	on, ki je šel pred nami in za nas v temo smrti in trpljenja, pa tudi v	luč in v slavo vstajenja, in nam tako oznanil, da smrt in trpljenje	nista zadnja postaja. Zadnja postaja je vstajenje in novo življenje.</p>
						<p>1. Prerok Ezekiel nas je v prvem berilu prestavil v dolino, ki je bila	polna mrtvaških kosti. To je ta dolina, v kateri smo se zbrali, dolina z	nasipno zemeljsko pregrado, ki je podobna enajstim pregradam v Hudi jami	in se za njo razprostira umetno jezero s strupenimi industrijskimi	odplakami in smetmi in pod njimi iznakažena trupla naših dragih svojcev,	jetnikov in žrtev medvojnega in povojnega nasilja.</p>
						<p>Tu se je zgodil dvojni zločin; prvi, najbolj grozljiv, ko so sem	pripeljali in tu in na bližnjih moriščih pobijali nedolžne žrtve. In ko	so njihova mrtva telesa polili z žlindro in prekrili s smetmi, se je	zgodil drugi zločin, ker rajnim niso vzeli le življenja, ampak tudi	njihovo človeško dostojanstvo, ko so jih izenačili s smetmi in odpadki.	Tretji zločin bi se zgodil, če bi mi pozabili na te žrtve in ne storili	vsega, kar je v naši moči, da se na tem in na še več kot šeststo drugih	znanih in neznanih moriščih po naši domovini izvrši	človeško-civilizacijski in tudi krščanski proces, ki je v tem, da bodo	vse žrtve povojnih pobojev dobile svoje ime in svoj grob, ne v rudniških	rovih in breznih, ampak na primerno dostopnem kraju, kjer jih bodo lahko	obiskali svojci in se z njimi človeku primerno in dostojno srečali,	zanje molili in se od njih poslavljali.</p>
						<p>Mnogi evropski narodi so to že storili. Tudi mi upamo in v ta namen	molimo in delamo skupaj z narodnimi in mednarodnimi ustanovami za	temeljne človekove pravice, ki so jih poznali že v antični dobi in so v	vseh časih znamenje resnična kulture in civilizacije.</p>
						<p>Prerok Ezekiel je že v Stari zavezi napovedal, da bodo mrtve kosti	oživele, ko bo prišel Gospod, ki nas bo izpeljal iz naših grobov in nas	popeljal v svoje kraljestvo. Prerok razumljivo govori o delu odrešenja,	ki je nastopilo z Jezusovim prihodom na ta svet. To preroško videnje pa	lahko naobrnemo tudi na naša znana in neznana povojna grobišča, ki kljub	vsem oviram in pregradam in zapovedanemu molku prihajajo na dan in	»vpijejo v nebo«, trkajo na vrata našega srca in na našo vest, ki ne bo	mirna, dokler ne bomo zaživeli miru in sprave med živimi in rajnimi, med	žrtvami ter zločinci in ubijalci.</p>
						<p>Ta misel je vodila tudi p. Marka Rupnika DJ, ki je na mozaiku kapele v	Kočevskem rogu pokazal, da je Kristusovo delo odrešenja namenjeno vsem	ljudem in da sta k mizi večnega življenja povabljena oba, zločinec in	žrtev. Božja volja je vsezveličavna. Kdaj in kako se to uresničuje,	prepustimo Božji pravičnosti in ljubezni, ki presega naša spoznanja in	naše račune.</p>
						<p>2. Današnje drugo berilo iz knjige Razodetja zagotavlja, da bo Bog ob	nastopu novega neba in nove zemlje »obrisal vse solze z oči in smrti ne	bo več, tudi ne bo več ne žalovanja ne vpitja ne bolečine, kajti kar je	bilo prej je minilo … in on, ki je sedel na prestolu je rekel: Jaz sem	Alfa in Omega, začetek in konec, prvi in poslednji. (Prim. Raz 21,	6–7.)</p>
						<p>Ko je arhitekt snoval to spominsko obeležje, ki še ni dokončano in mu	manjkajo še nekatere bistvene razsežnosti, kot je križev pot in	spominske plošče z imeni ujetnikov, ga je gotovo navdihovala podoba	Kristusa iz knjige Razodetja, ki samega sebe imenuje alfa in omega, zato	je simbola upodobil <pb n="079"/>
						</p>
						<p>
							<figure>
								<graphic url="slike_z_91/z_91_34.png"/>
								<head/>
							</figure>
						</p>
						<p>nad oltarnim prostorom, dovolj vidno in tudi skrivnostno zakrito, da je	črka omega lahko tudi venec slave, ki so ga prejeli pobiti jetniki, ali	pa odprte roke, ki segajo v dolino smrti in sprejemajo vsakega, ki stopi	na ta kraj, kakor tudi nas, ko obhajamo to spominsko daritev sv. maše in	z vsem srcem in vso dušo vstopamo v skrivnost darujoče se in odpuščajoče	ljubezni, ki doseže najvišjo stopnjo v ljubezni do sovražnikov, v našem	primeru do vseh, ki so izvrševali povojne poboje in prizadeli veliko	gorja in trpljenja žrtvam in njihovim svojcem in sorodnikom.</p>
						<p>3. In na to pot nas vodi sporočilo današnjega evangelija, ko Jezus pravi:	»Slišali ste, da je bilo rečeno: Oko za oko in zob za zob. Jaz pa vam	pravim: Ne upirajte se hudobnežu, ampak če te kdo udari po desnem licu,	mu nastavi še levo, in če ti hoče vzeti obleko, mu pusti še plašč.	Rečeno je bilo: Ljubi svojega bližnjega in sovraži svojega sovražnika.	Jaz pa vam pravim: Ljubite svoje sovražnike in molite za tiste, ki vas	preganjajo, da boste otroci svojega Očeta, ki daje sonce dobrim in	hudobnim in pošilja dež pravičnim in krivičnim.« (Prim. Mt 5,38–48.)</p>
						<p>Morda bo kdo rekel, saj to ni mogoče. To je preveč. To je utopija. A	Jezus vztraja, ker je ljubezen do sovražnikov novost krščanstva, ki nas	vabi, da ljubimo in delamo dobro vsakemu človeku, tudi tistim, ki so	izvrševali povojne poboje in prizadeli toliko trpljenja in krivic	njihovim svojcem in sorodnikom v povojnem obdobju. Darujoča in	odpuščajoča ljubezen je edina pot, ki vodi do tako zaželene narodne	sprave med živimi in rajnimi, med ubijalci in žrtvami, med preživelimi,	ki so bili v vojnem in povojnem času na nasprotnih straneh in so sedaj	poklicani k spravi in medsebojnemu odpuščanju.</p>
						<p>Za trajen in resničen mir in bodočnost našega naroda je nujno potrebna	sprava s preteklostjo, saj ne moremo graditi varne in srečne sedanjosti	in prihodnosti, ne da bi poskrbeli za resnično spravo s preteklostjo.	Sprava je mogoča le tedaj, če smo pripravljeni odpuščati. Odpuščanje pa	je možno le takrat, če smo pripravljeni priznati resnico, pa če je še	tako boleča, težka in obremenjujoča. Samo resnica osvobaja. Zato Jezus	pravi, da je zato rojen in je za to prišel na svet, da spriča resnico	(prim. Jn 18,37). In ta resnica <pb n="080"/>je njegov evangelij. Bl.	papež Janez Pavel II. je v poslanici za svetovni dan miru rekel, da ni	miru brez pravičnosti in ni pravičnosti brez sprave in ne sprave brez	odpuščanja in ne odpuščanja brez priznanja resnice (svetovni dan miru	2002).</p>
						<p>Zato smo hvaležni svetnim in cerkvenim ustanovam, ki si doma in po svetu	prizadevajo in ustvarjajo pogoje in možnosti za resnično spravo in	odpuščanje. Kristjani, učenci Jezusa Kristusa, bi tu morali dajati dober	zgled, pa tega večkrat nismo storili. Še ni daleč čas, ko so so v naši	bližini bili vojni spopadi med brati iste vere. Zato je bl. papež Janez	Pavel II. že pred 27. leti v mesto Assisi, ki ga je sv. Frančišek s	svojim vodilom »mir in dobro« razglasil za mesto miru, povabil	predstavnike krščanskih Cerkva in tudi nekrščanskih verstev, da bi v	skupni molitvi in pogovoru našli navdiha in moči in bili v večji meri	nosilci sprave in miru v sodobnem svetu. Sedanji papež Frančišek to delo	nadaljuje, ko je pred dvema dnevoma sam poromal k sv. Frančišku v	Assisi, in letos se bodo 27. oktobra v Assisiju znova zbrali	predstavniki krščanskih in nekrščanskih verstev, da bi poglobili in	utrdili prizadevanja za mir, spravo in sodelovanje v sodobnem svetu.</p>
						<p>V Cerkvi v Sloveniji so se v zadnjih letih prižgale nove luči, ki vabijo	k spravi in odpuščanju. Tako je bil na Slovenskem evharističnem kongresu	v Celju, 13. junija 2010, za blaženega razglašen Alojzij Grozde, ki so	ga 1. januarja 1943 mučili in umorili v Mirni na Dolenjskem; 24.	septembra 2011 je bilo v Sarajevu za blažene proglašenih pet drinskih	mučenk – redovnic, ki so jih 15. januarja 1941 v Goraždu grozljivo	umorili. Med njimi sta bili tudi Slovenki: s. Antonija Fabjan in s.	Krizina Bojanc, doma iz novomeške škofije. Letos je 10. marca minilo 60	let, odkar je bil v mariborskem zaporu kot talec ustreljen 27-letni	duhovnik Izidor Završnik, doma iz župnije Gomilsko, ki je šel v smrt	namesto mladega fanta, ki je bil določen za streljanje. Tako imamo tudi	Slovenci podobnega pričevalca, kot je bil poljski redovnik mučenec p.	Maksimilijan Kolbe, ki je v taborišču smrti v Auschwitzu tudi šel v smrt	namesto družinskega očeta. Vsi ti in z njimi vsi drugi pričevalci vere	in zvestobe Kristusu so trpeli in umirali z molitvijo, tudi z molitvijo	za svoje mučitelje, in so v tem naši vzorniki in priprošnjiki.</p>
						<p>Na pobudo slovenske škofovske konference je v teku proces za slovenske	mučence in pričevalce 20. stoletja, med katere spadajo tudi mnoge žrtve	medvojnih in povojnih pobojev. V to dogajanje se vključuje tudi	pastoralna prenova Cerkve na Slovenskem, ki med pastoralne izzive	vključuje tudi prizadevanja za spravo (PIP 93–102). Ni prav, če spravo	želimo doseči s pritiskom na krivca, da bi le-ta prvi spoznal svojo	krivdo in se pokesal. Kristjani verjamemo, je rečeno v krovnem	dokumentu, da se Bog obrača najprej k žrtvi, jo s svojo milostjo	ozdravlja in se preko nje obrača na krivca. To je skrivnost in modrost	križa, v katero smo vsi povabljeni.</p>
						<p>Pot do sprave je dolgotrajen in zahteven proces. Treba bo še opraviti	zahtevne zgodovinske raziskave o vzrokih in razlogih, ki so privedli do	medvojnega in povojnega nasilja. Vemo, da ni druge poti. Če hočemo v	vsej polnosti živeti našo sedanjost in graditi prihodnost, se moramo	pogumno soočiti in se spraviti z našo preteklostjo. Kristjani, učenci	Jezusa Kristusa, smo tu še na poseben način nagovorjeni, da smo ne le v	besedi, ampak tudi v dejanju nosilci vrednot evangelija, da hodimo po	stopinjah Jezusa Kristusa, ki nam s svojo besedo in s svojim zgledom	govori, da se krščanstvo začne v ljubezni in odpuščanju, ki vključuje	vse ljudi, prijatelje in sovražnike.</p>
						<p>Bl. Alojzij Grozde, drinske mučenke, žrtve medvojnih in povojnih pobojev	in mnogi drugi pričevalci, njihov zgled, njihova molitev je najbolj	zanesljiva pot, ki naj tudi nas, še posebej vse odgovorne v družbi in	Cerkvi usmerja in navdihuje, da bomo vztrajno gradili mostove miru,	odpuščanja, sprave, prijateljstva in sodelovanja. In k temu naj nam	pomaga tudi ta spominska sveta maša.<pb n="081"/>
						</p>
					</div3>
				</div2>
				<div2>
					<head>Da bi vsaj kje bila luža vode</head>
					<docAuthor>Ivan Korošec</docAuthor>
					<div3>
						<p>Potopljeno taborišče mučenja in smrti. Po Angležih, ki smo jih imeli za	svoje zaveznike, je bila predana slovenska vojska, izročena boljševikom	v mučenje in strašno smrt.</p>
						<p>Vlak je zjutraj ustavil na celjski postaji. Komunisti, ki so nas čakali,	so zagnali huronski krik in udarjali po vagonih, da je nam ledenela kri.	Ko so odpirali zapahe vagonov, so stali pred vrati v dveh vrstah,	udarjali po nas s koli, palicami, opasači. Preklinjali so nas, Boga in	Mater Božjo. Partizan je zavpil: »<emph>Poveljnik bataljona	naprej!</emph>« Naprej je stopil stotnik Rihar - Ice. Partizani so	se zapodili vanj kot razdražene ose. Zbili so ga na tla. Udarjali,	brcali in mu trgali uniformo. Čez čas sta ga dva domobranca dvignila in	ga opirala, da je stal. »<emph>Oficirji naprej</emph>,« se je spet drl	rdeči proletarec. Ker se niso javljali oficirji, je šel partizan ob	vrsti in izbiral fante, katere se mu je zdelo. Bili smo sužnji, ki smo	se morali obtoževati. »<emph>Mi smo bela garda, izdajalci in morilci	slovenskega naroda!</emph>« Taki, okrvavljeni, raztrgani, umazani,	smo krenili po dolgi Bukovžlanski cesti, skozi mesto in naprej. S konji	so se zagnali v nas. »<emph>Lezi in poljubi slovensko zemljo, ki si jo	izdal,</emph>« so kričali. Da bi vsaj kje bila luža vode, posrkali	bi še mokro kamenje, pa je ni bilo. Iz vrste se je utrgala mlada mamica	z dojenčkom in stekla po polju. »<emph>Stoj, stoj!</emph>« so se drli	stražarji. Z rafalom so podrli oba.</p>
						<p>Ko so nas prignali do vrat taborišča, smo morali odložiti prtljago, pa	denar, prstane, verižice, ure. »<emph>Kdor bo imel najmanjšo smet, bo	ustreljen!</emph>« je grozil rdeči vojak. Oficirje so nagnali v	»bunker« – mesarsko skladišče z močnimi kavlji, na katere so obešali	zvezane.</p>
						<p>Blizu taborišča je bila stavba za požrtije in porno orgije partizanskih	veljakov, kjer so izrabljali naša dekleta in mlade žene do onemoglosti,	nato pa jih pobili. Le včasih so jih prignali nazaj v taborišče. Neke	noči že proti jutru, so prignali dekleta, ki so jokala in obtoževala.	Ena med njimi pa je histerično kričala. Ko so prišli do barake, je	udarjala z rokami in glavo ob deske. »<emph>Milan, Milan</emph>,« je	klicala svojega fanta, »pomagaj«. Milan pa je visel obešen na	kavljih.</p>
						<p>Ko nas je dežurni vodil v velikem loku do kuhinje, so bila vrata bunkerja	odprta. Pogled v notranjost je bil grozen. Domobranci so viseli na	kljukah, zvezanih rok, nekateri so se zvijali, zdihovanje in tarnanje je	segalo v dušo. </p>
						<p>
							<figure>
								<graphic url="slike_z_91/z_91_35.png"/>
								<head/>
							</figure>
						</p>
						<p>Partizani so jim pljuvali v obraz in jih žgali s cigaretami. Partizanke	so jim zarezale zvezde na lica in čelo.</p>
						<p>Od groznega prizora smo okameneli, zunaj pa zagledamo partizana, ki je z	bičem podil višjega narednika Lojza Makovca. Skozi prebodena ušesa je	imel žico, ki je bila partizanu za uzdo.</p>
						<p>Proti poldnevu so privedli iz bunkerja skupino obvezanih častnikov. Težko	jih je bilo prepoznati, a vendar: nadporočnik Kavčič, stotnik Rihar,	poročnik Mušič in še nekaj. Krvava lica in čelo so bila zabuhla in	nepokrita. Stali so na vročem soncu, do popoldne, nato pa so jih odvedli	za barako. – Dolg rafal je odjeknil od boršta. Obstali smo. »Bog jim daj	večni mir!« Riharja pa so razčetverili s konji.</p>
						<p>Blizu vrat civilne barake je pripeljal par konj voz »diro«, kmalu za njim	pa se primaje star velik osebni avto in se ustavi pred civilno barako.	Iz njega sta izstopili dve partizanki in nekaj partizanov. Ko so se	razgledovali, je partizan zavpil proti civilni baraki:	»<emph>Tovarišice, oddajte vse otroke do šestnajstega	leta!</emph>«</p>
						<p>Ukazovalni glas komunista je vsem zaprl sapo. Nekaj sekund je bila grobna	tišina. Nakar so partizani s »tovarišicami« vdrli v barako in trgali	otroke materam. Obupane matere so prižemale k sebi malčke. Hotele bi jih	skriti, toda kam? Klici otrok in jok mater so šli do <pb n="082"/>kosti.	»Mamica! Mamica,« so se otroci stegovali k materam. Partizani so jih	odrivali s pestmi in brcami – ko so napolnili avto, so odpeljali.	Dojenčke pa so metali na voz. Jokali so in se zvijali na pekočem soncu,	dokler niso v omotici utihnili. Popoldne so prišli s konji in odpeljali	dojenčke v »dečji dom«, smo ugibali. Za barako pa je voz obstal, in	dojenčke so zmetali z voza kot naročena drva. – Dovolj – dragi moji –	predolga in pretežka je ta »povest«, ob kateri pa so ljudje v oblasti	satana uživali. </p>
						<p>A vendar … še nekaj, prijatelji!</p>
						<p>Zdi se mi, da naši mrtvi bratje ne morejo imeti mirnega pokoja, dokler	bomo mi ločeno polagali vence in svečke na njih grobove v breznih in	rudniških jaških. Ob spominu na vse trpljenje vseh naših mrtvih bratov	prosimo Boga vsak dan, da po njih zasluženju dosežemo med nami	sodelovanje, v iskrenosti in bratskem prijateljstvu. – Za Slovenijo …	tako nam Bog pomagaj!</p>
					</div3>
				</div2>
				<div2>
					<head>Nerazložljiv strah v ozadju</head>
					<docAuthor>Aleš Maver</docAuthor>
					<div3>
						<p>Spoštovani pričevalci za dogodke na Teharjah, spoštovani gospod škof,	spoštovani svojci trpečih na tem kraju groze, spoštovani zbrani. Z	občutkom majhnosti pred odgovornostjo, ki mi je bila naložena s	pričujočim nagovorom, skupaj z vami stojim ob tem ključnem spomeniku	slovenstva. Menim, da bi tukajšnji kompleks s tistim, kar predstavlja,	morali postaviti ob bok Brižinskim spomenikom, srednjeveškim freskam po	naših cerkvah, ustvarjalnosti slovenskih reformatorjev, Prešernovi	rojstni hiši ali volilnim skrinjicam, v katere so Slovenke in Slovenci	leta 1990 vrgli svojo odločitev za samostojno državo. Kakor vsi našteti	odraža tudi ta kraj spomina nekaj bistvenega, nekaj, kar je odločilno	zaznamovalo pot slovenskega naroda in slovenske družbe v celoti. A če ni	po svojem pomenu nič drugačen od Brižinskih spomenikov ali Plečnikove	cerkve v Bogojini, je drugačen po svojem značaju. </p>
						<p>Kakor se ob pradavni pridigi o grehu in pokori, ob Trubarjevi<emph>Cerkovni ordningi</emph> ali ob Majniški deklaraciji zgostijo	ustvarjalni zagon, odločnost in pogum bolj ali manj odmaknjenih prednic	in prednikov, sta se na Teharjah zgostila neizmerna uničevalna sla in	norost, zrasla iz nedrij tega istega prostora, te iste družbe in tega	istega naroda. Nič čudnega torej, če bi se večini naših rojakinj in	rojakov moja primerjava zdela bogokletna. Celo razglašanje Teharij za	spomenik utegne biti sporno. </p>
						<p>Toda vse bolj je jasno, da ostane družba, ki ob spominu na svoje vzpone	in epske uspehe ni zmožna gojiti in primerno ovrednotiti tudi spomina na	svoje najgloblje zdrse v prepad zgodovinskih skušnjav, na pol poti do	normalnosti in do zdravega razvoja. Žal slovenska družba omenjenega	spoznanja še ni zmogla dovolj ponotranjiti. Celo več: seveda </p>
						<p>
							<figure>
								<graphic url="slike_z_91/z_91_36.png"/>
								<head/>
							</figure>
						</p>
						<p>marsikje obstajajo pomniki uničevalne sle in sovraštva, ki sta	zaznamovala drugo svetovno vojno in predvsem prvo povojno leto, a niso	namenjeni obeleževanju trpljenja žrtev, marveč »junaštva« njihovih	krvnikov in mučiteljev. Očitno je pogled v brezno takrat divjajočega	spopada na Slovenskem do te mere grozljiv, da smo se hoteli vse doslej	bolj kot številne druge družbe v srednji in vzhodni Evropi pred njim	zatekati v pravljično, skoraj mitološko podobo svoje skupnostne	preteklosti. V podobo, kjer je kristalno jasno, kdo je heroj in kdo je	zločinec, kdo je dobra vila in kdo je hudobni čarovnik. Predvsem pa je	to podoba, kjer ne žrtve uničevalne sle ne sapo jemajoči heroji nimajo	obraza človeka posameznika, marveč se potopijo v brezoblično <pb n="083"	/>gmoto, opremljeno z za vselej zacementiranimi nalepkami. </p>
						<p>Ko se bližamo srebrnemu jubileju neodvisne slovenske države, moramo	ugotoviti, da se je mitološki način razmišljanja zalezel v vse družbene	pore in ustvaril občutek globokega neravnovesja, ko so pojavi in	posamezne osebe ocenjeni predvsem glede na svoje mesto v pravljičnem	imaginariju, za vse zavezujočih meril pa ni. Vprašati se je torej	potrebno, ali nismo prav opomnikom na naše skupnostne zdrse, kakršen je	teharski, vendarle odmerili premalo prostora. Ali ni bil račun, ki smo	ga kot družba naredili, češ da je mogoče čez žrtve uničevalne sle in	norosti stopiti na hitro, kot čez brezoblično gmoto brez individualnih	potez, v navalu optimizma le prelahko seštet? Verjetno smo to uničevalno	energijo, ki se je v prvih mesecih po drugi svetovni vojni povzpela do	neslutenih razsežnosti, v njeni popačeni herojski podobi prehitro in s	premalo spraševanja prevzeli v temelj nove, demokratične države, pri	čemer smo premalo upoštevali, da je bila njena geneza v marsičem	zavestno zanikanje zarjavele povojne mitologije. Tudi zaradi tega sedaj	stojimo pred zmedeno družbo in državo, ki ju je dobesedno ujela	zgodovina. In le na prvi pogled se zdi presenetljivo in šokantno, da so	v minuli jeseni in zimi celo rosno mladi ljudje terjali, naj se kot	skupnost odrečemo še tistim veliko preskromnim korakom, ki smo jih	naredili proč od pravljične podobe sveta k izravnavanju neravnovesja v	družbi in k podeljevanju človeškega obraza vsem žrtvam (in tudi	herojem), ter se potopimo nazaj v neskaljeno morje mitologije.</p>
						<p>Ne bomo zgrešili, če v ozadju tega dogajanja razberemo nerazložljiv	strah. Seveda ne gre za vnovič pravljični plašč tega strahu, ki sliši na	ime strah pred rehabilitacijo pojavov iz preteklosti, marveč za bojazen,	da se bodo iz brezoblične gmote počasi izrisali človeški, fantovski,	dekliški, starčevski, otroški obrazi, da bomo zagledali njihova očala in	čeveljce. Ne, tega pogleda slovenski svet, vajen drugačnih spomenikov	svojih stvaritev, po vsem videzu še ni zmožen. Ker bi moral ob njem	priznati, da mu je v uri somraka spodrsnilo in se je zgrudil v prepad	norosti. Ker bi se moral sprijazniti s tem, da so ljudje, ki so potem	dolga desetletja krmarili njegovo usodo, v bistvenem trenutku podlegli	uničevalni sli in zavestno dovolili njen rušilni pohod po slovenskih	tleh. Seveda po človeški plati ne moremo mimo njihovih lastnih stisk v	morda najtežjih trenutkih slovenske zgodovine. Ne moremo mimo tega, da	so se odločali sredi najhujšega pritiska od zunaj, ko je slovensko	ozemlje doživelo nepredstavljivo razkosanje in je bil slovenski narod na	pragu izbrisa. Vendar jim niti ob upoštevanju teh okoliščin nimamo	pravice odvzeti odgovornosti za usodno odločitev, da je lahko tudi	uničevanje lastnih ljudi, da je lahko tudi zločin nad njimi prava pot do	končnega uspeha in do oblikovanja Slovenije po svoji podobi. </p>
						<p>Še manj je upravičeno, da ostaja demokratična Slovenija dvaindvajset let	po svojem nastanku talka prizadevanj, kako skriti zmotnost in pogubnost	omenjene odločitve in kako zakriti obraz njenih žrtev. Ko bomo kot	skupnost zmožni slednjim pogledati v oči, bomo lahko odvrgli pravljični	oklep. Dotlej pa obstaja nevarnost, da bomo rešitev še naprej iskali pri	njegovih dolgoletnih varuhih in jim državo in družbo prepuščali brez	vprašanj, pri čemer bomo še naprej – kot zadnji dve desetletji –	pristajali celo na globoko neravnovesje v Sloveniji. </p>
						<p>Kot rečeno, Teharje so in morajo vedno bolj postajati spomenik v tem	prostoru nakopičene uničevalne energije in so kot take žal vtisnile	slovenskemu svetu neizbrisen pečat. Vendar bi morali v temelje svoje	države namesto te, za herojstvo zamenjane uničevalne energije vgraditi	trpljenje vseh posameznikov na Slovenskem, ki so se znašli v nekem	podivjanem času, in to ne glede na to, kdo je hotel z njihovo smrtjo	skovati kamenček v mozaiku svojega domnevnega junaštva. </p>
						<p>Omenjenega nam ni potrebno narediti v prvi vrsti zaradi njih. V	krščanskem upanju si namreč nad njihovimi grobovi drznemo ponoviti	besede iz <emph>Knjige modrosti: Očem nespametnih so se zdeli mrtvi,	njihov odhod je veljal za nesrečo in ločitev od nas za uničenje, oni	pa so v miru</emph> (Mdr 3, 1). Od mitološke in vojaške logike se	moramo posloviti, da bi bili kot skupnost deležni vsaj odsevov njihovega	miru, kar nam, kot trdno verjamemo, od tam, kjer ni več solz, želijo	tudi oni sami.<pb n="084"/>
						</p>
					</div3>
				</div2>
			</div1>
			<div1>
				<head>In memoriam dr. Janez Zdešar</head>
				<div2>
					<head>»Jutri bom svoboden, ali na zemlji ali v nebesih«</head>
					<docAuthor>Janko Maček</docAuthor>
					<div3 type="div3" subtype="intro">
						<p>Pisati o osebnosti, kot je bil dr. Janez Zdešar, je odgovorno delo.	Njegovo življenje je bilo tako polno, šel je skozi tako težke	preizkušnje, da vsega ni mogoče zaobjeti v nekaj odstavkih. Vemo, da je	pred skoraj 70 leti sam napisal svoje »Spomine na težke dni«. Ali se	spodobi iz njih trgati posamezne stavke, ali bodo v naši zgodbi sploh še	obdržali pomen, ki ga jim je namenil pričevalec? Pa vendar je morda	prav, da njegovemu neponovljivemu pričevanju dodamo nekatere podatke, ki	jih sam ni omenil, da ga skušamo z našimi skromnimi besedami približati	današnjemu bralcu. Upamo, da nam pokojni tega ne bo zameril, da bo	prizanesljiv do našega prizadevanja.</p>
					</div3>
					<div3>
						<head>»Ljubgojna, draga vas domača«</head>
						<p>Pod tem naslovom je Družina leta 1992 izdala drobno knjižico, v kateri	Marica Cerar, rojena Bastič, sestrična dr. Janeza Zdešarja, z veliko	ljubeznijo piše o svoji rojstni vasi pri Horjulu in o tragični usodi	Bastičeve družine. Zakaj to omenjamo? Ker je bila Ljubgojna tudi rojstna	vas Janezovega očeta.</p>
						<p>V drugi polovici 19. stoletja sta na Jakaševi domačiji na Ljubgojni	gospodarila Tomaž in Mina Zdešar. Rodilo se jima je deset otrok: štiri	so pobrale otroške bolezni in tako so odrasle štiri hčere in dva sinova.	Starejši sin Anton (1871) je pristopil k lazaristom in leta 1906 pel v	Horjulu novo mašo. Študij teologije je zaključil z doktoratom in potem	opravljal odgovorno delo na raznih postojankah Misijonske družbe.	Pričakovali bi, da bo zato mlajši sin Janez za očetom prevzel kmetijo,	vendar ni bilo tako. Tako kot cela družina je bil glasbeno nadarjen in	glasba ga je zanimala bolj kot živina v hlevu in pridelki na njivi. Oče	se je temu nekaj časa upiral, nato pa popustil in Janez je šel v	orglarsko šolo. Po končani šoli je dobil službo organista pri sv. Petru	v Ljubljani, poleg tega pa je orglal in vodil petje še v lazaristovski	cerkvi Srca Jezusovega. Čez nekaj časa se je tudi poročil ter postal oče	treh hčera in sina Janeza.</p>
						<p>Ker sta oba Jakaševa sinova šla od doma, se je hči Marjana leta 1911	poročila z Janezom Bastičem, Polževim z Vrzdenca. Jakaševina je tako	dobila novega gospodarja, pri hiši pa se odslej niso več pisali Zdešar,	ampak Bastič. Marjanina sestra Terezija se je poročila s Francom Buhom	iz Šmartna pod Šmarno goro in iz njunega zakona je izšel lazarist Franc	Buh, misijonar na Madagaskarju, Mici se je poročila v Verd pri Vrhniki,	Ivanka pa je ostala kot teta doma. Janez Bastič in Marjana sta imela	osem otrok. Najstarejši sin Tone (1912) je bil predviden za naslednika	na kmetiji, Štefan (1913) je po zgledu strica Antona vstopil v	Misijonsko družbo in na svoj rojstni ter godovni dan leta 1938 pel v	Horjulu novo mašo, Lojze (1916) je bil ob začetku vojne že izučen za	mizarja, se nato še vpisal na srednjo tehnično šolo, kasneje pa s činom	stotnika postal poveljnik vaške straže oziroma domobrancev v Šentjoštu	in Horjulu, Pavle (1919) je po maturi vstopil v ljubljansko bogoslovje,	Karel (1925) se je učil za kleparja, Marica je že obiskovala	učiteljišče, Beti pa je bila doma.</p>
						<p>Na praznik sv. Treh kraljev leta 1939, komaj en teden po novi maši	Štefana Bastiča, so v Horjulu spet peli Novomašnik bod&apos; pozdravljen	– lazaristu Andreju Lukanu, Balenčevemu z Ljubgojne, sosedu Bastičevih.	Mala vasica Ljubgojna je v dobrem tednu kar dvakrat praznovala. Na obe	slovesnosti je prišel dr. Anton Zdešar in vsaj na novi maši bratranca	Štefana je gotovo bil tudi Janez Zdešar, ki je tedaj že obiskoval	klasično gimnazijo.</p>
					</div3>
					<div3>
						<head>Temni oblaki nad Bastičevo družino</head>
						<p>Ko so Bastičevi otroci začeli hoditi v ljubljanske šole, so nekateri	stanovali kar pri stricu Janezu, šempetrskem organistu, ali se tam vsaj	občasno ustavljali. Italijanska okupacija aprila 1941 tega v glavnem ni	spremenila. Pravzaprav so se spremembe pokazale prej v Horjulu kot v	Ljubljani. Oče Bastič, ki je bil že pred vojno ponovno izvoljen za	župana občine Horjul, je to »čast« obdržal tudi pod novimi oblastniki,	vendar se je vse bolj spreminjala v nevarno breme. Proti koncu leta 1941	se je namreč na Samotorici utaborilo nekaj partizanov oziroma je bilo	ustanovljeno tako imenovano šolsko taborišče. Novinci, hrana in oprema	zanje so večinoma prihajali iz Ljubljane, začel pa se je tudi pritisk,	naj pri tem pomaga občina iz zalog, ki jih je dobivala od okupatorja za	preskrbo prebivalstva. Župan Bastič je bil v dilemi, kako naj ravna. Od	začetka okupacije je bil na rojstnem domu v Horjulu profesor filozofije	dr. Cene Logar – prej je bil v Pragi <pb n="085"/>
						</p>
						<p>
							<figure>
								<graphic url="slike_z_91/z_91_37.png"/>
								<head>Bastičevi ob Štefanovi novi maši 26. decembra 1938: sedijo oče	Janez, novomašnik Štefan in mati Marjanca; stojijo z leve Beti,	Karel, Pavel, Tone, Lojz in Marica.</head>
							</figure>
						</p>
						<p>in Parizu in že tam sodeloval z Borisom Kidričem, sedaj pa je to zvezo	nadaljeval. Ni dvoma, da je župan za to vedel, vendar mu še na misel ni	prišlo, da bi ga izdal Italijanom ali da bi prosil za njihovo zaščito,	ko je dobival grožnje od domačih revolucionarjev. </p>
						<p>V soboto, 14. junija 1942, so na županov dom, komaj 1 km od italijanske	postojanke, prišli partizani, vse izropali, župana Bastiča in ženo	odpeljali nekaj 100 m od doma, ju umorili in pustili ležati ob poti. Sin	Tone se jim je skril in si za nekaj mesecev podaljšal življenje, potem	pa ob partizanskem napadu na Koreno izkrvavel kot vaški stražar. Na	pogreb Bastičevih je iz Ljubljane prišel tudi organist Janez Zdešar, saj	je bila umorjena županova žena njegova sestra. Sin Lojze je po pogrebu	staršev napovedal: »Jaz se ne bom pustil kar tako ubiti, jaz se bom	branil!« In čez nekaj tednov je že bil pri vaški straži v Šentjoštu. Ni	čudno, da je organistov sin Janez po vsem, kar se je zgodilo z njegovimi	sorodniki na Ljubgojni in čemur je bil sam priča v Ljubljani – vosovski	atentati na dr. Lamberta Ehrlicha in študenta Rojica, na Kiklja, Župca	in druge, po Grčaricah in Turjaku – v šestem razredu gimnazije prekinil	šolanje in jeseni 1943 odšel k domobrancem v Šentjošt. Že po nekaj	mesecih svojega domobranstva je bil težko ranjen – ne v boju, ampak ko	se je soborcu po nesreči sprožila puška. Po uspešnem zdravljenju v	ljubljanski bolnišnici je bil poslan v 47. četo na Rakek in se v začetku	maja 1945 z njo umaknil na Koroško.</p>
					</div3>
					<div3>
						<head>Od 30. maja do odločitve za beg</head>
						<p>V Spominih na težke dni, ki jih je Zdešar napisal konec leta 1946 in so	kasneje dolgo veljali za izgubljene, opisuje tudi izročitev partizanom	in križev pot v teharsko taborišče. Poglejmo del njegove izpovedi:	»<emph>Od 27. maja so Angleži transportirali domobrance. 30. maja	opoldne je prišla vrsta na naš polk. Že dan ali dva prej sem	mimogrede slišal, da vozijo Angleži domobrance v Titovino. Zame,	prepričanega anglofila, je bilo to nekaj nemogočega. Fantom sem	rekel, naj na take vesti prav nič ne dajo. S sestro sva se domenila,	da je bolje, če še ostane v Vetrinju. Vojaki smo vojaki, civilisti	pa civilisti! Naložili so nas na kamione in peljali proti vzhodu.	Domobranci v našem avtomobilu na to niso pazili. Bili so veseli in	peli domobranske pesmi. V meni in poročniku Jožetu Kranjcu pa se je	zastavljalo vprašanje, kam nas vozijo. Misel, da bi nas vrnili	partizanom, se mi je zdela nora. Vsak zase sva gruntala in	zaskrbljeno razmišljala.</emph>« (Jože Kranjc iz Dobca je bil od	začetka <pb n="086"/>
						</p>
						<p>
							<figure>
								<graphic url="slike_z_91/z_91_38.png"/>
								<head>Janez Zdešar – tretji z desne – med šentjoškimi	domobranci</head>
							</figure>
						</p>
						<p>član vaške straže v Begunjah in se je že jeseni 1942 spustil v Krimsko	jamo, da bi ugotovil, kaj se skriva v njej. Op. J. M.)</p>
						<p>Ko so se ustavili v Pliberku, je postalo vse jasno. Zdešar in še nekateri	so že tam mislili na beg, toda Angleži so jih s silo spravili do vlaka,	kjer so jih prevzeli jugoslovanski partizani, med katerimi ni bilo	Slovencev. Po celonočni vožnji so zjutraj prispeli v Celje; na	železniški postaji so jih s kričanjem, zmerjanjem in pretepanjem	»sprejeli« slovenski partizani in ta surovi sprejem se je potem	nadaljeval na celi poti do Teharij.</p>
						<p>1. junija je bil Janez Zdešar zaslišan in razporejen v skupino C. Ta dan	so na Teharje prišli domobranci III. polka, ki so že 28. maja šli iz	Vetrinja in se potem ustavili v Slovenj Gradcu. Zdešar je pričakoval, da	bodo med njimi njegovi bratranci iz Horjula in svak Polde, in res je	bilo tako. Ko je zagledal Pavla Bastiča, je takoj videl, da je čisto	spremenjen. »<emph>Kot da se ne bi prav nič zgodilo, mi je pripovedoval,	kako se je Lojz sam javil partizanom in junaško povedal, kdo je.	Sedaj v ujetništvu je fante namesto brata Lojza vodil Pavle. Že	tisto noč so priropotali kamioni in začelo se je klicanje imen.	Fantje so odhajali na avtomobile nič hudega sluteč. Jame pri	Hrastniku in Trbovljah bi vedele povedati o strahotnem razočaranju	in svetniškem molku tisočerih domobrancev, ki so v vrstah drug za	drugim s strelom v tilnik padali vanje.</emph>« Naslednji dan se je	Zdešar spet pogovarjal s Pavlom, Karlom in Poldetom: »<emph>V nasprotju	z večino domobrancev je bil Pavle mnenja, da nočni avtomobili vozijo	fante v smrt, in razlagal o mučeništvu in o nebesih. Njegove besede	so bile za nas in za domobrance, ki so se nabrali okoli nas in	željno poslušali, novo razodetje. – Polde je nesrečo junaško	prenašal. Z žalostjo mi je pripovedoval, da je moral oddati poročni	prstan. Z veliko skrbjo in nežnostjo je govoril o Marinki. – Najbolj	se mi je od vseh smilil Karel. Bil je kot nedolžen otrok, ki ne	razume vsega, kar ga doleti. Včasih se mi je zazdelo, kot da bi mu	šlo na jok. Ni mogel doumeti, kako more družino in njega, še tako	mladega, doleteti toliko gorja.</emph>«</p>
						<p>Verjetno je Zdešar tu pomislil tudi na strica Antona in bratranca	Štefana, ki sta 18. aprila 1945 umrla ob letalskem napadu na	Jastrebarsko pri Karlovcu. Kako je prišlo do tega? Slovenski lazaristi	so leta 1941 prevzeli župnijo Svetice pri Ozlju in za prvega upravitelja	je bil imenovan Andrej Lukan, Štefan Bastič pa je malo kasneje prišel	tja za kaplana. Dr. Anton Zdešar je bil aprila 1941 hišni duhovnik v	Radečah pri usmiljenkah, ki so tam imele noviciat. Nemci so ga kmalu po	zasedbi izgnali na Hrvaško in nadškof Stepinac <pb n="087"/>
						</p>
						<p>
							<figure>
								<graphic url="slike_z_91/z_91_39.png"/>
								<head>Maturanti slovenske begunske gimnazije, s cilindrom Janez	Zdešar<name>arhiv Rafaelove družbe</name>
								</head>
							</figure>
						</p>
						<p>ga je poslal v Jastrebarsko pri Karlovcu, kjer so slovenske usmiljenke	oskrbovale otroško sirotišnico. 18. aprila 1945 je bil nečak Štefan pri	njem na obisku in ob bombardiranju sta bila oba mrtva. Zaradi slabih	zvez so v Horjulu z zamudo zvedeli za njuno smrt in pri fari jima je	zvonilo šele 5. maja, ko so domobranci in civilni begunci že odhajali na	Koroško.</p>
						<p>Toda vrnimo se nazaj v teharsko taborišče. V noči na 4. junij so	odpeljali tudi Pavla, Karla in Poldeta. Vsi trije so bili klicani	skupaj. Zdešar je tisto noč zadnjikrat spal v baraki. »<emph>Od 4. pa do	21. junija, ko sem ušel, smo bili noč in dan na golih tleh. Zemlja	je bila ilovnata, nanjo so nasuli žlindro, vrh nje pa gramoz. Na tem	sem prebil 18 dni in 18 noči.</emph>«</p>
						<p>Z nekaj besedami ni mogoče povedati, kaj vse je doživel in pretrpel v	tistih 18 dneh, kako živo je spremljal dogajanje okoli sebe in kljub	vsemu ostal razsoden in miren. Njemu in večini okoli njega je bila v	veliko uteho molitev. Koliko rožnih vencev so vsak dan zmolili, kar na	prste, on pa je bil eden redkih, ki mu je uspelo obdržati molek. Število	trpinov na »šodru« se je noč za nočjo manjšalo. Zgodilo se je tudi, da	so jih že klicali, potem pa ni bilo kamionov, da bi jih odpeljali.</p>
						<p>20. junija je bilo v taborišču čutiti napetost. Oficirji so hodili okrog	z nekakšnimi seznami. Bilo je očitno, da nekaj pripravljajo. Ali bodo	spet klicali in odvažali? Zdešar piše, da »<emph>mu je v teh okoliščinah	nehote prišla misel na beg. Toda uiti preko treh ograj in mimo treh	neposrednih stražarjev z brzostrelkami? Bedarija! Vse misli sem	pokopal in računal le še na beg iz avtomobilov med vožnjo. Pa pride	k meni Lojze Debevc, študent iz 47. čete, doma iz Begunj, in začne:	‘Jaz bom danes ušel. Danes ponoči moram uiti. Z Opeko sva se	zmenila, da bova ušla. Če hočeš, se lahko pridružiš, toda ne	pripoveduj drugim. Če nas bo preveč, bi se beg ponesrečil in potem	je konec z nami. Janez, greš?’ Niti najmanj se nisem obotavljal.	Pogledala sva drug drugemu v oči in bilo je domenjeno. Še sedaj ne	morem razumeti, kako je možno v tako kratkem času </emph>
							<emph>brez razlage načrta le z besedama ‘moram uiti’ popolnoma	spremeniti mnenje in privoliti v najbolj tvegano, blazno misel. Ne	vem, kakšen psihološki zakon je to, ali pa je bila to le milost	božja. Prepričan sem, da je bilo zadnje. Nato sva se o begu natančno	pogovorila in sklenila, da pridobim še oba brata Mehleta.</emph>
						</p>
						<p>
							<emph>Pred begom sem hotel urediti vse z Bogom. Šel sem h kuratu Poldi	in ga prosil za spoved. Na vso moč me je prepričeval, da je to noro	in da me čaka gotova smrt. Jaz pa sem mu na vse prepričljivo	ugovarjal: ‘Jutri bom svoboden, pa bodisi na zemlji ali na onem	svetu.’ Toliko časa sva se pogovarjala, da je sklenil bežati z nami.	Povedal sem to Lojzu. Tudi njemu sta se do tedaj pridružila še dva	in nas je vseh bilo enajst. Je že Bog tako hotel.</emph>«<pb n="088"	/>
						</p>
						<p>
							<figure>
								<graphic url="slike_z_91/z_91_40.png"/>
								<head>Rim 1950: bogoslovec Janez Zdešar kot vodič slovenskih	romarjev. <name>arhiv Rafaelove družbe</name>
								</head>
							</figure>
						</p>
						<p>Tisti dan je bila velika vročina, vendar stražar ujetnikom ni dovolil, da	bi šli po vodo. Šele zvečer se je omehčal in so v skupinah lahko šli k	vodovodu. Kurata Poldo je stražar prav tisto popoldne poklical k sebi in	ga celo uro zasmehoval ter mučil, da se je komaj privlekel nazaj k svoji	skupini. Ko se je zvečerilo, so polegli in celo uro molili. Ker je bilo	kandidatov za beg enajst, so se razdelili v dve skupini: eno je vodil	Korošec, drugo pa Mehle. Okoli 23h so se začeli pripravljati za beg.	Švigelj je na prvi ograji prepilil žice in pri tleh naredil precej	veliko odprtino. Okrog pol treh, ko se je na vzhodu že kazala prva	svetloba, so se drug za drugim splazili skozi odprtino. Zdešar je bil	med tremi, ki naj bi onemogočili stražarja: »<emph>Vsi smo bili	pripravljeni, da planemo in zbežimo. Bil sem miren tako kot še	nikoli. Stražar se je obrnil od nas in to je bil ugoden trenutek. Z	nečloveškim vpitjem smo planili pokonci, vpili vsak svoje povelje,	da bi partizane zmešali in tekli proti stražarju in ograji. In	stražar je – zbežal … Šele drugič ali tretjič mi je uspelo, da sem	preko treh S-rol prišel na vrh in se oprijel smreke, ki je služila	za steber v ograji. Večina fantov je že bila v gošči na drugi strani	ograje. Prvi streli in rafali so že sikali za njimi, ko sem jaz še	stal na žici in vlekel in suval z nogo, ker se mi je nogavica	zapletla in nisem mogel nikamor. (Vsi ubežniki so se namreč pred	začetkom bega sezuli.) Pritekel je partizan in izstrelil proti meni	cel šaržer, pa me ni zadel. Tedaj pa sem z vsem naporom, kolikor sem	ga še zmogel, sunil z nogo. Nogavica je ostala na ograji, jaz pa sem	se zavalil v goščo in kot divja zver tekel, tekel v svobodo.</emph>
						</p>
						<p>
							<emph>Tedaj še nisem vedel, da popolnoma drži svetopisemski rek: Gorje	tistemu, ki zaupa človeku. Nekajkrat sem skusil to bridko resnico.	Vendar pa so bili tudi ljudje, ki so me v svojo veliko, življenjsko	nevarnost skrivali in zame skrbeli, kot zna za človeka skrbeti le	mati … Vso težo nevarnosti, obup in upanje, ki se dogajajo in	porajajo med begom, more prav razumeti le tisti, ki je sam kdaj	bežal pred smrtjo.</emph>«</p>
						<p>Zdešarjev beg je trajal od 21. junija do 8. julija, ko je prišel v	Ljubljano, kjer se je skrival do 16. oktobra, ko je odšel na Koroško. –	Čez ograjo je skočil zadnji. Vsi drugi so bili pred njim. Počakal ga je	Lojze Debevec in skupaj sta dohitela ostale, ki so še vedno tekli. Ko so	se prešteli, so videli, da manjkajo kurat Polda, Korošec in Tine Mehle.	Polda in Mehle sta verjetno padla na poti, saj za njima ni bilo nobene	sledi, Korošec pa se je rešil in še danes živi v Ljubljani. Opeka je bil	pri plezanju čez ograjo ranjen in Zdešar ga je za silo obvezal z obvezo,	ki jo je imel pri sebi. Da bi zasledovalcem zmešali sled, so bežali v	smeri proti Mariboru, kasneje pa bi se obrnili proti Ljubljani.	Nekaterim so noge že krvavele, saj so čevlje vsi pustili v taborišču.	Izčrpanost in lakota sta jih prisilili, da so se pozno popoldne oglasili	pri hišah na robu nekega gozdička, kjer so dobili nekaj hrane in	zvedeli, da so blizu Dramelj, šestnajst kilometrov od Celja. Ko so tisti	večer zaradi hrane spet obiskali neko hišo, so padli v partizansko	zasedo in rešila sta se samo Zdešar in Andrej Mehle, ki sta potem do 27.<pb n="089"/>
						</p>
						<p>
							<figure>
								<graphic url="slike_z_91/z_91_41.png"/>
								<head>Sv. Višarje 15. avgusta 1970, srebrna maša Vinka Žaklja: z	leve Nace Čretnik, župnik Oblak, srebrnomašnik, dr. Janez Zdešar	in Anton Dejak.</head>
							</figure>
						</p>
						<p>junija skupaj tavala po gozdovih z namenom, da prideta do Ljubljane.	Obisk samotne hiše 27. junija je bil za Mehleta usoden, saj ju je tam	pričakal grob možakar z brzostrelko. Odslej se je Zdešar sam prebijal	proti Ljubljani. </p>
						<p>Celih deset dni je potem še trajalo njegovo »potovanje« do Ljubljane. Ena	zadnjih postaj na tej težki poti so bile Groblje, kjer so lazaristi pred	vojno imeli tiskarno. Danes to lahko povemo, Zdešar pa je v Spominih	napisal le tole: »<emph>Krajev in ljudi zaradi obljube še ne smem	povedati. 8. julija sem dobil civilno obleko in čevlje. V žep	suknjiča sem vtaknil Ljudsko pravico, v gumbnico dal partizanski	znak in bil v dobri uri v Ljubljani in na cilju – v skrivališču. Tu	sem se skrival od 8. julija zvečer do 16. oktobra, to je skupno tri	mesece in en teden. Ves čas sem se skrival v podstrešni sobici, le	enkrat proti večeru sem šel na sprehod. Pri maši nisem bil nikoli.	Vse tri mesece se nisem prav nič dolgočasil. Na razpolago sem imel	knjižnico nekega privatnika. Neprestano sem bral in študiral. To je	bilo tudi edino opravilo, ki sem ga v tej mišji luknji lahko	opravljal. Hrana je bila dobra in sem se v treh mesecih precej	popravil. Ko sem dobil tujo legitimacijo, sem zjutraj ob šestih v	Ljubljani sedel na kolo in bil popoldne ob štirih že na Gorenjskem,	na dogovorjenem mestu, čez dva dni zvečer (18. oktobra) v Beljaku in	naslednji dan v Lienzu.</emph>«</p>
						<p>Morda tu ne bo odveč kratek komentar. Skrivališče v Ljubljani so Zdešarju	nudile sestre usmiljenke v Zavetišču sv. Jožefa na Vidovdanski cesti.	Menda sta vedeli zanj samo dve sestri. Največ je zanj skrbela sestra	Lidija, polsestra Mihe Kreka, ki je pozneje živela v redovni hiši na	Mirenskem gradu in se ji je dr. Zdešar ob prvem obisku samostojne	Slovenije tja tudi prišel zahvalit. Na Mirenskem gradu je deloval tudi	lazarist Alojzij Trontelj, ki pa ni dočakal Zdešarjevega obiska, saj je	že leta 1979 umrl. Omenjamo ga zato, ker je oktobra 1945 spremljal	Zdešarja na poti na Gorenjsko. Ob nemški zasedbi leta 1941 je bil	Trontelj v Grobljah in Nemci so ga izgnali. Potem je med vojno deloval v	Srbiji in skrbel tudi za slovenske izgnance. Ob koncu vojne se je z	dobro karakteristiko vrnil v Slovenijo in bil zato primeren za	spremljevalca. S kolesi sta se odpeljala iz Ljubljane in se spotoma	ustavila pri Mariji Pomagaj na Brezjah. Ko sta se pripeljala na	Jesenice, se jima je nenadoma pridružil velik pes in ju spremljal skozi	mesto. Trontelj je to smatral za poseben znak božjega varstva. Ko je	oblast zvedela za njegovo pomoč ubežniku, so ga zaprli. Bil je obsojen	na osem let in pol zapora, »odslužil« pa jih je pet. Med vzroki za	njegovo obsodbo je bil tudi ta, da bi preprečili obnovitev tiskarske	dejavnosti v Grobljah. (Povedal g. Anton Pust CM.)</p>
					</div3>
					<div3>
						<head>Študent in izseljenski duhovnik</head>
						<p>Takoj po prihodu v Lienz se je Zdešar sestal s sestro Marinko. Veselje	srečanja jima je grenil spomin na smrt njenega moža Poldeta in mnogih	drugih. Menda je Zdešar že naslednji dan <pb n="090"/>
						</p>
						<p>
							<figure>
								<graphic url="slike_z_91/z_91_42.png"/>
								<head>Spominska slovesnost na Teharjah leta 2005 – dr. Zdešar poleg	nadškofa dr. Stresa.</head>
							</figure>
						</p>
						<p>potrkal pri ravnatelju begunske gimnazije Bajuku in prosil za vpis v 7.	razred. Ravnatelj ga je kritično premeril in opozoril, da zamuja. Ko mu	je Zdešar pojasnil, od kod prihaja, je strogost popustila. Po maturi	leta 1946 je Zdešar odšel v Rim in kot gojenec zavoda Germanik na	papeški univerzi Gregoriana študiral teologijo. Novo mašo je imel leta	1952, študij pa zaključil leta 1955 z doktoratom. </p>
						<p>O njegovih rimskih letih bi lahko veliko povedali. Leta 1950 je bilo	sveto leto in 1. novembra je bila razglasitev verske resnice o Marijinem	vnebovzetju. Ob tej priliki je škof Rožman na povabilo nekaterih	slovenskih duhovnikov prvič po vojni obiskal Rim, se pri javni avdienci	srečal s Pijem XII. in mu izročil lepo vezan, v nemščino preveden	življenjepis Lojzeta Grozdeta. Med romarji v Rimu je bilo tedaj tudi	okrog sto slovenskih beguncev iz Avstrije. Ti in še nekaj rimskih	Slovencev so se na praznik Kristusa Kralja udeležili škofove maše v	Kalistovih katakombah. Škof je o tem kasneje zapisal: »<emph>Živo sem se	spomnil zadnje svoje maše pri istem oltarju v poletju 1938, ko je	stala okrog oltarja skupina mladih članov dijaške Katoliške akcije,	ki so bili potem v revoluciji večinoma pomorjeni … Danes imamo tudi	Slovenci svoje katakombe. Kraške jame na Kočevskem, zapuščeni jaški	hudojamskih in hrastniških premogovnikov in še mnogokje so naše	katakombe … Niso vsi, katerih kosti v teh jamah trohne, verski	mučenci v cerkvenem smislu, a mnogi med njimi so. Kakor nekoč iz	rimskih, tako bo tudi iz naših katakomb zažarel svetel žarek božjih	zmag.</emph>« (Jakob Kolarič, Škof Rožman, str. 551.)</p>
						<p>Po dveh letih kaplanovanja na Koroškem je dr. Zdešar na željo škofa	Rožmana odšel v Nemčijo, da bi tam vzpostavil pastoralno oskrbo	slovenskih beguncev in izseljencev, in poslanstvo dušnega pastirja med	slovenskimi izseljenci je potem zvesto in požrtvovalno opravljal do	upokojitve oziroma do konca življenja. Njegovo duhovniško služenje je	trajalo več kot 50 let in o tem bodo gotovo še pisali, mi pa bi radi tu	omenili vsaj en dogodek iz tega obdobja. Na veliki šmaren leta 1970 je	izseljenski duhovnik v Belgiji in Holandiji Vinko Žakelj praznoval na	Višarjah srebrnomašni jubilej. Na slovesnost je prišel tudi dr. Zdešar	iz Nemčije, saj sta bila z Žakljem skrbnika dveh sosednjih »župnij«.	Marsikateri višarski romar je tedaj dr. Zdešarja, o katerem smo marsikaj	vedeli, prvikrat videl v živo. Posebnost tega dne je bila, da je med	somaševanjem, ki so ga vodili trije vidni izseljenski duhovniki: dr.	Janez Zdešar, Nace Čretnik in Vinko Žakelj, pred oltarjem umrl takratni	šentjoški župnik Janko Oblak, doma iz Horjula, Zdešarjev rojak. »Je že	Bog tako hotel,« je v neki drugi zvezi zapisal dr. Zdešar. </p>
						<p>Zadnjih nekaj let je dr. Zdešar preživel v Domu sv. Jožefa v Celju, kot	da bi s tem hotel pokazati svojo povezanost z lazaristi in pa biti blizu	mučencem, s katerimi je nekoč trpel v teharskem taborišču, in vsem,	katerih grobovi so posejani po celi Sloveniji. Od tu je 19. septembra	letos odšel k Očetu in se spet srečal s Pavletom, Karlom, Poldetom in	drugimi.<pb n="091"/>
						</p>
					</div3>
					<div3>
						<head>Popravek Majde Starman, MMS 92</head>
						<p>str. 86, slika: Janez Zdešar – drugi z desne (ne tretji),</p>
						<p>str. 89, spodaj: s sestro Stano (ne Marinko).</p>
					</div3>
				</div2>
				<div2>
					<head>Nekaj spomina na dr. Janeza Zdešarja v slikah</head>
					<docAuthor>Majda Starman</docAuthor>
					<div3>
						<p>Večino spodnjih slik dr. Janeza Zdešarja je odkrila gospa Majda Starman,	in sicer v okviru večletnega raziskovalnega dela, ki ga je skupaj z	možem Lojzetom posvetila obsežnemu arhivu begunskih fotografij, ki jih	hrani Rafaelova družba v Ljubljani. Helena Kržišnik, poročena Zdolšek,	je bila med udeleženci Zdešarjeve nove maše v Rimu in je dala zadevne	fotografije na razpolago iz svoje osebne zbirke. Obe, gospa Starman in	gospa Zdolšek, sta bili begunki v taborišču Peggetz pri Lienzu in v	taborišču Špital. Danes živita v lastnih hišah v Špitalu ob Dravi. </p>
						<p>
							<figure>
								<graphic url="slike_z_91/z_91_43.png"/>
								<head>Taborišče Peggetz, maturanti slovenske begunske gimnazije leta	1946. V prvi vrsti z desne: dr. Valentin Meršol, Janez Zdešar,	razrednik prof. dr. Kajetan Gantar, Anglež Ryder Young, glavni v	peggeškem taborišču.</head>
							</figure>
						</p>
						<p>
							<figure>
								<graphic url="slike_z_91/z_91_44.png"/>
								<head>Mednarodnega marijanskega kongresa v Rimu se je od 23. oktobra	do 1. novembra 1950 udeležilo tudi sto Slovencev iz Avstrije,	tretjina je bila beguncev iz Špitala. V sredini je Janez Zdešar,	takrat bogoslovec v Rimu, na njegovi desni je Jože Pelan.</head>
							</figure>
						</p>
						<p>
							<pb n="092"/>
						</p>
						<p>
							<figure>
								<graphic url="slike_z_91/z_91_45.png"/>
								<head>Goldeck pri Špitalu poleti 1951. Na levi je g. Mihael Burja	(umrl 16. 8. 1952), desni je Janez Zdešar, ki je v poletnih	počitnicah vedno prišel iz Rima v taborišče Špital.</head>
							</figure>
						</p>
						<p>
							<figure>
								<graphic url="slike_z_91/z_91_46.png"/>
								<head>Nova maša Janeza Zdešarja oktobra 1952 v kapeli Germanika v	Rimu.</head>
							</figure>
						</p>
						<p>
							<pb n="093"/>
						</p>
						<p>
							<figure>
								<graphic url="slike_z_91/z_91_47.png"/>
								<head>Skupinska slika pred novo mašo. Janez Zdešar je zadaj	(največji).</head>
							</figure>
						</p>
						<p>
							<figure>
								<graphic url="slike_z_91/z_91_48.png"/>
								<head>Nova maša: Prvi levo sedi dr. Edvard Vračko – odvetnik,	begunec iz Špitala, sledijo dr. Jože Jagodic, novomašnik Janez	Zdešar, njegova sestra Stana in Anton Miklavčič, dušni pastir za	begunce v Špitalu. Ostali so Slovensi, nekaj s Koroške, med	njimi tudi begunci iz Špitala.</head>
							</figure>
						</p>
						<p>
							<figure>
								<graphic url="slike_z_91/z_91_49.png"/>
								<head>Gostija. Zadaj sedijo z desne: Janez Zdešar, dr. Hože Jagodic,	dr. Franc Mihelčič, selski župnik Alojz Vauti. Pod križem stoji	Franc Blatnik, salezijanec.</head>
							</figure>
						</p>
						<p>
							<pb n="094"/>
						</p>
						<p>
							<figure>
								<graphic url="slike_z_91/z_91_50.png"/>
								<head>Nova maša dr. Ignacija Lavrenčiča 19. julija 1953 v taboriščni	kapeli – baraki, Špital. Pri obredih sta mu stregla Janez	Zdešar, ki je prišel v ta namen iz Rima, in dr. Alojzij Šuštar,	ki je prišel na novo mašo iz Švice. Z desne: prof. Alojzij	Luskar SDB, Anton Miklačič, Franc Dolinar, dr. Alojzij Šuštar,	Anton Iskra, prof. Pavel Slapar, Janez Zdešar, novomašnik dr.	Ignacij Lavrenčič, špitalski dekan Andreas Dollinger.</head>
							</figure>
						</p>
						<p>
							<figure>
								<graphic url="slike_z_91/z_91_51.png"/>
								<head>Franc Dolinar sedi v zakristiji (prišel je iz Rima), mežnar	Jože Jenko, Janez Zdešar, novomašnik dr. Ignacij Lavrenčič, dr.	Alojzij Šuštar in špitalski dekan Andreas Dollinger, tukaj v	vlogi „presbyter assistens“.</head>
							</figure>
						</p>
						<p>
							<figure>
								<graphic url="slike_z_91/z_91_52.png"/>
								<head>Janez Zdešar poje evangelij na novi maši dr. Ignacija	Lavrenčiča.</head>
							</figure>
						</p>
						<p>
							<figure>
								<graphic url="slike_z_91/z_91_53.png"/>
								<head>Skupinska slika slovenskih duhovnikov na dan nove maše:	novomašni pridigar prof. Pavel Slapar, novomašnik dr. Ignacij	Lavrenčič, taboriščni župnik Anton Miklavčič; Anton Iskra, Franc	Dolinar, Janez Zdešar, dr. Alojzij Šuštar, Ciril Lavrič.</head>
							</figure>
						</p>
					</div3>
					<pb n="095"/>
				</div2>
				<div2>
					<head>Odločno in pogumno</head>
					<docAuthor>Anton Drobnič</docAuthor>
					<div3>
						<p>Umrl je duhovnik dr. Janez Zdešar! Da, duhovnik, vedno in povsod odličen	duhovnik, ponosen človek vedrega značaja in veselega obraza, jasne misli	in odločne besede, besede, ki je svetovala in pomirjala, predvsem pa	človek odločnih dejanj. </p>
						<p>Ob smrti in slovesu od tako dobrega duhovnika in velikega človeka se tudi	jaz ne morem upreti možnosti, da se pohvalim z njegovim dolgoletnim	poznanstvom, z njegovim iskrenim prijateljstvom in z njegovim dobrim	nasvetom. Spoznal sem ga že pred davnimi leti med drugo svetovno vojno	kot prijaznega in veselega sošolca mojega brata Stanislava na Državni	klasični gimnaziji v Ljubljani in kasneje kot mladca dijaške Katoliške	akcije. Nanj sem gledal z velikim spoštovanjem in zaupanjem.</p>
						<p>Leta 1943 se je odzval domovini, ki je krvavela pod zločinskimi udarci	komunističnih napadalcev, in se kot komaj sedemnajstleten dijak	pridružil slovenskim domobrancem. Še istega leta je bil v Šentjoštu nad	Horjulom ranjen, vendar je preživel in ostal še naprej ponosen	domobranec. K domobrancem je odšel tudi moj brat in za njim še jaz. Tako	sva se z Janezom Zdešarjem zopet srečala na Koroškem v taborišču	Vetrinj, kamor se je slovenska protiboljševiška vojska umaknila pred	navalom zločinske armade rdečega maršala – morilca jugoslovanskih	narodov. </p>
						<p>Na Koroškem je tudi Janez Zdešar poslušal in spoštoval navodilo, naj se	člani Katoliške akcije držimo svojih enot in gremo tja, kamor bodo šli	vsi drugi. In smo šli, kamor nas je vodila lažniva roka angleških	oficirjev: midva z bratom v Kranj, Janez Zdešar na Teharje, vsi pa	naravnost v roke komunističnih morilcev in v senco smrti. </p>
						<p>Začelo se je množično klanje, kakor hitro so tovariši pripravili vse	potrebno za reke krvi, ki so preplavile slovensko zemljo, in za gore	trupel, ki so zapolnile slovenske jame, brezna, jarke in rudniške rove.	Janez se je zavedel, da koroško navodilo o držanju skupaj z vsemi	drugimi ne more veljati za pot na morišče. Zato je od besed prešel k	dejanjem. Z desetimi drugimi sobojevniki je ponoči 21. junija pretrgal	jekleno žico in se prebil na drugo stran smrtne ograje. </p>
						<p>Samo še trije so tako kot Janez Zdešar ušli krvoločnim lovcem in njihovim	ogleduhom, ki so se zapodili za njimi, kot tudi naravnim oviram in	pastem, ter preživeli in dosegli svobodo. Ob Zdešarju so se novi	oblastniki, katerih usta so bila vedno polna humanizma, izkazali še s	posebno nečloveškim dejanjem. Tako kot mater Franceta Dejaka, ki se je	že ustreljen rešil iz kočevskega brezna, so tudi Zdešarjevo mater gnali	na sodišče in v zapor, ker sta dali kruha in posteljo svojima	izmučenima, na pol živima sinovoma. </p>
						<p>Janezu Zdešarju je nato z novimi napori in trpljenjem uspelo prehoditi še	Gorenjsko in se onstran meje krvave domovine pridružiti množici beguncev	na svobodnem Koroškem. Odločno in pogumno je bežal pred bratskimi heroji	smrti in si pritekel 67 let velikega življenja. Življenja v telesni in	duhovni svobodi, življenja Slovenca, duhovnika in domobranca, ki je dalo	bogate sadove njemu in mnogo duhovnih in kulturnih darov njegovim	prijateljem in znancem ter vsemu slovenskemu narodu. Naj počiva pri	vsemogočnem Bogu, mi pa ne pozabimo njegovega prijateljskega nasmeha in	njegove duhovne modrosti! </p>
					</div3>
				</div2>
				<div2>
					<head>»Sprava je možna, je nujna in je težka«</head>
					<docAuthor>Maksimilijan Matjaž</docAuthor>
					<div3>
						<p>Te besede pokojnega duhovnika Janeza Zdešarja mi odmevajo v glavi in v	srcu, ko se mu s skromnimi vrsticami želim pokloniti in počastiti njegov	spomin v imenu mlajših duhovnikov, ki smo ga poznali v zadnjem obdobju	njegovega življenja ter se mu zahvaliti za darove njegove človeške	modrosti in teološke globine, ki smo jih smeli biti deležni. Gledam ga	na fotografiji, ki je spremljala njegovo krsto, kako stoji, pokončno in	strumno, pred zloglasnim Rovom sv. Barbare. Vzravnano, s ponosom in s	hvaležnostjo je gledal na svojo preteklost, na svojo mladostno odločitev	za upor proti okupatorju in zatiralcem slovenskega človeka, na svoje	težke dni trpljenja, ponižanja in izgnanstva; z zanosom in navdušenjem	je spremljal prebujanje slovenske pomladi in s trpkostjo opazoval njeno	razgradnjo; z veliko bolečino, a pogumno, je v zadnjem času rotil ob	grehih in zablodah v Cerkvi, pri tem pa z vztrajnim optimizmom zrl proti	Novi zemlji. Do zadnjih dni svojega <pb n="096"/>zemeljskega življenja	je bil velik in zravnan – tako po telesu kot po duhu, ker je vedel, da	je <emph>sprava možna</emph>, ker je trdno veroval v ljubezen Očeta, ki	je tako »ljubil svet, da je dal svojega edinorojenega Sina, da bi se	nihče, kdor vanj veruje, ne pogubil, ampak bi imel večno življenje« (Jn	3,16). Sprava je mogoča, ker je ta najprej Božje, potem pa šele človeško	delo. Dejanja sprave človek iz lastne logike ni sposoben, a lahko jo	živi, če se hrani iz ljubezni Boga, ki nam jo izkazuje s tem, »da je	Kristus umrl za nas, ko smo bili še grešniki« (Rim 5,8). To ni človeška	ljubezen, ki je včasih zaradi gorečnosti slepa, drugič pa zaradi strahu	pred njeno izgubo popustljiva. Božja ljubezen človeka sprejema, a	njegovega greha ne podcenjuje. Bog ne gradi sprave s človekom na temelju	obsodbe ali poceni opravičevanja. Ne rešuje človeka greha z odpisom	le-tega, temveč išče načine, da ga pripelje – po katerikoli poti že – do<emph>srečanja</emph> s Sinom. To pa je odnos, ki daje moč za	življenje in v katerem greh izgubi svojo smrtonosno želo. Janez ni	izgubil priložnosti, da bi pričeval o tem srečanju, iz katerega je živel	in za katerega je veroval, da lahko ozdravi tudi slovensko dušo. Ko smo	se v Celju pri sv. Jožefu prvič zbrali k pripravi pastoralnega načrta o	novi evangelizaciji, mi je zvečer v svoji sobi izrekel najkrajšo, a	bistveno definicijo naše naloge: Oznanjevanje veselega, navdušujočega	sporočila o novi, boljši, Božji ureditvi sveta.</p>
						<p>Zavedal se je, da je sprava nujna, ker nobeno kraljestvo ne more obstati,	če je »samo proti sebi razdeljeno« (Mr 3,24), ker tudi slovenski narod	ne more preživeti s črvom sovraštva in zločina, ki ga razjeda in deli. A	vedel je, da bo sprava težka, ker je vsak greh težak in so težke njene	posledice, ker so za spravo potrebni vzravnani ljudje, ker je potrebno	izpustiti in sestopiti – in verjeti. To pa je človeku težko, že od	usodne prevare v vrtu naprej.</p>
						<p>To poletje je minilo ravno dvajset let, ko sem kot rimski študent Janeza	prvič srečal. Po dveh letih študija bibličnih jezikov in eksegeze je	bilo v meni več zmede kot jasnosti, več skepse kot navdušenja. Zato sem	po nasvetu prijateljev šel iskat moža, ki ga je prav študij grščine in	Svetega pisma prerodil iz poraženca in begunca v svetovljana in gorečega	misijonarja nebeškega kraljestva. Obiskal sem ga na njegovem domu pri	Münchnu, kjer so bila vrata na široko odprta mnogim, ki so pri njem	iskali jasne besede in prijateljske spodbude. Že prvi dan naju je Duh	popeljal v višave teologije in eksegeze, tako da sva ob prvih žarkih	jutranjega sonca komaj sestopila. Govorila sva o njegovi najljubši temi,	o Jezusovem oznanilu <emph>nebeškega kraljestva</emph>. Nihče prej mi o	tem ni govoril na tak način kot on. Od tistega večera naprej je ta tema	tudi zame postala zavezujoča resnica evangelija, ki je vredna, da ji	posvetim svoje življenje. Vse Jezusovo oznanjevanje je povzeto v tem<emph>evangeliju kraljestva</emph>, ki je najprej vesela novica, da	se je izpolnilo prahrepenenje človeka po spravi in resnici, da je to	postalo nekaj otipljivega in realnega. Temelj Janezovega optimizma je	bil ravno v dejstvu, da Bog sam v Sinu vstopa v realno človeško meso in	se mu ponudi kot moč, ki bo na nov način gradila odnose, ki jih je	človek izdal. Te božjosti ne more iz človeka nihče več odstraniti. Lahko	pa jo zmaliči do neprepoznavnosti. Oznanilo nebeškega kraljestva ni	beseda o prihodnosti, o nebeškem – o nadzemeljskem, temveč o sedanjosti,	o konkretnem, o zemeljskem, ki mora postajati vedno bolj Božje. Janez	Zdešar ni potreboval veliko teoloških pojmov, da bi opisal kraljestvo,	ker je to zanj pomenilo celovito vpetost evangeljskega oznanila v	duhovni in materialni svet, v zgodovino in sedanjost, v kulturo in	gospodarstvo, v javno in zasebno. Božje kraljestvo ni domena neke	oddaljene prihodnosti, ampak je konkretna realnost, v kateri človek	uresničuje svojo celotno duhovno, materialno in družbeno bit. Zato zanj	ni bilo nikoli lažne dileme, komu služiti: Bogu ali cesarju (Mr 12,14).	Samo v poganskem svetu sta si lahko ti dve avtoriteti konkurentni. V	evangeljski percepciji nebeškega kraljestva in sveta pa sta tako cesar	kot njegov zadnji vojak enako zavezana zakonom nebeškega kraljestva, saj	»v njem živimo, se gibljemo in smo«. Zato zanj tudi nikoli ni bilo	dvoma, da so bili njegovi pobiti tovariši, ponižani in razmrcvarjeni	bratje in sestre, umorjeni iz sovraštva do vere in so mučenci nebeškega	kraljestva. </p>
						<p>O nebeškem kraljestvu sva se pogovarjala tudi ob najinem zadnjem srečanju	nekaj dni pred njegovo smrtjo. Takrat prvič skozi solze. Ne toliko samo	zaradi bolečin, ki so krčevito trgale njegovo veliko pokončno telo s	tega sveta, temveč predvsem zaradi spoznanja hudobije greha, ki je tako	zmaličil pot v nebeško kraljestvo. Vem, da je v teh trenutkih postajal	eno z Njim, ki nas je »odkupil od prekletstva tako, da je za nas postal	prekletstvo« (Gal 3,13). Videl sem, da se je zavedal tega, da postaja	končno eno tudi z njimi, ki so padali kot rodovitno seme, prebičani,	ponižani in goli v brezna in rove, v kleti in obcestne jarke – v zorano	zemljo slovenskega naroda. Bilo je podobno pretresljivo kot takrat, ko	sem se prvič srečal s sledovi krvi slovenskih <pb n="097"/>mučencev.	Hotel si je še enkrat ogledati kraj, kjer je bil ranjen. S ponosom mi je	razkazoval pokrajino in domačije, ki so doživele največje gorje, ki ga	lahko človek prizadene drug drugemu, ki pa so danes cvetele v barvah	najlepše pomladi. Težko je ne videti, da poganjajo iz zemlje, napojene s	krvjo mučencev. Takrat sva obiskala tudi kraj mučeništva duhovnika	Jožeta Geohelija, župnika na Zaplani. Njegova zgodba me je zadela. Že v	zrelih mladostnih letih se je na začudenje svoje premožne meščanske	družine odločil za bogoslovje. Zaradi svojega izrednega socialnega čuta	je bil na klasičnem kaplanskem mestu preveč moteč, zato je bil hitro	prestavljen za župnika v zaledje, na Zaplano. Tja je prišel, ko je	revolucija že začela ustrahovati in moriti slovenskega človeka. Njegove	kateheze o Božjem kraljestvu so pritegnile na stotine mladih s	šentjoških, polhograjskih, črnovrških in rovtarskih hribov v nedeljo	popoldne k nauku tja na jaso pred zaplanško cerkev. Med njimi pa se je	verjetno skrival tudi kdo, ki je gledal v tla, ker ga je bilo strah	luči, in je potem v varstvu noči s tovariši obiskoval župnika v	župnišču, mu grozil, ga pretepal in plenil. Vse do julija leta 1942, ko	so ga neke temne in dolge noči vojaki revolucije dokončno zmučili in	zverinsko umorjenega vrgli čez Vranje pečine. Nekje ob tisti steni sva	takrat z Janezom pokleknila. Zazdelo se mi je, da klečiva pred skalo v	sinajski puščavi, iz katere sta Aron in Mojzes priklicala vodo, kljub	dvomom in neveri ljudstva, ki je hotelo nazaj v egiptovsko sužnost. A	skala je bila prebita in voda je začela namakati puščavo. In življenja	ne bo mogel nihče več ustaviti. Tudi življenja novega neba in nove	zemlje ne, ki raste iz krvi slovenskih mučencev.</p>
						<p>Naj omenim samo še eno doživetje z Janezom, ki je zaznamovano s podobo	vode. Nekoč sva obiskala izvir Drave. Želel sem videti kraj, kjer je na	predvečer svojega odhoda iz slovenskega begunskega taborišča v svet,	skupaj s skupino mladeničev, izrekel večno zvestobo domovini, Bogu in	slovenskemu človeku. Stal je tam tako ponosno in zravnano, kot ob koncu	svojega življenja pred rovom sv. Barbare. Pripovedoval mi je o pravem	pomenu krsta, ki ga ohranja samo slovanska beseda krst in ga ne najdemo	v večini drugih evropskih jezikov, ki prevajajo grško besedo<emph>baptisma</emph>, kar pomeni biti potopljen v vodo. Krščanski	krst pa pomeni veliko več, saj smo z njim v resnici krščeni –	»potopljeni« v križ, v skrivnost Kristusove smrti in vstajenja. Kot	pravi apostol Pavel: »S krstom smo bili torej skupaj z njim pokopani v	smrt, da bi prav tako, kakor je Kristus v moči Očetovega veličastva	vstal od mrtvih, tudi mi stopili na pot novosti življenja. Če smo namreč	z njim zraščeni v podobnosti njegove smrti, bomo tudi v podobnosti	njegovega vstajenja« (Rim 6,4–5). Ta resnica se je za Jožeta Geohelija	dopolnila v julijski noči leta 1942, za tisoče ostalih njegovih	somučencev v neki drugi dolgi noči, za Janeza Zdešarja pa v sredini	septembra 2013. Morda sem šele takrat razumel, kaj mi je hotel povedati	z izvirom Drave. Na začetku vsakega pričevalskega mučeništva (gr.<emph>martyrion</emph>) je obljuba zvestobe. Četudi je ta na začetku	še tako skromna in skoraj neopazna, kot potoček ob izviru reke Drave, se	le ta ob poti mimo gora in dolin življenja okrepi, da postane velika	reka, ki napaja morje življenja. Eden takšnih mogočnih vrhov, iz katerih	se napaja slovenska Reka, je bil tudi Janez Zdešar. Spomin nanj je kot	pot k studencu, kjer lahko vedno najdeš svežo vodo, ki te odžeja v še	tako vročem dnevu. Sebi in Tebi, spoštovani bralec, želim, da bi ob	pitju iz tega studenca požiral tudi Janezove besede, ki jih je nekoč	izrekel ljudem, ki so se prišli poklonit slovenski Reki: »Govorite	resnico! Povejte, kaj ste doživeli. Oznanjajte po strehah, v javnosti,	ne skrivajte pred svojimi sinovi in hčerami! Govorite resnico! …	Nastopil je čas, da začnemo uresničevati vrednote, za katere so dali	življenje ti naši junaški pričevalci in pričevalke. Dovolj je žalovanja,	dovolj je steklo solza, začnimo že vendar, mi slovenski verniki,	slovenski katoličani – v zaupanju na Božjo pomoč in na priprošnjo naših	mučencev – delati za uveljavitev krščanskih vrednot v slovenski državi	in slovenski družbi.«<pb n="098"/>
						</p>
					</div3>
				</div2>
			</div1>
			<div1>
				<head>Pošta Nove slovenske zaveze</head>
				<div2>
					<head>Pismo Novi Sloveniji</head>
					<div3>
						<p>Spoštovana gospa Ljudmila Novak, predsednica N.Si!</p>
						<p>Zavedamo se, da politikom ne gre zameriti vsake izrečene besede, saj	delajo v napetih, včasih zelo zmedenih razmerah. Zato se na protislovne	in nesprejemljive izjave vodje poslanske skupine NSI Mateja Tonina o	privilegijih Milana Kučana, ki so razburile mnogo ljudi, tudi naših	članov, nismo javno odzvali. Čakali smo na razvoj njegove misli in	akcije. </p>
						<p>Zadnje Toninove izjave, ki jih je 9. 10. 2013 objavilo DELO, in tiste, ki	so temu sledile, pa so nas odvezale nadaljnje zadržanosti, saj so dovolj	jasno pokazale Toninovo smer. Ko njegove sedanje izjave povežemo s	prejšnjimi, je očitno, da stranko in s tem tudi prihodnost Slovenije, na	katero se sklicuje, v resnici potiska na pot meglene in boleče	preteklosti. </p>
						<p>Že Toninova pripomba o Cerjakovem izstopu iz NSI, češ da gre za »osebno	noto, ki izvira iz nerealiziranih želja«, je daleč od poštenega	političnega pogovora. Cerjak je javno in jasno navedel povsem drugačne,	vsebinske razloge, povezane z razmerami v stranki in ne z njegovo osebo.	O teh razlogih bi bila potrebna resna razprava in ne sramotna klofuta v	titovskem glasilu. </p>
						<p>Toninova zahteva, da mora stranka »širiti svoj prostor«, je vsebinsko	nejasna, v javnosti pa splošno razumljena kot približevanje ideološki	levici. Na takšno namero kaže tudi izrazit poudarek prihodnosti v	povezavi s povsem neprimerno pripomb o zgodovini, ki ji Tonin po	ustaljeni praksi levih strank daje samo pomen »osebnih travm« in	»zanimanja za pretekle zgodbe«. Zločinska preteklost tako izgubi celo	družbeno drugorazrednost in se iz ustavno ugotovljene državne	totalitarnosti razdrobi le v osebno prizadetost nekaterih posameznikov,	kot nas že dolgo prepričujejo voditelji boljševizma in zagovorniki	partizanskega nasilja, imenovanega NOB. Zločinska komunistična	preteklost je zato tudi za Tonina samo »nerazčiščena zgodovina«, kot da	ne bi bilo Hude jame in 600 drugih morišč, številnih zgodovinskih	razprav in pričevanj, ne ustave in ne odločb ustavnega sodišča, ne	evropskih resolucij in ne sodb Evropskega sodišča za človekove pravice.	Tisti, ki ne poznajo niti tega, kar se je že zgodilo, nas hočejo voditi	v boljšo prihodnost!</p>
						<p>Spoštovana gospa predsednica, morda bi takšna »širitev prostora« res	pripeljala kakšnega volivca z levice, kot je nekdo zagovarjal Toninovo	usmeritev. Zanesljivo pa bi od stranke odvrnila večino članov in	somišljenikov Nove slovenske zaveze, ki so nosilci bolečega spomina na	izdajalski boljševiški napad proti slovenskemu narodu, na partizanske	množične umore in na izstop iz človečnosti. Zakaj bi stranka zavrnila	svoje zveste volivce in zapustila svoj temeljni politični prostor, svoj	izvor in identiteto ter šla v prazno širino, namesto da bi zbudila	mnoge, ki še spijo na njenem dvorišču, rastla pa v višino proti plodovom	in v globino proti koreninam? </p>
						<p>Spoštovana gospa predsednica, kot kažejo izjave in dejanja vodje	poslanske skupine NSI Mateja Tonina in odmevi v javnosti, je usmeritev	in identiteta stranke NSI postala nestalna in meglena. V Novi slovenski	zavezi zato o tem dogajanju in izjavah pričakujemo čim prej jasno	stališče vodstva stranke. </p>
						<p>S spoštovanjem!</p>
						<p>NOVA SLOVENSKA ZAVEZA</p>
						<p>Anton Drobnič, predsednik<pb n="099"/>
						</p>
					</div3>
				</div2>
			</div1>
			<div1>
				<head>Po branju </head>
				<div2>
					<head>Jože Lenarčič: Odtrgane spominčice, Družina 2012</head>
					<docAuthor>Damjana Kern</docAuthor>
					<div3>
						<p>Roman z naslovom »Manojo de nomeolvides« je bil prvotno napisan v	španskem jeziku in je izšel leta 2008 v Argentini, slovenski prevod z	naslovom »Odtrgane spominčice«, delo prevajalca Gregorja Batagelja, pa	je leta 2012 izdala založba Družina. Avtor Jože Lenarčič, rojen leta	1961 v Argentini, v posvetilu zapiše, da je »pretresljivi roman o	odraščanju in prijateljstvu v času pohoda komunizma na Slovenskem«	posvetil vsem »žrtvam, ki še vedno ležijo v neznani zemlji«, svojima	staršema in drugim »emigrantom strahot«, ki so morali zaradi	komunistične revolucije zapustiti svojo domovino, pa tudi vsem	»naslednikom emigrantov strahot«, ki so na drugem koncu sveta rasli	sredi številnih nedokončanih zgodb. </p>
						<p>Bralec pravzaprav kar težko verjame, da je zgodba romana Odtrgane	spominčice v resnici izmišljena zgodba, ki jo je napisal pripadnik druge	generacije slovenskih izseljencev. Piscu se je namreč neverjetno	posrečil opis njemu nepoznanih krajev, zelo osebno in človeško toplo se	je vživel v doživljanja glavnih likov, obenem pa izjemno natančno ujel	tudi več kot šestdeset let oddaljeni čas »največje tragedije, ki jo je v	vsej svoji zgodovini doživel slovenski narod«. </p>
						<p>Roman je zasnoval na dveh ravneh: deloma gre za dokumentarni prikaz	družbenih razmer tik pred drugo svetovno vojno in na začetku	komunistične revolucije ter za opise poteka in posledic vojne in povojne	kalvarije na Slovenskem. Tovrstni opisi, ki so nastali na podlagi	spominov avtorjevega očeta, domobranca na Dolenjskem, in ob skrbnem	avtorjevem poglabljanju v literaturo o medvojnem in povojnem dogajanju v	Sloveniji, za bralca na več mestih pomenijo pravo »učbeniško«	spoznavanje s tematiko, ki jo režimsko zgodovinopisje pri nas	interpretira zelo drugače. Znotraj zgodovinskega okvira je avtor spretno	vpletel intimne (fiktivne) zgodbe posameznikov in z veliko	občutljivostjo izrisal njihova doživljanja, hrepenenja, spoznanja … V	pripovedi se zelo dobro začuti sproščenost in optimizem predvojnih let	ter stiska in kruta realnost v medvojnem in povojnem času. Omenjeno	prepletanje zgodovinsko-dokumentarnih in fiktivnih fabulativnih sestavin	mestoma nekoliko razbije potek osrednje zgodbe, kar od bralca zahteva	nekoliko več zbranosti, po drugi strani pa je najbrž prav to tudi vzrok,	da se roman idejno dotakne </p>
						<p>
							<figure>
								<graphic url="slike_z_91/z_91_54.png"/>
								<head/>
							</figure>
						</p>
						<p>še toliko bolj ter bralca prebudi v tolikšni meri, da enostavno želi	brati do konca.</p>
						<p>Zgodba, ki jo ves čas spremljamo skozi oči glavnega junaka Tomaža	Mlakarja, se začne leta 1940, v času, ki ga že močno zaznamuje napoved	nove svetovne vojne. Tomaža spoznamo kot 14-letnega fantiča iz Bizovika	pri Ljubljani. Njegovi dnevi se vrtijo okoli dogodkov v srednji šoli,	dela v domači delavnici, druženja, izletov in mladostnih dogodivščin s	starejšim bratom ter vrstniki. Čeprav bi mladi Tomaž rad verjel, da more	prijateljstvo iz mladostnih let premostiti vse pregrade in brezpogojno	sprejeti vsako različnost, ki se pojavi, okoliščine krute realnosti zelo	kmalu začnejo kazati svoj pravi obraz in spreminjajo v nič njegova	najbolj osnovna hrepenenja. Mladostni ideali trčijo ob neizprosno	resničnost, v kateri se začenjajo silovito čutiti delitve in razhajanja	med mladimi. Prej prijatelji in zaupniki se na lepem znajdejo v dveh	sovražnih taborih: nekateri se navdušujejo nad komunizmom, drugi	ostajajo zvesti krščanskim vrednotam. Z razvojem komunistične revolucije	se zadeve samo še bolj zaostrujejo. Tomaž pristane na	protirevolucionarni strani in s svojim zrelim dojemanjem sveta spremlja,	kako se v domače vasi naseljuje ena sama tragedija. Kadar se nekaj zdi	že na zadnji meji predstavljive groze, se zgodi še kaj hujšega.	Zverinsko umorijo domačega župnika, ki si je upal s prižnice opozoriti o	nevarnosti OF, priljubljeni učitelj zgodovine, ki je z navdušenjem	pripovedoval o tisti zgodovini, <pb n="100"/>ki jo je bilo treba	izbrisati, je razglašen za izdajalca in izgine brez sledu … Slednjič	pade tudi oče. Takrat se odraščajoči fant zave, da v tej »igri« mej ni.	Pridruži se enoti domobrancev v Novem mestu. V nekaj poglavjih opisuje	življenje v četi, zverinsko divjanje in boje s partizani, skrite solze,	strah in stiske fantov, ki so zaradi nasprotovanja komunističnemu režimu	na bojiščih izpostavljali svoja življenja. </p>
						<p>Maja 1945, ko je konec vojne, pride najhujše. Nasilne komunistične horde	se razpršijo naokrog in pospravljajo vse, ki niso pristopili na stran	»zmagovalcev«. V strahu pred krutimi boljševističnimi metodami se morajo	domobranci umakniti v Avstrijo. Tomaž se pomeša med ranjence, po	številnih zapletih kot begunec pride v Avstrijo, nato pa se znajde na	tovornjaku, ki jih pelje nazaj v Jugoslavijo. Odpeljejo ga v Teharje,	kjer je njegovo dostojanstvo do kraja poteptamo, kjer se »človeškost	izgubi v neusmiljeno ničnost«. Uvrstijo ga v skupino tistih, ki jih je	treba takoj likvidirati. Eden presunljivejših opisov v knjigi je	Tomaževo doživljanje trenutka, ko na morišču s sotrpini stoji pred	strelskim jarkom in pripravljen na smrtni strel podoživlja zgodbo	velikega petka. Vendar Tomaža krogla ne zadene in se po čudežnem	naključju izogne smrti. Prebije se v begunsko taborišče v Italijo,	kasneje pa se umakne v Argentino.</p>
						<p>V epilogu romana je povzeto obdobje v Argentini, kjer ostareli Tomaž	doživlja bolečine izseljenega človeka, ujetega v drugo resničnost,	prisiljenega izpovedovati čustva v drugem jeziku, med ljudmi, ki ne	razumejo njegove zgodbe. Z ljubeznijo se spominja svojih domačih in	domovine, ki jo je zapustil, in se še desetletja pozneje sprašuje o tem,	kaj bi bilo z mladostnimi prijatelji, če bi živeli v nekem drugem času,	če bi se zgodovina obrnila drugače … Razmišlja o Sloveniji, kjer je	resnična zgodovina še vedno prikrita, o Sloveniji, ki bo svobodna šele,	ko jo bo osvobodila resnica. Njegova največja želja je, da se nekega dne	vrne v Slovenijo in se dotakne zemlje, v kateri je pokopana njegova	družina.</p>
						<p>Podobno kot je šopek »odtrganih spominčic« Tomaž podaril svoji mladostni	ljubezni Ivani takrat, ko je lahko le slutil, da bo to njegovo zadnje	darilo in trajni spomin na mladostna leta, ki so ju zbližala in za	zmeraj ločila, je avtor s pričujočim romanom bralcem podaril »šopek	spominov« na zapleteni čas slovenske zgodovine. Mnogo je ostalo	neizrečenega: tako v zgodbi mladih zaljubljencev iz romana kot tudi v	zgodbah tistih Slovencev, »ki jih je bilo treba spraviti s poti«. Z	zavedanjem, da premnoge od teh zgodb za vedno ostajajo zakrknjene v	osebnem žalovanju izseljenih Slovencev in čakajo na končno odrešenje, je	Jožetu Lenarčiču uspelo zapisati ganljivo zgodbo, ki bi prav lahko bila	»nedokončana« osebna zgodba katerega od njih. Prepričan je bil namreč,	da bi »zagrešil izdajstvo nad življenjem, če bi pustil, da ti prebliski	za vedno ugasnejo«. Toplo priporočam, da jih ob priliki preberete.</p>
					</div3>
				</div2>
				<div2>
					<head>Mehmedalija Alić: Nihče, Cankarjeva založba 2013</head>
					<docAuthor>Blaž Knez</docAuthor>
					<div3>
						<p>Mrtev človek, ki leži nepokopan, bo nekaj normalnega. Si tega želimo?</p>
					</div3>
					<div3>
						<p>Avtorjeva misel, ki sem jo izbral za uvod v ta sestavek, izraža po eni	strani njegovo zagnanost za pokop žrtev kakršnega koli pokola. Ob	njegovih življenjskih izkušnjah s Titovim režimom pa ta stavek, ki ga je	izrekel v enem svojih intervjujev, sproža kar nekaj vprašanj. Očitno vse	nas zares obvladuje zaznamovanost z režimsko propagando, saj so vendar	po vsej Sloveniji na vsakem koraku nepokopani ljudje. Mar ni nepokopan	človek že skoraj norma? In gozdarji so, kot prihaja na dan te dni,	drvarili kar čez kosti pobitih med revolucijo.</p>
						<p>V Sloveniji so najpogosteje ponavljane besedne zveze: preteklost nas ne	zanima, nehajmo že s temi kostmi, mladih to ne zanima … In po novem se	pojavljajo tudi take: ne vznemirjajmo ljudi, sedaj ni denarja …</p>
						<p>
							<figure>
								<graphic url="slike_z_91/z_91_55.png"/>
								<head>slika</head>
							</figure>
						</p>
						<p>Ker že ime izdaja avtorjev izvor, bo morda kdo od bralcev Zaveze	zavzdihnil: »Oh, nehajte že <pb n="101"/>s to Srebrenico! Ali nimamo	dovolj Slovenije z našimi preko šeststo grobišči … Kaj nam ima povedati	ta južnjak?« In že slutim, da se na te besede nekomu drugemu dvigujejo	obrvi, češ: ali smemo sploh kdaj reči, da smo siti premlevanja	Srebrenice. Saj gre vendar za »največji zločin po drugi svetovni vojni«	… Te in podobne misli nam privrejo na dan. Nekaterim take, ki so se jih	naučili ob spremljanju medijev, ki so »na liniji«, drugim pa nekoliko	drugačne … Kje pa je objektivna resnica? Avtor jo ponuja s svojo osebno	zgodbo, ki je vredna branja. Med drugim zapiše, da če ne bi bilo	spominskega parka v Potočarih, bi bil njegov med bosansko vojno izginuli	gluhonemi brat proglašen za zločinca, proglašen bi bil, da je pač neki	ustaš …</p>
						<p>V Srebrenici je sam avtor ob spominski slovesnosti tamkajšnjega pokola	slišal govoriti slovenskega predsednika Türka. Ta je uporabljal velike	besede z gladkega diplomatskega parketa palače Združenih narodov in	podobnih ustanov po svetu. Njegove besede je Alić primerjal z izkazano	skrbjo slovenske države za razrešitev slovenskih srebrenic. Avtor je	brez velikega miselnega napora opazil, da ima nekdanji slovenski	predsednik Türk diametralno nasproten odnos do »drugorazrednih tem«.	Mehmedalija Alić ne pozabi poudariti, da je sam samo »navaden«	rudar.</p>
						<p>Alićeva knjiga Nihče je na slovenskem knjižnem trgu resnična novost. Je	tudi zelo potrebna za normalizacijo duševne oslabelosti nas Slovencev	kot posameznikov in celotne skupnosti. Gre za simptomatično stanje, da	imamo slovenski katoličani nevarno nizko samopodobo. Ker so nas	določili, da smo »izdajalci slovenskega naroda«, se je velik del tega	naroda s tem »dejstvom« kar »sprijaznil«, mnogi pa so se ob spravnih	poskusih poosebili v starejšega (grdega) brata, ki ne želi sprejeti	mlajšega, ko naj bi se le-ta želel vrniti k Očetu. Pozabljena je	malenkost, da ni nikjer videti niti najmanjše želje revolucionarnega	tabora po skesani vrnitvi v Očetovo hišo. Med Slovenci sicer obstaja še	nekaj »skrajnežev«, ki ne nehajo ponavljati dejstev, so pa deležni	„javnomnenjskega“ nerazumevanja. Avtor pa nasprotno opozarja na ženske v	Srebrenici, na njihovo moč, na krik, s katerim so dosegle, kar so	dosegle. Brez njih spominskega centra v Potočarih ne bi bilo. Opominja	nas, da nismo nihče, ampak moramo glasno zahtevati normalnost …</p>
						<p>Alić v prvem delu svoje knjige temeljito popisuje svoje otroštvo v krogu	ljubeče in medsebojno povezane družine. Opiše svoj odnos do gluhonemega	brata in sestre in z dobršno mero posluha za razvoj psihološke strukture	lastne osebnosti že nakaže svoj odnos do odrinjenih in zapostavljenih. Z	lahkoto začutimo življenje v takratnem bosanskem okolju, pa tudi	navajenost na kolektivistično odločanje. Zato za odločitev za svoj odhod	v Slovenijo obtožuje zvodniško usposobljene slovenske iskalce poceni	delovne sile po republikah Jugoslavije.</p>
						<p>V drugem delu knjige z naslovom Obljubljena dežela začne z opisom svojih	najstniških let prezgodaj dokončanega otroštva v	proletarsko-jugoslovansko obarvanem dijaškem in kasneje postavitev	družine v samskem domu v Zasavju. Zaključi pa s pogrebom svojega brata v	Srebrenici in iskanjem posmrtnih ostankov svojega drugega, gluhonemega	brata in ostalih pogrešanih. »Morilec s smrtjo mojega brata ni pridobil	ničesar. Od teh krvnikov se niti ne pričakuje, da bodo za svoje zločine	odgovarjali, od nas, ki zaradi njih trpimo, pa se pričakuje, da poleg	odpuščanja še molčimo. Če je moj greh, da govorim resnico, sem	pripravljen grešiti do konca življenja.« O zmagovalcu, ki se v nekaterih	očeh vidi kot junak, njemu pa je najverjetneje ubil brata, napiše	preprost stavek: »Osvobodil si je mojo hišo in se že v času zločina	vselil vanjo.« Zapisal je tudi, da je z bratom, ki ga je pokopal,	pomirjen, brat brez groba pa mu ne da miru …</p>
						<p>Razkritja v Hudi jami je naslov tretjega dela. Alić je bil namreč glavni	in odgovorni, ki ga je določil Rudnik Trbovlje-Hrastnik in je vodil	izkop in odstranitev pregrad v rovu Svete Barbare v Hudi jami pri	Laškem. Vodil je travmatično iskanje žrtev v tem rudniku. Sodeloval je	tudi pri iznosu žrtev v kostnico, ki so jo v veri, da je to začasna	rešitev, uredili njegovi rudarji v samem rudniku. V knjigo Nihče je	zapisal, da ne sme nihče ostati v rudniku, saj rudarji vedno poskušajo	narediti vse, da vsakega rudarja, poškodovanca ali zasutega, prinesejo	na plano. In še, da je v »kostnici« na steno naslikal rudarja, da	vsakdo, ki vstopi v kostnico, začuti, da ta prostor ni prava kostnica,	ampak rudnik, kjer trupla nimajo kaj iskati.</p>
						<p>Najkrajši opis knjige je, da je branje besedila kot ustvarjeno za	razmišljanje o empatiji. O tej človeški lastnosti, ki jo tako pogosto	pogrešamo ob govorjenju o revoluciji na Slovenskem. Besedilo sproži	razmislek o tem, kaj omogoči posamezniku, da je sposoben vživetja v	usodo bližnjega, in nasprotno, kaj onemogoča to prepotrebno duševno	sposobnost. Zakaj smo vedno eni in isti obiskovalci spominskih	slovesnosti na Rogu, Teharjah … Brez te duševne sposobnosti verjetno ni	možno dolgoročno sobivanje, ni možna vzpostavitev družbe. Ni možno	odpuščanje … Zakaj se dela škoda vsemu narodu, ker se načrtno sprevrača	resnico o protirevolucionarjih. Vsak nov dan zavajanja prinaša globlji	razkol.<pb n="102"/>
						</p>
						<p>Vreden razmisleka se mi zdi tudi avtorjev odnos do vzgoje v domači	muslimanski družini. V spominu mi je ostal avtorjev poudarek, da v	srednji šoli v Sloveniji ni nikoli vtaknil v usta cigarete. Spremljala	ga je namreč očetova popotnica: »Glej, kaj boš počel tam daleč. Tudi če	te ne vidim, je Bog, ki te bo vedno videl … « Vztrajal je, čeprav je v	svetu okoli njega vladal zakon džungle in so se mu dogajale krivice.</p>
						<p>Odločnost in ponos, ki smo si ju Slovenci v veliki meri pustili izbiti iz	glave, v knjigi Nihče kar veje iz besedila in sta vredna posnemanja.	Branje razumem kot prispevek k normalizaciji misli o bratomoru na	Slovenskem. Omembe je vreden tudi njegov odnos do sprave. S svojo držo	potrjuje, da so preživeli z rablji že spravljeni.</p>
						<p>Seveda ostajajo tudi vprašanja, ki nanje ob branju knjige nisem znal	odgovoriti. Eno izmed njih je, zakaj je za spremno besedo avtor poprosil	Spomenko Hribar (in ne recimo Justina Stanovnika). Zakaj jasno ne zavrne	namigovanj »medijev na liniji«, da je potreba po pokopu politično	motivirana (je mar tak primer v Srebrenici?).</p>
						<p>Značilen pa je sprejem knjige v slovenskem javnem prostoru. V komentarjih	so poudarjene velike teme, kot so Srebrenica, izbrisani, bosanski	delavci v Sloveniji, vprašanje balkanskega zapleta, … In ob robu skoraj	mimogrede še izjemoma revolucija, totalitarizem, Tito, »narodni heroji«,	ki jih Alić pomenljivo poimenuje »junaki« … Vrednost predstavljenega	besedila je v tem, da avtor Slovencem spregovori z mirno jasnostjo. Z	upanjem, da bomo kot običajno lažje prisluhnili tujcu, vsakomur	priporočam knjigo v branje, saj je avtor razumel in opisal, da so v	Srebrenici delovali ideološki učenci svojih nekaznovanih učiteljev iz	Hude jame.</p>
					</div3>
				</div2>
				<div2>
					<head>Rodney Stark, Zmagoslavje razuma, Družina 2012</head>
					<docAuthor>Lenart Rihar</docAuthor>
					<div3>
						<p>Če obstaja kategorija »običajnih« knjig in bi Zmagoslavje razuma v večini	sodobnih družb spadala mednje, bi bila za slovenske razmere še vedno	nadvse nenavadna in posebna. Sorazmerno s tem pa potrebna in dobrodošla.	Govori namreč o ključni vlogi krščanstva pri superiornosti zahodne	civilizacije. Povedano nekoliko na daljše in s pomočjo podnaslova	knjige: kako je krščanstvo z vero v razum in v prihodnost omogočilo	spoštovanje osebe, demokracijo in svobodo, znotraj katere se je mogel	razviti kapitalizem –, z njim pa blaginja, razcvet in premoč evropske	kulture. Herezij za vsenavzoče »moderne« predsodke torej slutimo na	pretek … </p>
						<p>Knjigo je avtor Rodney Stark, sicer profesor sociologije na ameriški	univerzi Baylor, v grobem zasnoval kronološko. Njen prvi del, ki sledi	uvodu, obsega tri poglavja. Najprej je krščanska misel soočena z	nekaterimi konkurenčnimi, pretežno staroveškimi kulturami, zlasti z	antično Grčijo, s Kitajsko in z islamom. Osrednja misel naglaša, da se	krščanstvo ne ustavi pred nepoznanim in pred napredkom, tudi če ta	prinaša spremembo, celo popravke doktrine. Medtem ko so konkurentke	zavezane bodisi ortodoksni razlagi svetih besedil, interpretaciji	preteklosti, zgodovinski cikličnosti, neempirični filozofiji ali	neosebnemu bogu, kar je vse, kot razlaga avtor, ovira za razvoj	znanosti. Krščanstvo je razvilo pojem individualizma, ki za razliko od	fatalizma izhaja </p>
						<p>
							<figure>
								<graphic url="slike_z_91/z_91_56.png"/>
								<head/>
							</figure>
						</p>
						<p>iz človekove odgovornosti za svoja dejanja, ki se zanja odloča na podlagi	svobodne volje. Iz tega je izpeljano dostojanstvo vsakega človeka, čemur	zgodovinsko sledi odprava suženjstva.</p>
						<p>Drugo poglavje je namenjeno srednjemu veku. Avtor se večkrat izrecno ali	spotoma spopade s stereotipi o tem klevetanem obdobju in mu nadene	precej drugačno podobo. Mnogim ključnim pojavom, ki dajejo upravičen	lesk sodobnemu svetu, poišče korenine v tem času. Glavni prelom je padec	Rima, ki je spodbudil vrsto revolucionarnih izumov, s čimer je Zahod	prehitel ostali svet. Namesto financiranja »osupljivih ekscesov rimske	elite« sta se »človeški trud in spretnost usmerila k boljšim načinom	kmetovanja, plovbe, transporta, blaga, gradnji cerkva, vojskovanju,	izobraževanju <pb n="103"/>in izvajanju glasbe« (str. 87). Stark ne	ostaja pri splošnostih, ampak v treh razdelkih (proizvodnja,	vojskovanje, kopensko potovanje) razmeroma podrobno opiše vrsto	konkretnih izumov in rešitev. Nato se posveti visoki kulturi, vključno z	znanostjo in ustanovitvijo univerz. Isto poglavje prinese definicijo	kapitalizma in njegovo prvo verzijo, kot so jo razvili redovi v začetku	devetega stoletja. Sledi podlaga s teološko relacijo in dve vrednoti, ki	dotlej še zdaleč nista bili samoumevni: delo in skromnost.</p>
						<p>Naslednje poglavje se zgodovinsko umešča v čas cvetočega kapitalizma	severnoitalijanskih mest, pri čemer smo deloma še krepko v srednjem	veku. Sicer pa je glavni poudarek na obratnem sorazmerju med despotstvom	in kapitalizmom. Več despotstva, manj svobode: kjer ni bilo svobodnega	okolja, se ni mogel razviti kapitalizem in z njim blaginja za	prebivalstvo. Posebej naglaša pomen moralne enakosti in seveda zasebne	lastnine kot enega od treh nujnih pogojev za kapitalizem oziroma	napredek. Druga dva pogoja sta prosti trg in neprisiljena delovna sila.	Nato se, vedno izhajajoč iz istega teoretičnega konteksta, posveča	štirim primerom iz omenjenega območja: Benetkam, Genovi, Firencam in	Milanu. </p>
						<p>Opis severnoitalijanskih mest v naravo knjige vnese spremembo. Besedilo	je sicer še vedno izrazito interdisciplinarno in z močno noto ekonomske	stroke, a pridobi močan zgodovinski pridih, kar utegne bralca, ki se	knjige loti s predpostavkami, kot upravičeno sledijo iz uvoda in prvega	dela knjige, nekoliko presenetiti. Tako se iz Italije po opisanem vzponu	in padcu nekega velikega podjetja preselimo na območje današnjega	Beneluksa in v petem poglavju prispemo do Anglije z njeno najdoslednejšo	in najbolj izrabljeno različico kapitalizma. Od tam nas šesto poglavje	popelje v neuspeli Francijo in Španijo, ki jima razcvet duši zdaj že	znano učinkovanje despotizma. Zadnje poglavje pa prinaša uvid v razmere	Novega sveta, zlasti odslikavo pozitivnega oziroma negativnega principa;	prvega je nesla Anglija v Severno, drugega pa denimo Španija v Latinsko	Ameriko.</p>
						<p>Ob branju se čudimo zelo širokemu vsebinskemu zajemu, ki ga avtor	suvereno obvladuje in podaja. Ta sega od zgodovine do teologije, od	sociologije do ekonomije. Seveda bi našli mesto, kjer je dokazovanje	kake trditve nekoliko manj prepričljivo, kot bi si želeli, a v splošnem	si je težko predstavljati, da bi kateremu naših bralcev ta knjiga ne	odprla vrsto (če že ne obzorij, pa gotovo) novih podatkov, zaokroženih v	solidno in obsežno celoto. Jasno da se knjiga lahko komu zdi preveč	enoznačen propagandni tekst za krščanstvo in kapitalizem, a to je samo	dodaten razlog, da takemu bralcu ne bo škodil zadevni korektiv. </p>
						<p>Čeprav ima knjiga obsežen znanstveni aparat, iz česar običajno sklepamo	na zahtevnejše branje, je jezik silno tekoč, dražljiv in neredko celo	sočen, kar je gotovo tudi zasluga prevajalke Jerice Jerman. </p>
						<p>Škratov in napak je le za vzorec, tako da je znotraj pomanjkljivosti	težko spregledati kvečjemu na pol končano stvarno kazalo.</p>
						<p>Dodatno vrednost knjigi prinaša uvod filozofa dr. Roberta Petkovška, ki	je prispeval dobrih dvajset strani spremne besede. Pristop, slog in ne	nazadnje reference se sicer močno razlikujejo od Starkovih, a to pomeni	dobrodošlo obogatitev. </p>
						<p>Bralec bi si seveda želel, da bi bil predstavljen tudi kak kos srednje	Evrope, še posebej zaradi vpliva na naše kraje. Prav tako bi bilo	zanimivo z avtorjem odpreti vprašanja, ki jih vsiljuje moderni	kapitalizem oziroma svet, ki ga je razvoj pripeljal v mnoge nezavidljive	kleči. Ampak to seveda ni tema knjige, ki je s svojimi štiristo stranmi	dovolj obsežna. Poleg tega že zdaj omogoča mnogo razmisleka, vse do	zanimivih vzporednic s sedanjim (slovenskim) časom. Tako lahko izvemo	mnogokaj o zviševanju davkov, s katerimi se napaja omrežje izbrancev, na	drugi strani pa duši gospodarstvo in siromaši ljudi (str. 268, 287).	Našli bi kaj na temo naših (post)socialističnih sindikatov; ti najdejo	ustreznico v deviantnih različicah cehov, ki jim je marsikje s	prenapetim in okorelim pristopom uspelo uničiti gospodarstvo in napredek	(290–292). V turbulentnih časih slovenske Cerkve bi našli tudi kako	besedo o hlapčevskem odnosu vodstvenega klera do tiranske oblasti (302)	ali celo o razmerju med uživanjem privilegijev in duhovno zavzetostjo	(308).</p>
						<p>Nobenega zadržka ni, ki bi omejeval toplo povabilo k branju te knjige.	Kot je bilo nakazano čisto na začetku, bi ob naši verjetno težko našli	družbo, ki bi živela v tako krčevitem svetu predsodkov do krščanstva in	določenih zgodovinskih pojavov oziroma obdobij. Zdi se, da v tem smislu	žanjemo presek med levičarstvom Zahoda in sovjetsko-domačim zvarkom	prakse iz totalitarizma. Močne posledice nosi tudi krščanska skupnost,	ki je ranjena na vse mogoče načine, pri čemer je negotovost zaradi	neosveščenosti in nerazgledanosti glede lastne kulture ena glavnih	težav. Če bi bilo družbi mogoče predpisovati zdravila na recept, bi	morali mednje nujno uvrstiti tudi knjigo <emph>Zmagoslavje	razuma</emph>. <pb n="104"/>
						</p>
					</div3>
				</div2>
				<div2>
					<head>Interpretacija oz. reinterpretacija</head>
					<docAuthor>Ivan Oman</docAuthor>
					<div3>
						<p>Misli ob knjigi: Bojan Godeša, Čas odločitev – Katoliški tabor in začetek	okupacije</p>
					</div3>
					<div3>
						<p>Že v Tretjem dnevu je Tomaž Ivešič napisal dokaj izčrpno kritiko tega	dela, v kateri zavrača kot neutemeljeno avtorjevo trditev o	pronacistični naravnanosti voditelja (voditeljev) SLS. Sam bi rad	opozoril na nekatera dejstva v zvezi s takratnimi dogajanji, na katera	se rado pozablja.</p>
						<p>1. Na strani 42 obravnavane knjige lahko preberemo: »Trideseta leta	dvajsetega stoletja so predstavljala prelomnico v idejnem pogledu,	liberalna demokracija je izgubila verodostojnost, v ospredje so prišli	zagovorniki gledanja, da mora posameznik svoje interese podrediti višjim	kolektivnim skupnostim, razredu, stanu, narodu. Pristanek tako na	stanovsko-korporativno kot razredno ureditev je pomenil odpoved	individualizmu in omejitev demokratičnih svoboščin. Ta svetovni pojav ni	obšel niti Slovenije oz. Jugoslavije.«</p>
						<p>Res je. Čas med obema vojnama (1918–1939) je bil čas iskanja pravičnejše	družbene ureditve od liberalno kapitalistične. Ali je bilo to iskanje	iskreno ali pa z nekimi interesi, o tem ne bom sodil, dejstvo je, da je	to bilo. Sem spadajo marksistično-komunistični projekt socializma z	vsemi ekstremi: diktatura proletariata (torej njegove »avantgardne«	Partije), podržavljanje produkcijskih sredstev, plansko gospodarstvo.	Potem fašistični korporativizem in še katoliško gibanje za stanovsko	državo, kar je tudi oblika korporativizma. Komunisti so to imenovali	klerofašizem. No, pozneje se je po korporativizmu zgledoval tudi Kardelj	s svojim delavskim samoupravljanjem. Če ne prej, potem ko je na prelomu	osemdesetih in devetdesetih let 20. stoletja moral t.i. »socializem«	(Djilas ga je imenoval neofevdalizem) objaviti stečaj, je moralo vsem	postati jasno, da se kakršnekoli umetne družbene ureditve lahko	vzdržujejo le z represijo. Ko represija popusti, pač ostane: liberalna	država.</p>
						<p>V zvezi s temi gibanji se omenja papeška okrožnica »Quadragesimo anno«,	ki jo je bilo seveda možno zelo različno interpretirati. Seveda so se	nanjo sklicevali zagovorniki avtoritarnih režimov. Po drugi strani pa ni	v obravnavani knjigi omenjena papeška protinacistična okrožnica »Mit	brennender Sorge«, ki pa pomeni nedvoumno obsodbo nacizma. Slovenski	klerikalci naj bi bili pa »bolj papeški od papeža«. Kako to gre skupaj s	približevanjem nacističnemu »novemu redu«?</p>
						<p>2. Na strani 116 lahko preberemo: »Po Anšlusu in Hitlerjevem prihodu na	Karavanke se je (Korošec) samozavestno uprl nemškim grožnjam, po padcu	Francije pa se je odločil za brezpogojno podreditev nacistični Nemčiji	…« O tedanji Koroščevi germanofilski usmeritvi je nemški diplomat Ulrich	von Hassel zapisal, da »Korošec sedaj javno zastopa pronemško usmeritev,	toda v sebi je še gotovo nemški sovražnik, posebej ker se boji nemških	zahtev po slovenskem ozemlju.«</p>
						<p>3. Potem na strani 181: »… delovanje SLS, ki je izviralo iz predpostavke,	da bo izid vojne takšen, da bodo sile osi dolgoročno prevladale v Evropi	in svetu. V tem smislu gre tudi razumeti Kulovčevo podporo pristopu	Jugoslavije k trojnemu paktu.« Enako kot velja za Korošca (pa tudi za	Pétaina, Nedića), tudi za Kulovca drži, da ni bil nemški prijatelj.</p>
						<p>Tako. Kljub tako jasnim navedbam se kot popolno protislovje skozi vso	knjigo kot rdeča nit vleče trditev o prostovoljnem približevanju in	podrejanju nacistični Nemčiji in njenemu »novemu redu«. Bilo je pa	vendar vsakomur popolnoma jasno, da je bilo potem, ko je Hitlerjeva	Nemčija sklenila zavezništvo s Stalinovo Rusijo, ko so Nemci z lahkoto	pregazili Poljsko in si jo razdelili s sovjetsko Rusijo in ko so nato	pokorili eno od evropskih velesil – Francijo, stanje za tisti mali	preostanek svobodne Evrope brezizhodno. Povsem brezupno je bilo pa	stanje za slovenski narod po napadu nacistične Nemčije in razkosanju	Jugoslavije ter še razkosanju Slovenije. Ravnanje bana Natlačena, kot ga	opisuje ta knjiga, se lahko razume in ocenjuje tako ali drugače.	Spominjam se (takrat mi je bilo 12 let), da so ljudje (dokler so še	prihajali časniki iz Ljubljane) negodovali nad klečeplazenjem pred	Italijani. Lahko pa razumemo bana Natlačna tudi kot iskreno prizadevanje	za reševanje Slovenije. Bolj malo je namreč verjetno, da bi v tistih	katastrofalnih razmerah poskušal reševati svoje oblastniške ambicije. Po	rodu primorski Slovenec je seveda dobro poznal italijansko	protislovensko raznarodovalno in asimilacijsko politiko. Zato je	razumljivo, da je poskušal z Nemci. Ni pa mogel predvideti, kako	brutalna bo nacistična politika na zasedenem ozemlju do Slovencev. Z	vsemi svojimi načrti se je popolnoma uštel. Prav gotovo pa ne bi smel	vstopiti v konzulto. On je bil namreč Ban. Ne bivši ban.</p>
						<p>Tako brezupno stanje je trajalo do nemškega napada na sovjetsko Rusijo.	Naenkrat je bilo le še malo tistih, ki so verjeli v nemško zmago ali se	je bali. Tudi komunistična Protiimperialistična fronta (ki je bila sicer	identična z Društvom prijateljev Sovjetske zveze – glej J. Vidmar:	Obrazi) je postala Osvobodilna fronta. Kar se je pa poslej dogajalo, je	pa povsem druga zgodba (ne glede na to, da avtor piše, da je SLS vodila	politiko, ki jo je začrtal Korošec).</p>
					</div3>
				</div2>
			</div1>
		</body>
		<back>
			<div1>
				<head>Na platnicah</head>
				<div2>
					<head>Sandro Boticelli: Natività mistica</head>
					<docAuthor>Brane Senegačnik</docAuthor>
					<div3>
						<p>
							<figure>
								<graphic url="slike_z_91/z_91_57.png"/>
								<head/>
							</figure>
						</p>
						<lg>
							<l>Svetloba, ovenela v zimskem zraku. </l>
							<l>Med hišami prozorni molk stoletij.</l>
							<l>Resničnost se zgoščuje. In zasveti – </l>
							<l>v vitraju bežnih slutenj, prav ob mraku.</l>
						</lg>
						<lg>
							<l>Ti z vsakim hipom bliže si pozabi.</l>
							<l>In s tabo gre ta svetli jok dreves, </l>
							<l>ozvezdja misli, topla lakota teles,</l>
							<l>življenja jutranji in večerni obrazi.</l>
						</lg>
						<lg>
							<l>Sneženo poje noč … O, česa znak?</l>
							<l>Umit z minljivostjo prestopiš prag – </l>
							<l>tako žari brezdno samote!</l>
						</lg>
						<lg>
							<l>Notranjost polna je neba.</l>
							<l>Spokojno rdeči so stebri tihote</l>
							<l>in upanje je iz živega zlata.</l>
						</lg>
						<p>Dragi bralci Zaveze,<lb/> voščimo vam doživete božične praznike,<lb/>ponosen dan samostojnosti<lb/> in vse dobro v novem letu!<lb/>
						</p>
						<p>Uredništvo</p>
					</div3>
				</div2>
				<div2>
					<head>Priporočamo</head>
					<div3>
						<head>France Balantič<lb/>In vendar si za pevca me izvolil</head>
						<p>Dokumentarna monografija ob 70. obletnici smrti</p>
						<p>
							<figure>
								<graphic url="slike_z_91/z_91_58.png"/>
								<head/>
							</figure>
						</p>
						<p>Izdala DRUŽINA</p>
						<p>Naročila: 01/360-28-28</p>
					</div3>
				</div2>
			</div1>
		</back>
	</text>
</TEI>