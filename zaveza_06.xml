<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Glasilo Nove slovenske zaveze</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp>Ureja</resp>
                    <name>Uredniški dbor NSZ</name>
                </respStmt>
                <respStmt>
                    <resp>Odgovorni urednik</resp>
                    <name>Pavle Kogej</name>
                </respStmt>
                <respStmt>
                    <resp>Časopisni svet</resp>
                    <name>Jože Pavlič</name>
                    <name>dr. Nace Potočnik</name>
                    <name>mag. Andrej Rot</name>
                    <name>August Vasle</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>269 KB XML</extent>
            <publicationStmt>
                <publisher>
                    <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova slovenska zaveza</p>
                </availability>
                <idno type="issue">6</idno>
                <idno type="ISSN">xYxyxcc ???</idno>
                <date>2009-01-25</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">6</biblScope>
                            <biblScope type="vol">II</biblScope>
                            <biblScope>številka 3, september 1992</biblScope>
                            <date when="1992-09">september 1992</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2009-01-25">
                <name>Matija Ogrin</name> - pretvoril besedilo v zapis TEI, dodal strukturne oznake;
                manjkajo oznake za vse slikovno gradivo in gradivo na platnicah.</change>
        </revisionDesc>
    </teiHeader>
    <text>
        <front>
            <titlePage>
                <docTitle>
                    <titlePart>Zaveza št. 6</titlePart>
                    <titlePart>Revija za duhovna, kulturna in politična vprašanja sedanjosti in
                        prihodnosti – s posebnim ozirom na krizo slovenstva po boljševiški
                        revoluciji in državljanski vojni </titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova slovenska zaveza</publisher>
                    <pubPlace>Ljubljana</pubPlace>
                    <docDate>2009</docDate>
                </docImprint>
            </titlePage>
            <divGen type="toc"/>
        </front>
        <body>
            <div type="div1">
                <head>Aktualni kulturnopolitični komentar Nove Slovenske zaveze</head>		
                <div type="div2"><head>Kulturnopolitični komentar – jesen '92</head><docAuthor>Justin Stanovnik</docAuthor>
                    <div type="div3" subtype="intro">
                        <p>Ne gre za interese te ali one stranke, gre za demokracijo in svobodo</p>
                    </div>
                    <div type="div3">
                        <p>Politično razbiranje časa spremljajo stalne nevarnosti: to, kar je delno,
                            je mogoče imeti za celoto; najpomembnejšim stvarem se ne odkaže prvo
                            mesto; izpuščajo se prvine, za katere se pozneje izkaže, da so bistveno
                            določale čas. Hude posledice pa utegne imeti tudi, če se pozabi ali
                            spregleda, na katerem ozadju teče sedanji čas. Zaradi narave tistega
                            ozadja namreč dobijo vsi pojavi posebne vrednosti, tako da so naše
                            kalkulacije, če ga ne upoštevamo, lahko bistveno prizadete. Za vsak čas
                            bi lahko rekli, da ima osnovni nomos, spričo katerega so naša opažanja
                            ali pravilna ali nepravilna, naši posegi pa upravičeni ali neupravičeni,
                            pametni ali nespametni, uspešni ali neuspešni. Ali, da vse povemo še na
                            drug način, tudi tisti, ki smo se malo ukvarjali z matematiko, še vemo,
                            da znak pred oklepajem gospodari nad razmerami znotraj oklepaja.</p>
                        <p>Nočemo trditi, da je iskanje odgovora na vprašanje Quae res agitur – za
                            kaj v kakem času gre – lahko; prav gotovo pa težavnost tega iskanja ni
                            sorazmerna z zmotnostjo tolikih odgovorov. Dostikrat smo sami
                            presenečeni nad tem, da se nam je tista reč, ki jo je pozneje prihodnost
                            postavila na prvo mesto, kar naprej vrtela pred nogami in se je držala
                            vsega, kar smo vzeli v roke, pa je vendar nismo opazili. To je zvečine
                            tako zato, ker nismo dovolj vztrajni: ko dvigamo od časa plast za
                            plastjo, ne čakamo, da se otolit našega spoznanja umiri in da si rečemo,
                            da smo pri zadnjem dosegljivem, ampak se prehitro zadovoljimo. Veliko pa
                            ima pri tem tudi dejstvo, da smo ljudje bitja želja in interesov in ne
                            priprave, kot so kamere in rekorderji.</p>
                        <p>Živimo v času, za katerega moramo reči, da ga označuje pozabljenje tega,
                            kar ga okvirno in hkrati bistveno določa.</p>
                        <p>Najprej bi tvegali in rekli, da je naš čas izreden čas. Dejstvo je
                            namreč, da izhajamo iz dobe, ki je bila v nekaterih potezah zgodovinsko
                            edinstvena v tem, da se pred njo v razponu pomnjenega časa te poteze
                            niso bile pojavile; iz dobe, ki je trajala ne nekaj let povprečne
                            evropske okupacije ampak pol stoletja; iz dobe, v kateri je neka
                            protinaravna ideologija hotela pronikniti v zadnjo celico družbe in v
                            dušo zadnjega človeka in ji je to tudi v nemajhni meri uspelo; iz dobe,
                            v kateri so bila merila normalnega življenja odrinjena,
                            diskvalificirana, zatrta. Po vsem tem pa so nekega pustega in
                            dolgočasnega in zelo navadnega torka prišli ljudje, ki so bili ta svet
                            vzdrževali, in izjavili, da je sedaj te dobe konec. Tako enostavno je to
                            bilo: rekli so, da je sedaj tega konec. Hkrati pa so objavili geslo:
                            Evropa zdaj! In ljudje, vajeni uboganja, so res malo poskočili in si,
                            ker so se bili odvadili razločevati med tem, kar je res in tem, kar ni
                            res, hitro dopovedali, da so v Evropi. In to je sedaj naša usoda: nekaj
                            drugega živimo in nekaj drugega mislimo, da živimo. Misel in dejstvo se
                            ne samo ne pokrivata, ampak sta si v flagrantnem nasprotju.</p>
                        <p>Preden najdemo kako opravičilo za tako hitro pripravljenost, vdati se
                            utvari, povejmo, da je to kljub vsemu zelo čudno. Naša dežela namreč ni
                            osamljena, ampak je del ogromnega prostora med Prago in Habarovskom, v
                            katerem je ducat dežela, velikih in majhnih, prenašalo enako usodo kot
                            mi. In ves informacijski sistem govori o tem, da je nad temi deželami
                            ena sama želja in ena sama muka: kako se rešiti iz preteklosti. In pri
                            tem se zdi, da nobena pot ni prava in da nikjer ni pravega izhoda. Kako
                            to torej, da smo mi že tam čez?</p>
                        <p>Odgovor ni en sam. Najprej se zdi, da mladi rod ni pripravljen sprejeti
                            zgodovine. Ne da bi hoteli moralizirati na visokem koturnu, moramo
                            vseeno reči, da zgodovina nalaga generacijam razna opravila, pa naj so
                            jih pripravljene sprejeti ali ne. Od te, ki sedaj prihaja na oder,
                            zahteva, da prevzame zahtevno opravilo, ki bi mu lahko rekli prihajanje
                            k sebi, v pomenu vračanja v kulturo in omiko. To pa seveda ni kakšno
                            udobno prebujanje, ampak naporno in boleče in malce nevarno osvajanje
                            moralne, politične in gospodarske samostojnosti. Lahko bi tudi rekli,
                            prehajanje od zmanipuliranega objekta do polnopravnega subjekta.
                            Zgodovina jim dopoveduje, da so izbrani za izjemno opravilo, oni pa
                            vztrajajo na tem, da naj se jim godi kot njihovim vrstnikom »v Evropi«.
                            Za Eneja, ki si je posadil hromega očeta Anhiza na rame in ga odnesel iz
                            goreče Troje – ta velika metafora za sprejetje zgodovine – večina ni
                            nikoli slišala.</p>
                        <p>Starejši, tako oni v zrelih letih kot oni na robu, imajo vsak svojo
                            preteklost. To pa ni kakršnakoli preteklost, ampak preteklost v
                            totalitarni državi, ki ima specifično logiko. Ta logika je zgrabila vse
                            in vsakogar, a je tam bila vseeno neka meja, ki so jo eni prestopili in
                            drugi ne. Tisti, ki so se odločili da stopijo čez, bi sedaj radi na ta
                            korak pa tudi na stvari, ki so se tam od njih zahtevale, pozabili. Sedaj
                            je njihova teza sledeča: sedanjost ni nič izjemnega, ker tudi preteklost
                            ni nič izjemnega. Sedanjost ne postavlja pred nas nobenih posebnih
                            nalog.</p>
                        <p>Nazadnje so tu tudi tisti, ki sicer niso začetniki totalitarnega
                            projekta, pač pa njegovi nadaljevalci in dediči. Ingenioznost in
                            domiselnost, ki je odlikovala njihove očete, jih ni zapustila. Ko se je
                            ideologija in na njej zgrajeni imperij začel rušiti, so imeli druge
                            sanje – po Orwellu – v katerih se jim je razodelo, da je imperij mogoče
                            nadaljevati. Sanje so začeli nemudoma uresničevati. Najprej so izjavili,
                            da sestopajo z oblasti, potem pa so pokazali z roko proti Evropi in
                            nemudoma tja tudi krenili – s svojim pratežem, svojimi čredami in
                            ženami. Jasno, da za te ljudi ne preteklost in ne sedanjost nista nič
                            posebnega. Pravzaprav je vse ena sama zakonitost: je čas vojne in čas
                            miru. Zmeraj je v resnici važna samo prihodnost.</p>
                        <p>Tako se mešajo usode, vloge in interesi; utvare in prevare. Mnogo ljudi
                            ima razloge, da pred podobo sedanjosti obesijo platno.</p>
                        <p>Res, mnogo ljudi si ne želi, da se pokaže prava podoba sedanjosti.
                            Predvsem zato, ker njen pravi obraz razgalja nevarno dvojnost.
                            Totalitarna preteklost, na zunaj preklicana, je v resnici še vedno tu,
                            domala nedotaknjena. Ohranila se je v ustanovah, ki danes igrajo vlogo
                            civilne družbe: to je velik del državne uprave, to so znanstvene in
                            pedagoške institucije, to so finance, šolstvo. Tu so, zlasti na
                            vodstvenih položajih ljudje, ki jih je po iskal nekdanji totalitarni
                            sistem in spoznal za vredne. Zato bo naša Evropa, če bo vse tako ostalo
                            in se morda še utrjevalo, v važnem pomenu besede še vedno totalitarna.
                            Instinktivna duša nekdanje komunistične birokracije živi naprej in
                            deluje v logiki svojega ideološkega vzgona.</p>
                        <p>Primer, ki ilustrira našo trditev in mu je hkrati težko oporekati, je
                            obnašanje medijev ob nedavnem komunističnem povratku. Kot hudi in malce
                            hudobni učiteljice in učitelji so ljudje od radia in televizije in
                            časopisov – vse je bilo ustanovljeno še v lepih totalitarnih časih –
                            spremljali vse, kar je storila demosova vlada, s podtikanjem in vpitjem.
                            In potem se komunisti vrnejo in nenadoma nastane velika, izdajalska
                            tišina. Saj je zgodba znana: sedaj državno gospodinjstvo deluje s
                            težavo, a zadovoljivo; levičarska vlada mora ukrepati, razumljivo, tudi
                            trdo; pluralna skupščina preprečuje hitro in ažurno sprejemanje zakonov;
                            stavke pravzaprav niso več legitimne.</p>
                        <p>Nova komunistična levica se ni pripravljena spoprijeti se s svojo
                            preteklostjo in ostaja notranje nesvobodna. V demokratični sistem, ki je
                            prostor odraslih, odgovornih in svobodnih ljudi, ki je transparentni
                            prostor uma, vnaša tujo prvino – svojo lastno nepresvetljeno
                            preteklost.</p>
                        <p>Tak odnos do preteklosti ni slučajen, ampak je sestavni del osnovnega
                            načrta: kako ohraniti oblast pod demokratičnim nebom. Dejstvo, da nova
                            pravna država ni uveljavila svoje vloge proti akterjem preteklega
                            duhovnega, političnega in policijskega nasilja, ni problematično zato,
                            ker se država ni uveljavila na področju, ki ga mora, za ceno svoje
                            kredibilnosti, obvladati. Dalekosežnejše so politične posledice;
                            dalekosežnejše je dejstvo, da sile, ki so bile vpletene v politiko,
                            katere ost je bila naravnana v samo človekovo središče, v njegovo
                            svobodo, niso stopile v narodovo zavest v vsem razponu in vsej globini
                            svojega protidemokratičnega bistva.</p>
                        <p>Nova slovenska zaveza se ne poteguje za procese; njenemu osnovnemu
                            kulturnemu in političnemu instinktu se ideja procesov upira. Poteguje pa
                            se za vsenarodno razpravo o vlogi tiste politične sile, ki se je ob
                            zlomu sistema razprla v pahljačo levičarskih strank. Ni nujno, da o njej
                            spregovori sodnik, nujno pa je, da o njej spregovori kulturna in
                            politična občutljivost naroda. In ta ne potrebuje sodišča za izrekanje
                            sodb; v demokratični kulturi je za tako izrekanje prostor in čas na
                            volitvah.</p>
                        <p>Spričo stanja, ki smo ga tu na kratko skušali prikazati, prihajamo sedaj
                            k jedru tega pisanja. Iz vsega izhaja, da levici ne smemo zaupati
                            velikega prehoda. Ko se bo odločalo, kdo bo dobil v roke vzvode države,
                            moramo na vsak način preprečiti, da ne pridejo v roke levice. Do
                            zadnjega predmestja in do zadnje vasi mora priti ta stavek, v vsako
                            stičišče v mreži narodove zavesti se mora ujeti ta klic. Na vsak način
                            je treba doseči, da ne bo nobenega volilca, ki ga ne bi doseglo to
                            svarilo, potem pa naj se ljudje odločijo, kakor se hočejo.</p>
                        <p>Danes je tak čas, da ne gre za interese te ali one stranke, danes gre za
                            demokracijo in svobodo. To je primum – vse drugo nam bo navrženo. Zato
                            pa morajo zmagati sile demokratičnega bloka. To so ljudje, ki so
                            pripravljeni brez pridržkov sodelovati pri demokratični igri na odprtem
                            prostoru; to so tudi ljudje, ki jih nosi demokratična kultura: to pa je
                            spoštovanje do človeka, osnovna in začetna naklonjenost do človeka.</p>
                        <p>Ko smo kritični do levice, obžalujemo, da moramo tako govoriti o delu
                            slovenskega političnega spektra. Odurno in mrzko nam je to opravilo in
                            ne bi se ga lotevali, ko nas ne bi opravičevala zavest, da je treba tako
                            – in natanko tako – govoriti. Obžalujemo torej to govorjenje in obenem
                            želimo, da se nam verjame, da zadeva izključno področje politike. Ljudi
                            se to govorjenje ne dotika, ne njihovih človeških ali strokovnih
                            kvalitet. Toda stvari stoje tako, da se jih danes v politiki bojimo.</p>
                        <p>Te bojazni ne bo več, ko se bodo razmere v civilnem delu slovenske družbe
                            ustalile: ko bo iz njega izginila ideologija in se v njem naselila
                            velika normalnost, kot bi rekel arhitekt Podrecca. Bila bi pa nedopustna
                            utvara, če bi kdo mislil, da se bodo razmere v civilni družbi uredile
                            hitro in same od sebe. V nekdanjem vzhodnem komunističnem imperiju se je
                            uveljavilo spoznanje, da je institucionalni del civilne družbe tako
                            prepojen z ideologijo, da ne smemo zdravljenja prepustiti reformskim
                            silam, ki v njej brez dvoma so, ampak mora politika s svojimi posegi
                            pospešiti normalizacijo. Če imamo demokratično izvoljeno skupščino
                            upravičeno za politično zavest družbe, potem od nje upravičeno
                            pričakujemo zavesten poseg v to področje.</p>
                        <p>Volitve so izredna priložnost za to, da država govori o sebi in da
                            politične sile govorijo o sebi. Volitve so čas spraševanja in
                            samospraševanja. Katere so torej naše poglavitne pomanjkljivosti?</p>
                        <p>Najprej je tu vsesplošno pomanjkanje iniciative. Ali je vzrok temu
                            odsotnost velikih in malih konceptov in idej, ali pa je vzrok še
                            globlji, povezan s tem, da nam pohaja veselje do življenja, se ne ve. A
                            je tu dejstvo, da tako na ravni vlade in njenih uradov in ustanov, kot v
                            sferi zasebnega in družbenega gospodarstva teče vse v počasnem,
                            langvidnem, samodejnem tempu. Čas kliče ljudi z idejami in iniciativo.
                            Drugič pa je tu vprašanje izobrazbe, znanja, vedenja, sposobnosti. Ne
                            dajmo se varati, izobrazba naših ljudi je vsaj pomanjkljiva, če ne
                            klavrna. Za sodobni svet premalo znamo; ne morda kot posamezniki, kot
                            narod, kot celota znamo premalo. Uprimo se tolikanj razglašenemu mitu o
                            izobraženem Slovencu! Potem pa je tu vprašanje kvalitete naše kulturne
                            in politične elite. Huda reč se je zgodila z nami, si pravimo – najhujše
                            je morda to, da o tem sploh ne govorimo – ko se razgledujemo po visokih
                            pisarnah in uradih in tako redko najdemo človeka, ki bi zaradi svoje
                            naravne in pridobljene odličnosti lahko dajal življenju prepričljivo
                            višje tone. Povprečje ni najboljše merilo, ne v politiki ne v kulturi.
                            Kritika, boljša šola, prost vstop vsem v tekmo za višja in visoka mesta,
                            vse to bo gotovo prineslo uspeh in izboljšanje. Na vse to bomo morali
                            misliti, ko bomo v predvolilnem času razmišljali o sebi.</p>
                        <p>Posebej pa ne bi smeli izgubiti izpred oči osnovnih političnih načel. Teh
                            je gotovo več, mi bi se odločili za naslednje: Prvič, dosledno
                            upoštevanje načel in spoznanj formalne liberalne demokracije; na tej
                            ravni ne sprejemamo nobenih korektur v imenu kakršnihkoli konsenzualnih
                            ideologij. Drugič, dosledno uveljavljanje trga ter svobodnega in
                            odgovornega, na lastnini temelječega gospodarstva. Tretjič, socialna
                            država v mejah pameti in možnosti. Četrtič, zaradi naše specifične
                            zgodovine in naše velike izkušnje kličemo ljudi v političnih in
                            kulturnih ustanovah in vse ljudi k poudarjeni prisebnosti, da ne bi
                            ponovno kaj ogrozilo demokracije in svobode.</p>
                        <p>Nazadnje se moramo še ustaviti pred vprašanjem, kaj nosi demokratično
                            državo. E. W. Böckenförde, profesor v Freiburgu in sodnik ustavnega
                            sodišča v Karlsruheu in udeleženec mnogih simpozijev, je nekoč izrazil
                            vznemirljivo misel: »Svobodnjaška in sekularizirana država živi od
                            predpostavk, ki jih sama ne more garantirati. « Potem pa se je še
                            vprašal, kako naj pridemo do teh predpostavk, če jih ni mogoče niti
                            »zapovedati niti plačati«. Gre za vprašanje svobodne pritrditve
                            posameznika državi. To vprašanje zadeva celotnega človeka, torej tudi
                            kompleks tistih gledanj in odzivov, ki mu pravimo etos. Predvsem pa
                            stopi tu v ospredje vprašanje skupnosti: kaj jo naravno utemeljuje? Tu
                            so gotovo najpomembnejše tri stvari: narod, jezik, vera. V interesu
                            države je torej, da varuje vsako od teh, ne da bi se hotela katere
                            polastiti, ker je jasno, da bo samo v avtonomnosti izvrševala svojo
                            vlogo.</p>
                        <p>V začetku smo opozorili na posebno obliko neprisebnosti, ki se kaže v
                            pozabljenju temeljne zasnovanosti časa. Poudarili smo pomembnost ozadja,
                            na katerem se odigrava sedanjost. Ob tem smo dopustili možnost groteskne
                            iluzornosti, v katero stopi naša interpretacija sedanjosti, če tega
                            ozadja ne upošteva. Danes predstavlja za nas to ozadje izhod iz
                            totalitarnega komunizma, z implikacijami, ki ta izhod delajo za veliko
                            in sekularno opravilo.</p>
                        <p>Nedavno je novo vodstvo časnika Slovenec izrazilo neko prepričanje, ki
                            zadeva našo temo: »Prav tako, kot bo v zahodnem svetu prihodnji razvoj
                            zaznamovan z odnosom med liberalizmom in konservativizmom, bo tudi
                            horizont slovenskega nacionalnega in kulturnega razvoja odvisen od
                            razmerja med njima.« Če sta izraza liberalizem in konservativizem
                            najboljša za označitev razmerja v evropskem političnem in kulturnem
                            prostoru, je morda še vprašanje, a osnovna ideja se nam zdi
                            sprejemljiva: soobstojnost tega, kar ta dva izraza pokrivata, bo najbrž
                            res usoda bodoče Evrope. Tudi Slovenije, nekoč. Gotovo pa je, da se
                            ugledni časnikarji s tako formulacijo izmikajo zahtevam slovenske
                            sedanjosti. Zdi se, da so v stanju odmisliti tisti znak pred oklepajem,
                            zaradi česar se bojimo, da količine, s katerimi bodo delali, ne bodo
                            izražale dejanskega stanja. In zaradi tega časnik morda ne bo mogel
                            opravljati tistega dela, ki ga od njega zahteva realni zgodovinski
                            čas.</p>
                    </div>
                </div>
            </div>
            <div type="div1">
                <head>Leto 1945 – paranoja zmagovalcev ali logika neke ideje</head>
                <div type="div2">
                    <head>Poboj mladoletnih domobrancev</head>
                    <docAuthor>Pavel Kogej</docAuthor>
                    <div type="div3">
                        <p>Poboj domobrancev, ki so jih dobili v roke partizani kot vojne ujetnike,
                            in poboj drugih odkritih ali potencialnih antikomunistov iz civilnih
                            vrst, je gotovo največji zločin nad slovenskim narodom v vsej njegovi
                            zgodovini. Vseh skupaj je bilo pomorjenih v mesecih maju, juniju in
                            juliju najmanj petnajst tisoč. Slovenski komunisti so se dobro zavedali,
                            da je to nezaslišan zločin, prav zato so ga še in še prikrivali. Toda
                            prehudo je bilo, da ne bi</p>
                        <p>vse skupaj prišlo na dan. Res je, da uradna zgodovina ni še kaj dosti
                            povedala o vseh teh zločinih, toda resnica je tu. In zato so morilci
                            začeli iskati vsa mogoča opravičila.</p>
                        <p>Eno prvih opravičil je bilo, da je bila v tistem negotovem času takoj ob
                            koncu vojne likvidacija sovražne slovenske vojske nujna. Skupaj z
                            bivšimi zavezniki so pomenili potencialno vojaško nevarnost. Pri tem
                            opravičilu moramo takoj postaviti vprašanje, zakaj so v tem času prav
                            tako zverinsko pobili na stotine civilistov, med njimi zelo veliko žensk
                            in ne malo otrok. Pobili niso samo tistih, ki so se vrnili iz Vetrinja,
                            ampak še mnogo, mnogo več tistih, ki niso nikamor bežali. Tu mislim na
                            mnoge ugledne slovenske družine, katerih niso utegnili likvidirati že
                            med vojno. Med opravičili slovenskih partizanskih veljakov so bile celo
                            take izmišljotine, da domobranci niso bili pobiti kot vrnjeni ujetniki,
                            temveč da so padli v zaključnih bojih za osvoboditev Slovenije.</p>
                        <p>V istem času se je pojavilo drugo opravičilo. Rekli so, da ti poboji niso
                            bili načrtni, ampak so bili izraz splošne ljudske jeze. Postavljali so
                            analogijo s poboji v Franciji, kjer so se ljudje znesli nad
                            kolaboracionisti. Pri nas prav gotovo takih spontanih »ljudskih« pobojev
                            ni bilo, ali pa so bili sila redki. Vse je potekalo strogo organizirano.
                            Na poti skozi Celje v taborišče Teharje, ki je potekala zelo počasi in
                            ponižujoče in na očeh vseh Celjanov, se ni zgodilo, da bi Celjani pobili
                            enega ujetnika.</p>

                        <figure>
                            <graphic url="slike_z_06/z_06_01.png"/>
                            <head>Molčanje gozdov</head>
                        </figure>
                        <p>Opravičilo, ki ga poslušamo in beremo zadnje mesece, pa je, da vodstvo
                            slovenskih partizanov in slovenska OZNA ni imela s temi pomori nič
                            opraviti. Imeli so druge opravke, nekateri so bili sploh takrat nekje
                            drugje in so za pomore zvedeli šele več let za tem. Za pomor je kriva
                            neka jugoslovanska rdeča (ljudska) armada. Kakšno sprenevedanje! In to
                            so si morilci izmislili šele sedaj, ko smo se z JLA razšli. To
                            odrešujočo pogruntacijo ponavljajo sedaj vsi kot papagaji. V soboto, 25.
                            julija tega leta, je kočevskim borcem ob njihovi obletnici govoril
                            tovariš Kučan, predsednik slovenske države.</p>
                        <p>Med drugim je borcem povedal: »Povojnih dogajanj ni mogoče naprtiti
                            slovenskim partizanom.« Če tako govori sam predsednik, bodo tej
                            izmišljotini kmalu verjeli tisti Slovenci, ki tega niso doživljali,
                            predvsem mislim na mlade generacije. Zato je nujno, da se čimprej pove
                            vsa resnica o pobojih in tudi, kdo so bili glavni voditelji te
                            morije.</p>
                        <p>Sam sem bil neposredna priča pobojev. Po čudežu sem preživel teharsko
                            taborišče, ki so ga upravljali izključno slovenski partizani. Poveljnik
                            taborišča je bil slovenski partizanski oficir Turnher. In vsi drugi, ki
                            so v Teharje prihajali s svojimi »sugestijami«, so bili slovenski
                            partizanski oficirji. Podobno je bilo tudi v Šentvidu, kot pripovedujejo
                            preživeli. Dobro se spominjajo nekaterih oficirjev – selektorjev, ki so
                            danes zelo znani aktivni univerzitetni profesorji brez kakršne koli
                            starostne demence. Upam, da so tako pogumni, da se bodo sami oglasili in
                            povedali resnico, zato jih sedaj z imeni ne izzivam.</p>
                        <p>Moje pričevanje pa je naslednje:</p>
                        <p>Večino domobrancev iz taborišča Vetrinje so Angleži kot vojne ujetnike
                            vrnili partizanom v Slovenijo. En del je šel preko Jesenic, Kranja in
                            Škofje Loke v Šentvid, drugi del pa preko Pliberka, Slovenj Gradca in
                            Celja v Teharje (nekatere so vozili na ta cilj preko Dravograda in
                            Maribora). Glavni zbirni taborišči sta bili Šentvid in Teharje. Vračanju
                            se je izognil le manjši del domobrancev. Nekateri so se sami porazgubili
                            iz vetrinjskega taborišča, ko so začeli sumiti, da je z vračanjem nekaj
                            narobe. Prav tako pa se je rešil predaje zadnji transport, kajti takrat
                            se je že nedvoumno izvedelo, kam jih peljejo. Toda glavnina je prišla v
                            ujetništvo slovenske partizanske vojske.</p>
                        <p>Kaj z ujetniki? Maršal Tito je s svojim ožjim partijsko-partizanskim
                            vodstvom odločil, naj se vse ujetnike »domačega porekla«, ki so se
                            borili proti partizanom, enostavno fizično likvidira. Dopustil je le
                            redke izjeme. Pri tem pa se je izkazal z »izjemno humano« gesto in
                            naročil, naj se</p>
                        <p>pusti pri življenju mladoletnike – to je tiste, ki so mlajši od 18 let in
                            ki niso zakrivili krvavih zločinov. S tako odločitvijo so se povsem
                            strinjali tudi slovenski voditelji. </p>
                        <p>To povelje se je na videz res uresničevalo. Po prihodu zadnjega
                            transporta v taborišče Teharje sta se začela popis in selekcija
                            domobrancev. Pomikali smo se mimo barake, v kateri so za okni kot za
                            šalterji tovarišice jemale podatke. Povedati si moral priimek in ime,
                            datum rojstva in morda še kaj. Prav dosti jih ob tem prvem popisu ni
                            zanimalo. Večina domobrancev je dobila oznako »C«, kar je pomenilo
                            takojšen pomor. Fantje in možje takrat tega še niso vedeli. Mladoletniki
                            z rojstnimi letnicami 1929, 1928 in delno 1927 so dobili oznako »A«. V
                            začetku je bilo v tej skupini 400 do 500 fantov. Nekateri v to skupino
                            niso hoteli. Niso se hoteli ločiti od svojih soborcev ali pa so hoteli
                            ostati skupaj s svojimi starejšimi brati. Iz mojega domačega kraja
                            Logatca se tako nista ločila brata Poženel. Mlajši Niko, ki bi verjetno
                            pomor preživel, je hotel ostati skupaj s starejšim bratom Martinom in se
                            je sam odločil za skupino »C«. Čeprav nisem imel bratov, sem se podobno
                            odločal tudi sam. Imel sem se za odraslega fanta s trdo brado in za
                            prekaljenega borca. Kaj naj bi vendar počel med mladoletniki? Toda
                            tovarišica ob oknu mi je odločno zapovedala: »Kogej, ti greš v skupino
                            A«. Ta gospa je verjetno še živa in iskreno hvaležen ji moram biti za
                            svoje življenje. Toda naj povem, da sem se v nadaljnjih postopkih
                            obnašal mnogo bolj modro.</p>
                        <p>V naslednjih dneh se je začelo čiščenje skupine »C«. Večer za večerom so
                            v taborišče prihajali tovornjaki. Takrat je moralo celo taborišče
                            popolnoma utihniti in vsi smo morali leči na tla. V tej tišini v mraku
                            in v temi se je slišalo samo izklicevanje imen in odzivi poklicanih, ki
                            so jih vezali z žico in nalagali na tovornjake. To doživetje je bilo
                            nekaj posebnega, nekaj svetega. Še danes imam občutek, kot bi
                            prisostvoval obredu mašniškega posvečenja. Nekako v dveh ali treh tednih
                            je bil taboriščni prostor, kjer je trpelo več tisoč domobrancev,
                            izpraznjen.</p>
                        <p>Po tem množičnem pomoru so slovenski partizanski rablji dobili več časa
                            tudi za nas mladoletnike. Od nas so zahtevali več podatkov kot ob prvem
                            popisu. Predvsem so hoteli vedeti za kraj rojstva, za zadnje stalno
                            bivališče in kraj zadnje vojaške službe. Ti podatki so jim služili
                            predvsem za to, da so pričeli s poizvedbami in iskanjem mnenj krajevnih
                            partijskih oziroma ofarskih aktivistov, kaj naj s posameznikom ukrenejo
                            oziroma ali ga lahko pustijo pri življenju. Ko so začeli prihajati
                            odgovori, so posameznike začeli pošiljati na morišče. Toda tudi brez
                            mnenj s terena so med nami iskali fante iz znanih protikomunističnih
                            družin. Tako je bil na primer umorjen Basaj, sin predsednika narodnega
                            sveta.</p>
                        <p>Po fante pa so prihajali iz posameznih krajev terenski aktivisti in
                            domači partizani tudi osebno. Poveljstvo taborišča jih ni oviralo, da so
                            fante odpeljali in večkrat na najbolj krut način pobili.</p>
                        <p>Najhujšo čistko so izvedli šentjernejski »vojvode«. Pripeljali so se z
                            osebnim avtomobilom, se porokovali z oznovci v taborišču in se
                            dogovorili, naj se skliče na kup vse mladoletnike iz šentjernejske
                            doline. Fantje so se na ta poziv, razen ene ali dveh izjem, odzvali. Vsi
                            so bili še isti dan, kot se reče po partizansko, likvidirani. Kdor ne ve
                            za ta dogodek, se danes lahko čudi, kako da ravno v šentjernejski fari
                            skoraj ni preživelih domobrancev. Preživelo jih je le nekaj, in to
                            predvsem tistih, ki se niso umaknili na Koroško in se tudi na pozive v
                            maju, naj se javijo novim oblastem, niso odzvali. Več mesecev so se
                            skrivali in počakali čas, ko so likvidacije pojenjale. </p>

                        <figure>
                            <graphic url="slike_z_06/z_06_02.png"/>
                            <head>Samotno znamenje</head>
                        </figure>
                        <p>Vrste mladoletnikov pa so se redčile tudi po naravni poti. Sam sem dnevno
                            sodeloval pri pokopih. Prijavil sem se za grobarja (čeprav je bilo to
                            tvegano, kajti grobarje se na koncu likvidira), ko je umrl prvi moj
                            sovaščan in prijatelj. To je bil dijak Franci Špacapan. Umrl je za
                            posledicami pretepanja, ki smo ga bili deležni od celjskega kolodvora do
                            taborišča Teharje. S puškinim kopitom je dobil tak udarec po glavi, da
                            se mu je zmešalo. Pa tak nežen, do skrajnosti pošten in miroljuben fant!
                            Prepričan sem bil, da bo kmalu prišel čas, ko bomo grobišče odprli in
                            naše fante dostojno pokopali v blagoslovljeno zemljo. V čevlju pod
                            desnim stopalom sem imel skrito drobno beležnico v tankih usnjenih
                            platnicah. Tu sem si zapisoval in izrisal oznake, po katerih bi truplo
                            kasneje spoznal. Umrle in pobite smo pokopavali v grapi tik pod
                            taboriščem. V tej zaraščeni grapi je bil izkopan dolg, okrog dva metra
                            globok jarek. Sem smo polagali mrtva telesa umrlih in pobitih enega
                            poleg drugega in jih nato pokrili z malo zemlje. Ko je bila vrsta
                            končana, smo nanjo začeli polagati novo. (Danes je na to grobišče
                            nasutih nad deset tisoč kubikov odpadkov iz celjske cinkarne!). Fantom,
                            ki sem jih dobro poznal, sem roke pri polaganju položil v tak poseben
                            položaj, da bi bil to razpoznavni znak. Poleg tega sem vsakemu na
                            določeno mesto pod obleko skril kak kamen. Grobarsko delo se je
                            ponavljalo skoraj sleherni dan. Od mojih prijateljev sovaščanov je bil
                            naslednji na vrsti Ivan Molk, prav tako dijak, ki je umrl od izčrpanosti
                            in bolezni. Njegovo mučno hiranje so si zapomnili mnogi preživeli
                            taboriščniki. V času mojega grobarstva smo imeli samo en primer
                            samomora. Fant si je z britvico prerezal žile na roki in zjutraj smo ga
                            našli mrtvega. V omenjeno beležnico sem si zapisal tudi osnutke
                            teharskih sonetov. Nekaj let po tem dogajanju sem vse te dogodke skrbno
                            obnovil in zapisal. Toda ta zapisnik je ob tajni preiskavi moje
                            študentske sobe izginil. Morda ga na Udbi še hranijo! Med ohranjenimi
                            zapiski je sonet »Pokop«:</p>
                    </div>
                    <div type="div3">
                        <head>Pokop</head>
                        <p>Mrliči živi z mrtvim na ramah</p>
                        <p>kot sence vlečejo se iz barak.</p>
                        <p>Pod truplom lahkim kleca jim korak, </p>
                        <p>duši jih v prsih ilovnati prah.</p>
                        <p>Oči v zemljo ima uprte vsak:</p>
                        <p>v njih davno ugasnil je tesnobni strah </p>
                        <p>pred mrtveci, ki znesli na rokah </p>
                        <p>so v jarek jih – brez križev in oznak.</p>
                        <p>Poslednja pesem čuje se lopat</p>
                        <p>in že pokrit z zemljo je mrtvi brat; </p>
                        <p>brez solze; v grlu je umolknil jok.</p>
                        <p>Stražar priganja in še zadnjikrat </p>
                        <p>zvali se v jamo prst iz težkih rok. </p>
                        <p>Mrtvaški mir spet leže naokrog. </p>
                    </div>
                    <div type="div3">
                        <p>Toda ravno umiranje od lakote je za nekatere potekalo prepočasi. Iz
                            republike so k nam na oglede prihajali tudi visoki politično-vojaški
                            (oznovski) obiski. Predstavljam si, da so ob enem takih obiskov
                            tovariši, ki so vedeli za bližnjo amnestijo, ugotovili, da je te
                            »belogardistične mularije« le preveč. Sklenili so, da se jih polovica
                            enostavno likvidira. Katere naj izberejo za likvidacijo, so prepustili
                            taboriščnemu vodstvu. Teharsko vodstvo (nasproti šentviškemu, kot bomo
                            še videli) je ukrepalo še kar logično. Nekega popoldneva se med nami
                            pojavi gizdalinski oznovski oficir Tomo z mapo v roki. Skliče nas v zbor
                            in pove, da bodo nekatere izmed nas prestavili v drugo, delovno
                            taborišče. V poštev pridejo starejši, predvsem tisti, ki so služili
                            vojake že eno leto ali več. Rekel je še, da imen in podatkov ne bo iskal
                            po popisih, ki jih ima, ampak naj se vsi tisti, ki spadajo v omenjeno
                            skupino, zberejo na določeno mesto. Takrat sem videl, kaj za mnoge
                            pomeni lakota in želja po preživetju. Mnogi so bili prepričani, da k
                            prisilnemu delu spada tudi hrana. Tovariš Tomo ni imel z zbiranjem
                            prostovoljcev nobenih problemov, kajti k iskani skupini so se
                            priključevali tisti, ki so tja spadali in še mnogi drugi, ki so bili pri
                            domobrancih le nekaj mesecev. Ko so ugotovili, da je skupina dovolj
                            velika, so z zbiranjem prenehali. Vse so odpeljali v smrt. Tisti, ki bi
                            morali iti v to skupino, pa se ji nismo priključili, smo bili drugi dan
                            v skrbeh, da bodo spiske podrobno pregledali in nas odkrili. Toda nič od
                            tega! Dovolj je bilo, da so skupino mladoletnikov prepolovili.</p>
                        <p>O prepolovitvi mladoletnih domobrancev v šentviškem taborišču pa
                            preživeli gorenjski domobranec Vladimir Kern poroča takole:</p>
                        <p>»Zgodilo se je nekako dva tedna pred amnestijo, lahko pa tudi kak dan
                            manj. Skupina partizanskih slovenskih oficirjev je sredi dopoldneva
                            dokaj bučno prihrumela pred vhod v kapelo šentviškega zavoda, kjer smo
                            bili zaprti mladoletniki z minimalnim stažem pri domobrancih. Moje mesto
                            je sicer bilo bliže porušenemu oltarju, a prav tisti čas sem se
                            zadrževal pri znancih, ki so imeli svoj prostor blizu vhoda. Iz zelo
                            glasnega razgovora je bilo razumeti, da se oficirji prerekajo, kako
                            odbrati polovico. Prav natančno in sveže imam v spominu, da je eden od
                            njih predlagal: 'Najbolj pravično bo po vojaško!' Postrojili so nas na
                            širokem hodniku pred kapelo. Za brezhiben red in disciplino je poskrbel
                            znani, razvpiti pritlikavec iz Radovljice s svojim značilnim fijakarskim
                            bičem, ki je tudi sicer deloval na tem hodniku. Prešteli smo se po
                            vojaško, to se pravi: prvi, drugi, prvi, drugi in tako do konca. Ne
                            spominjam se več, ali so bili nesrečniki prvi ali drugi. Komanda se je
                            glasila 'Vsi prvi (morda drugi) dva koraka naprej! – Na desno! – Marš!'
                            Druga polovica, ki smo ostali na hodniku, smo se razočarani vrnili v
                            kapelo, kajti rečeno je bilo, da gredo odbrani ven na delo. Še isti dan
                            pozno popoldne smo zvedeli, da jih vežejo po dva in dva z žico, nalagajo
                            na kamione in odvažajo. Nekateri naši so to videli skozi okno, strahotne
                            krike mučenih pa smo slišali vsi. Še ene podrobnosti se natančno
                            spominjam. Eden od omenjenih oficirjev je bil zelo mlad, močan in
                            škilast. Vem tudi to, da nismo nikoli za nikogar od odpeljanih slišali,
                            da bi preživel. Iz nekaterih pokolov je komu le uspelo pobegniti, iz
                            pokola mladoletnikov pa nikomur.</p>
                        <p>Naslednji dan so nas začeli obravnavati nekako popustljiveje. Bližala se
                            je amnestija in izpust. Po moji oceni nas je dočakalo amnestijo manj kot
                            200 od prvotnih približno 600 mladoletnikov v Šentvidu. Najmanj tretjino
                            so namreč že v prvem mesecu pomorili terenci, ki so prihajali v
                            taborišče izbirat svoje žrtve. Pravijo, da so te posameznike pobijali
                            kar v kleteh tega zloglasnega slovenskega taborišča.«</p>
                        <p>Po tej generalni čistki v taboriščih Teharje in Šentvid so se začele
                            priprave na amnestijo, česar pa takrat jetniki nismo vedeli. Najprej so
                            uprizorili nekako sodno farso. V Teharjah je to potekalo takole: Iz
                            Celja so prišli nekaki sodniki in zapisnikarica. Namestili so se v
                            baraki zunaj</p>
                        <p>žične ograje. Tja so nas potem kar v vrstah gonili naši partizanski
                            stražarji.</p>
                        <p>Kaj so nas izpraševali, se niti dobro več ne spominjam, kajti vse skupaj
                            je bilo silno neresno. Vem le, da sem bil obsojen na 18 mesecev
                            prisilnega dela. To se mi je zdelo toliko kot nič nasproti dotedanjim
                            množičnim pomorom. In vendar je ta obsodba prišla v sodni arhiv. To vem
                            za gotovo, ker sem pred nekaj leti imel opravka s sodiščem kot
                            obdolženec (šlo je za nepomembno zadevo). Takrat me je sodnik vprašal,
                            če sem bil kdaj obsojen. Mirno sem odgovoril, da ne, ker sem takratno
                            kazen imel za ničevo zaradi amnestije, od druge zaporne kazni, ki sem jo
                            prejel od vojaškega sodišča in v celoti odsedel (oziroma oddelal), pa je
                            minilo toliko let, da sem že lahko dobival potrdila o nekaznovanju.
                            Vendar sodnik z mojim odgovorom ni bil zadovoljen. Iz mape na sodnijski
                            mizi je izvlekel fotokopijo teharske obsodbe in mi očital, da ne govorim
                            resnice. No, od takrat vem, da smo nekje še dobro »arhivirani«.</p>

                        <figure>
                            <graphic url="slike_z_06/z_06_03.png"/>
                            <head>Deček sprašuje</head>
                        </figure>
                        <p>Naslednji dogodek je bilo evidentiranje naših fizičnih osebnosti. To je
                            moralo biti nekje v začetku avgusta. V taborišče je prišel fotograf in
                            »strokovnjak« za prstne odtise. Vsakemu so pred slikanjem dali tablico s
                            številko. Zapomnil si je nisem, ker sem bil z njo opremljen samo pri
                            slikanju. Vsakega so fotografirali od spredaj in še v profilu. Nato pa
                            so pobrali odtise vseh petih prstov. Na ta način so si uredili kartoteko
                            političnih kriminalcev. Srčno si želim, da bi kdaj prišle na dan te
                            fotografije, da bi slovenski narod videl, kaj so bili komunisti sposobni
                            narediti v dobrih dveh mesecih z domobranskimi jetniki – mladoletniki.
                            Bili smo živi okostnjaki. Če ne bi bili izpuščeni, je do popolnega
                            pogina manjkalo največ dva tedna! Zase vem, da že nekaj dni pred
                            izpustom nisem mogel použiti nobene hrane, če se tisto, kar smo dobili,
                            sploh lahko hrana imenuje. Rešeni mladoletniki iz Ljubljane so nam
                            kasneje pripovedovali, da so nekaj naših fotografij videli v izložbah
                            Slavije, kjer je bila razstava dokumentov iz nemških koncentracijskih
                            taborišč. Bile so več kot primerne za to, kajti še nacisti so svojim
                            »klientom« dopuščali več mesecev preživetja! </p>
                        <p>Z amnestijo in odpustom iz taborišča meseca avgusta (moja skupina je
                            odšla domov 17. avgusta) pa poboj mladoletnikov še ni bil končan. Na
                            terenu se je začel lov na vračajoče se domobrance. Kar precej tistih, ki
                            so imeli od železnice do doma še nekaj kilometrov poti, je na tej poti
                            za vedno izginilo. Za nekatere se je zvedelo, kje ležijo pobiti, za
                            druge pa nikoli. Šele ko bomo dobili iz arhiva sezname izpuščenih
                            mladoletnikov (ti seznami obstajajo!), bomo lahko z gotovostjo vedeli,
                            koliko in kateri so bili med potjo domov pomorjeni.</p>
                        <p>Tudi jaz sem bil med tistimi, ki jim preživetje ni bilo namenjeno. Mami
                            so logaški terenci kmalu povedali, da mene domov ne bo. Toda vprašalnika
                            zame Logatec nikoli ni videl, kajti nikoli nisem povedal, da sem tam
                            doma. Nekaj dni po vrnitvi pa so me prišli iskat, da bi me likvidirali.
                            Toda doma so našli negibnega, nezavestnega, na pol mrliča. Ni se jim
                            zdelo vredno, da bi me zavlekli v bližnje brezno, kajti prepričani so
                            bili, da bom brez tega izdihnil. Toda božje poti so nepredvidljive. Po
                            dobrem mesecu ali dveh sem spet oživel. Takrat pa so se že bližale
                            volitve in z likvidacijami brez obsodb so prenehali.</p>
                        <p>Naslednje leto smo si preživeli iz uničevalnih taborišč vsak po svoje
                            lizali rane. Preživljali smo se z najbolj neuglednimi in težaškimi deli,
                            da ne bi komu bili na poti. Toda še pri tem nismo imeli vselej miru.
                            Toda v jeseni leta 1946 smo se brez dogovora skorajžili in kar velik del
                            se nas je znašel v Ljubljani, kjer smo poskušali nadaljevati šolanje.
                            Nekaj časa, dokler oznovska mašinerija ni začela delovati, so nas
                            pustili pri miru. Toda kmalu so se začeli pozivi na ponovna zaslišanja.
                            Bili smo neprestano pod raznimi pritiski. Ponovno so nas zapirali,
                            pošiljali v delovna in druga taborišča in nas še na druge načine
                            maltretirali. O teh zgodbah oziroma usodah posameznikov bi se dalo
                            napisati knjige. Toda kljub temu, da smo zgubljali leta po zaporih in
                            taboriščih, smo vztrajali. Ponovno smo se vračali k študiju.</p>
                        <p>Če beseda »zdesetkani« pomeni, da preživi vsak deseti, potem za
                            domobranske ujetnike iz Teharja in Šentvida ta pojem ne velja! Kajti
                            preživel ni niti vsak dvajseti. In vendar je danes med preživelimi več
                            kot deset zdravnikov, prav toliko pravnikov, enako število inženirjev
                            raznih strok in prav tako profesorjev in duhovnikov.</p>
                        <p>Še živim pobudnikom pobojev je danes žal, da so pristali na amnestijo, ki
                            je bila le politična propagandna akcija za tujino in morda tudi za
                            domače ljudi. Prepričani so, da bi bilo bolj pametno, če bi pobili vse.
                            Toda motijo se! Popolnega zločina ni! Na koncu koncev spregovorijo tudi
                            zasuta usta.</p>
                    </div>
                </div>
                <div type="div2">
                    <head>Teharska nedelja</head>
                    <docAuthor>Justin Stanovnik</docAuthor>
                    <div type="div3">
                        <p>Na godovni dan sv. Roka, 16. avgusta leta 1945 so se v eni od treh hiš v
                            vasici Ščurki globoko pod Turjakom nenadoma odprla vrata. Sonce je bilo
                            že zdavnaj zašlo za Kurešček in v ozki dolini se je somrak že umaknil
                            temi. Na Visokem je odzvonilo avemarijo in v hiši so bili ravno pri
                            večerji.</p>
                        <p>Bili so nemalo presenečeni, saj ni bilo nobenega znaka, da kdo prihaja,
                            ne laježa psa ne trkanja. Samo vrata so se bila tiho odprla in pred
                            njimi je v poltemi, ker ga luč od mize ni dosegla, stal mlad fant
                            shujšanega obraza, brez kape ali torbe, v ponošenih čevljih in
                            razdrapani vojaški bluzi. Potem pa so ga takoj spoznali. Planili so
                            pokonci in mu poleteli naproti: »Tone, si prišel!« Skoraj hkrati so se
                            ga tako razveselili in, kakor da bi se vsi nenadoma nečesa domislili,
                            hkrati vsi takoj vprašali: »Kje pa je Jože?«</p>
                        <p>Fant ni takoj odgovoril. Ko je tako stal pred njimi, je pozabil na
                            odgovore, ki jih je bil pripravil na poti. Ves čas, odkar so ga zjutraj
                            izpustili iz Teharij, je vedel, da ga bo, ko pride domov, čakalo to
                            vprašanje, pa ni vedel ne takrat pa tudi pozneje ne, ko je zavil s ceste
                            na kolovoz proti domu, kaj bo nazadnje rekel. Celo pot se je mučil s
                            tem. Zlasti potem, ko je šel peš od Polja, kjer je izstopil s celjskega
                            vlaka, čez Orle, kjer so mu pri znani hiši dali jesti, pa potem, ko je
                            pri Pijavi Gorici zavil v želimeljsko dolino in se bolj vlekel kot hodil
                            proti domu. A sedaj je naposled bilo treba nekaj reči: »Nekje na poti se
                            je izgubil, a bo prišel, tudi on bo prišel.«</p>
                        <p>Zdelo se je, da je domače odgovor potolažil. Ko so odslej dodajali ob
                            večerih očenaše za razne potrebe, je bil eden vedno tudi za Jožeta, »da
                            bi se nazadnje srečno vrnil«. Kako dolgo je to trajalo, pisec teh vrstic
                            ne ve; tudi ne ve, kako se je Tone pri tem počutil in kako je vse to
                            sploh lahko prenašal. Vedel je namreč, da Jožeta ne bo.</p>
                        <p>Kak mesec in pol pred tem se je v Teharjah zgodilo nekaj, kar je
                            prebivalce tega kraja, čeprav so se v njem uveljavile razmere, v katerih
                            si lahko pričakoval dobesedno karkoli, prizadelo tako hudo, da tega ni
                            mogoče nikoli pozabiti. Smrt je namreč takrat stopila med nas na posebno
                            brutalen način. Morda smo to tako občutili tudi zato, ker si je tokrat
                            nadela masko grotesknega sodnega postopka.</p>
                        <p>Taborišče se je bilo tedaj že močno izpraznilo. Ostali smo v glavnem
                            mlajši od osemnajst let in nekateri bejevci, starejši domobranci, ki so
                            oblekli uniformo šele zadnje mesece pred koncem vojne. Zdi se mi tudi,
                            da so že bili odpeljali tiste mladoletnike, ki so sicer bili mlajši od
                            osemnajst let, a so bili pri domobrancih več kot eno leto. Ni nas torej
                            bilo mnogo, gotovo manj kot petsto. </p>
                        <p>Od vseh težav, ki so mučile taboriščnike, je bila verjetno najhujša
                            lakota, še bolj kot strah, kaj bo. Z lakoto je povezanih mnogo
                            nenavadnih stvari, predvsem pa je popolnoma nemogoče, da bi jo človek
                            kolikor toliko verodostojno podoživljal v spominu.</p>

                        <figure>
                            <graphic url="slike_z_06/z_06_04.png"/>
                            <head>Deomobranec Jože Krampelj 1945</head>
                        </figure>
                        <p>To sem doživel v nekem drugem taborišču pod komunistično upravo štiri
                            leta pozneje. Tam smo bili zares zelo lačni, poleg tega pa smo morali še
                            trdo delati, predhodniki sedanjih policistov so za to znali imenitno
                            poskrbeti. Na dan smo morali nakopati in naložiti deset vagončkov
                            gramoza. Lakota tu ni bila tako skrajna kot v Teharjih, vendar mi je
                            učinkovito dokazala, kako nezanesljiv je v določenih stvareh človekov
                            spomin. Nekega dne – enkrat samkrat se mi je to posrečilo – sem prišel
                            med tiste, ki so šli s kamionom v Maribor po hrano. Tam je bilo zmeraj
                            nekaj priložnosti, da si je človek kaj nabavil: med tem ko so se stvari
                            nakladale, je bilo mogoče dati kaj v usta, nekaj si lahko vtaknil tudi v
                            žep in, če si imel srečo na vhodu, si nazadnje kaj prinesel še v
                            taborišče. Tista vožnja v Maribor je bila posebej srečna. Z mano se je
                            namreč peljal tudi neki zapornik, sicer operni pevec. V enem od bolj
                            zakotnih mariborskih dvorišč – ne vem, kje je to bilo in kaj smo tam
                            počeli – je stopil na kamion in začel prepevati »Prijat'lji, rada šla bi
                            z vami, a to mogoče ni nocoj«. Še danes ne vem, ali je to pesem ali
                            arija, a učinek je bil sijajen. Petje je privabilo ljudi, zlasti ženske,
                            miličnik si ni upal ali pa ni hotel intervenirati, opogumilo naju je
                            občinstvo, ki ga je bilo vedno več, in med tem, ko je oni na kamionu
                            prepeval, sem jaz polnil žepe s kruhom in cigaretami. Tudi »doma« je šlo
                            vse po sreči, svoj del plena sem spravil v taborišče in ga razdelil med
                            svoj ožji krog. Bilo je že pozno, ulegel sem se na pograd in se zalotil
                            pri nezaslišani misli. Nista bili minili dve uri od takrat, ko sem bil
                            lačen, kot so bili sedaj ljudje, ki so ležali po pogradih naokoli, a si
                            že nisem mogel več predstavljati, kaj to v resnici pomeni, kako to je.
                            Nisem jih mogel več razumeti.</p>
                        <p>To pripovedujem zato, da bi tako kot jaz moji bralci iz svoje site
                            sedanjosti mogli razumeti nesrečne ljudi, o katerih pripoveduje ta
                            zgodba.</p>
                        <p>Kot rečeno se je tedaj število taboriščnikov v Teharjah že zelo
                            zmanjšalo. Nekega dne so nas po skupinah začeli voditi v kletne prostore
                            barak, ki so spadale v komandni sklop. Ko smo bili prišli v taborišče,
                            smo morali vse oddati, zlasti pa nahrbtnike, ki so jih potem spravili v
                            tiste kleti pod barake. Sedaj je vsak od nas, ki smo še ostali, dobili
                            po en nahrbtnik.</p>
                        <p>Kdo je bil nekdanji lastnik tistega, ki si ga dobil ti, se seveda ni
                            vedelo, razen če ni bilo v njem kakega pisma ali fotografije ali kakega
                            drugega znaka, po katerem se je dalo sklepati, kdo ga je bil nekoč
                            nosil. Mene je doletela velika sreča. V nahrbtniku, ki so ga vrgli meni
                            – le kdo je bil ta izbrani bralec – je bila drobna knjižica Balantičevih
                            poezij. Mogoče bo kdo imel za pretirano, če pravim, da je čisto mogoče,
                            da so mi tiste pesmi rešile življenje, a je vendar res, da se je od
                            takrat svet okoli mene odmaknil v nekakšno neresničnost. V nekem važnem
                            pomenu te besede je bilo tako, kot da ga ne bi bilo. Resnično resnične
                            so bile samo tiste pesmi, ki sem jih bral in ponavljal, bral in
                            ponavljal. Bile so, kakor sem pozneje skusil še večkrat, v taborišču in
                            pri vojakih, otok notranje svobode.</p>
                        <p>V tistih nahrbtnikih pa so bile še druge reči: v zavitku je morda ostalo
                            še malo piškotov, včasih je bila tam tudi konzerva, vse sami ostanki
                            tistih stvari, ki so nam jih dali ob odhodu iz Vetrinja Angleži, da bi
                            uspešneje zamaskirali svoje namene. Važno je pri tem to, da se je sedaj
                            vedelo, da so v tistih kleteh stvari, od katerih je mogoče živeti, se
                            pravi, živeti kak dan več. Razmere v taborišču so se medtem zelo
                            zaostrile: uši je bilo toliko, da si jih moral pobijati nekaj ur na dan,
                            da si za silo shajal; ponoči so s stropa začele padati stenice;
                            prihajale in širile so se neznane, nam tuje bolezni. Predvsem pa je bila
                            tu lakota. To danes, kot rečeno, ni dosti več kot beseda, a vsi, ki smo
                            bili tam, se dobro spominjamo, da so bile travnate bilke, ki so rastle
                            med peskom in kamenjem in jih je bilo mogoče doseči skozi žico,
                            potrgane.</p>
                        <p>In tedaj enkrat se je zgodilo. Ali so se fantje opogumili in med tem, ko
                            smo pred kotlom čakali na tisto vodo, na skrivaj skočili v eno od kleti;
                            ali pa so jih določili, da so šli urejevat tiste nahrbtnike in so takrat
                            kaj vzeli: na vsak način so jih dobili, vsakega z nečim: eden je imel
                            zavitek prepečenca, drugi pašteto ali kaj podobnega. Vsega tega natančno
                            ne vem več, spominjam pa se dogodkov, ki so sledili in v katere sem bil
                            deloma tudi sam vpleten.</p>

                        <figure>
                            <graphic url="slike_z_06/z_06_05.png"/>
                            <head>Žegnanje pri Sv. Ani 1992</head>
                        </figure>
                        <p>Bila je nedelja – zakaj vem, da je bila nedelja, bom še povedal – ko se
                            je nenadoma zaslišal znak za zbor. Zbralo se je vse taborišče. Bili smo,
                            kot rečeno, skoraj sami mladoletniki. Med dvema barakama smo se morali
                            postaviti v dve vrsti, tako da smo bili obrnjeni drug proti drugemu. Med
                            vrstama je bilo precej prostora. Sledilo je napeto čakanje. Naenkrat se
                            odprejo vrata komandne barake in prikažejo se partizani, med katerimi
                            sta bila tudi eden ali dva s čini, za njimi pa pod stražo nekaj
                            taboriščnikov z rokami, zvezanimi na hrbtu. Nekateri pravijo, da jih je
                            bilo sedem. Čisto lahko, da jih je bilo več, a jaz se dobro spominjam
                            samo treh.</p>
                        <p>Sedaj se bom potrudil in povedal samo to, kar si lahko sam pokličem pred
                            oči. Pripeljali so tiste fante med nas, ki smo tam stali v dveh vrstah.
                            Ko tako stojijo pred nami, v vrsti, drug za drugim, pride komandant
                            taborišča in začne nekakšen govor. Ti, ki tu stojijo, so se hudo
                            pregrešili zoper socialistično moralo in zoper lik novega človeka. Zato
                            ne zaslužijo, da bi živeli v svetu, ki ga bomo zgradili. Potem je
                            komandant povedal, s čim so se pregrešili: eden je vzel nekaj piškotov,
                            drugi konzervo, tretji pašteto. Ali je dejal, da se je za razsodbo
                            sestavila posebna komisija, ali pa je razsodil in odločil kar sam
                            komandant, tega se ne spominjam več. Toda če imajo prav tisti, ki
                            pravijo, da jih je bilo sedem, potem so sedaj sledile najprej oprostilne
                            sodbe. A jaz, kot rečeno, vem samo za tri, pred mojimi očmi so vedno
                            samo trije. Imena prvega se ne spomnim, tudi drugega se ne spominjam po
                            imenu, vem pa, da je govoril srbsko ali hrvaško, ker je potem ko je
                            zaslišal smrtno obsodbo, nekaj zavpil. Tudi je stal tam pokonci, zdelo
                            se nam je, da niti trene ne. Nismo mogli, da ga ne bi občudovali,
                            kolikor je bilo v nas še kaj te zmožnosti. Posebej pa se spominjam
                            tretjega.</p>
                        <p>Tudi drugi se ga posebej spominjajo, jaz mogoče zaradi tega, ker je stal
                            zelo blizu mene. Stal je tam, visok, močan; ljudje, ki so ga poznali še
                            od doma, pripovedujejo, da je bil lep fant. A še bolj kot fantova, se mi
                            je vtisnila v spomin zunanjost komandanta. Mogoče sicer sploh ni bil
                            komandant, mogoče je bil komisar ali kaka druga važna oseba v taborišču.
                            A to ni pomembno. Na vsak način smo ga večkrat videvali. Bil je malce
                            ukrivljen – vsi partizani so se nam zdeli upognjenih postav, to je zato,
                            smo rekli, ker so morali nositi težke nahrbtnike. Oblečen je bil v
                            popolnoma novo uniformo iz debelega temnorjavega ali črnega blaga, na
                            rami je imel brzostrelko, čeprav sem takrat mislil, da je to posebna
                            pištola z domišljijsko izdelanim kopitom – partizani so takrat radi
                            paradirali z vsem mogočim eksotičnim orožjem. Da je tisto, kar nosi, v
                            resnici brzostrelka, sem videl malo pozneje. Temna uniforma, ukrivljena
                            postava, izbrano orožje, vse ga je delalo nevarnega in
                            nepredvidljivega.</p>
                        <p>In res smo kmalu zaslišali besede: »Jože Krampelj, obsojen na smrt z
                            ustrelitvijo.« Takrat me ni obšla ta misel, pozneje pa, kadar je
                            naneslo, da smo o tem dogodku govorili, ali pa ga je spomin po svojih
                            zakonih poklical pred oči, sem, z vsakim letom bolj, vedno globlje
                            razumeval stisko človeka pred smrtjo: najprej smo zaslišali krik, nato
                            smo videli, kako se je zamajal in že je bil na tleh, kakor da bi
                            omedlel. Takoj za tem pa je zavpil še nekdo. Vsi smo se obrnili. Krik je
                            prihajal s konca naše vrste, kjer je stal Jožetov brat Tone. Videli smo,
                            kako hoče naprej, da bi za božjo voljo kaj naredil za brata. Nič, tu se
                            ni dalo nič narediti.</p>
                        <p>Medtem so Jožeta dvignili s tal in sedaj je tam stal zadnji med tremi,
                            tih in miren. V tišino je onemelo tudi dvorišče med barakama, kakor da
                            bi bila smrtna obsodba ne samo izrečena, ampak tudi izvršena. Potem pa
                            se je komandant zganil, kakor da bi se nečesa domislil. Počasi, molče in
                            zbrano je obšel najprej eno vrsto in potem drugo vrsto. Tako se je
                            premikal v tisti nepremični tišini in naše oči so ga spremljale. Večkrat
                            se je ustavil in se zagledal v obraz pred seboj. Nekajkrat je ob tem
                            stegnil roko in pokazani je moral iz vrste. Ustavil se je tudi pred
                            mano. Le kaj je videl na meni, ali strah ali odpor ali naveličanost ali
                            pa je bilo vse le slučaj, zdi se mi, da sem pogledal v tla, a tiste
                            roke, ki mi je ukazovala ven iz vrste, ni bilo mogoče ne videti.</p>
                        <p>Potem smo se postavili v vrsto: prvi je šel komandant, za njim trije
                            obsojeni, potem spremstvo taboriščnikov, mislim, da nas je bilo deset,
                            in nazadnje straža. Odpravili smo se proti grobu ali, bolje, proti
                            grobišču. Najprej kakih sto metrov po cesti in potem na levo v dolinico
                            potoka, ki je izviral nekje pod Sv. Ano in tekel pod taboriščem proti
                            ravnini. Na oni strani potoka, na njegovem levem bregu, v strmini, ne
                            več kot deset metrov nad njim, smo zagledali vzdolž dolinice izkopan
                            dolg grob. Dolg je bil morda sto metrov, mogoče tudi več. Takoj se je
                            videlo, da prostora v njem ni več veliko: zgornji del je bil že ves
                            zasut, le v spodnjem delu je bilo še malo prostora.</p>
                        <p>Tam smo se ustavili, na robu, ki ni bil širši od dveh ali treh metrov.
                            Pred nami se je pokazala rumena nasuta prst in tik pod nogami rumena
                            praznina. Potem so obsojence postavili na rob, mi pa smo se morali
                            postaviti v vrsto za njimi, tako da smo jih gledali v tilnik. Potem smo
                            čakali. Sprva nismo vedeli zakaj, potem pa so od nekod pripeljali
                            mladega partizana, ne dosti starejšega od teh, ki so stali zvezanih rok
                            tam na robu. Takoj je bilo jasno vsem, da je pijan. Potem se je vse
                            zgodilo zelo hitro. Partizan je potegnil revolver in šel od tilnika do
                            tilnika...</p>
                        <p>Nato pa, ko so ti že ležali doli, drug na drugem, kot v viharju poležano
                            žito, je partizan, ki je streljal, opazil, da ima eden na sebi še dobre
                            škornje. Ukazal je enemu naših, naj se spusti dol in mu jih sezuje. Do
                            sedaj še ni bil spregovoril, sedaj pa smo takoj vedeli, da je doma nekje
                            v spodnjesavski dolini. Tisti, ki je moral dol k umrlemu po škornje, nam
                            je pozneje pripovedoval, da je ležeči še imel toliko moči, da ga je med
                            tem, ko ga je sezuval, zgrabil za roko. Bil je to tisti, ki smo ga prej
                            slišali govoriti srbsko ali hrvaško. Mi tega nismo videli, ker smo bili
                            dva ali tri metre proč, toda čisto lahko, da je bilo to res, ker je
                            komandant, potem ko je bil oni s škornji spet na vrhu, snel orožje –
                            sedaj smo videli, da ima brzostrelko – in prerešetal ležeče. Potem so od
                            nekod prišli taboriščniki in začeli zasipati trupla.</p>
                        <p>Bila je to nedelja, ne dosti po enajstih. Da je bilo to res, me
                            prepričuje okoliščina, ki se je dobro spominjam. Takrat in še dolgo za
                            tem sem bil namreč prepričan, da je Krampelj doma iz Velikih Lašč. Ali
                            je ime tega kraja omenil komandant, ko je bral obsodbo, ali pa je to
                            šepnil kdo iz vrste, ne vem, živo pa se spominjam, katera misel me je
                            obšla, ko smo šli dol h grobu. Nedelja je in ura je enajst, sem si
                            rekel. V Laščah se je pravkar končala deseta maša in mati tega fanta, ki
                            sedaj gre pred menoj, se mogoče prav sedaj vrača od maše in niti malo ne
                            sluti, kaj se bo vsak čas zgodilo s sinom. Začutil sem, da moram nekaj
                            narediti. Začel sem moliti Oče naš.</p>
                        <p>Nazaj smo šli po isti poti čez potok in nato v kratek breg, potem na
                            cesto in v barako. Ne vem, ali je kdo, bodisi od naših bodisi od onih
                            dveh, kaj rekel. Vse je trajalo malo manj kot uro, ker je kmalu za tem,
                            ko sem sedel na prevrnjeno omaro, na kateri sem spal, pri Sv. Ani
                            zazvonilo poldan.</p>
                        <p>Na prvi od teharskih barak, tisti ob cesti, je še dolgo za tem visel
                            pritrjen list z obsodbo. Spodaj je bil podpis komandanta: težke in
                            okorne, komaj čitljive črke. Danes ne živi več. Vse mine. Mine neznosna
                            koncentracija časa in velika samota, ki jo je moral prenesti Jože
                            Krampelj, doma iz vasi Ščurki pod Turjakom. Vse mine: Tito in Kardelj in
                            vse drugo. Minejo tudi cinkovi odpadki, ki so jih celjski patrioti
                            zvozili na Krampljev grob iz rumene ilovice. Ne mine samo milo povabilo
                            iz pesmi: Fantič, le gor vstan... Viselo je to povabilo v revnih krošnjah
                            redkih borov okoli groba, a slišal ga je samo Jože Krampelj.</p>
                    </div>
                </div>
                <div type="div2">
                    <head>Odpustiti je težko, pozabiti nemogoče</head>
                    <docAuthor>Janko Maček</docAuthor>
                    <div type="div3">
                        <p>Pred kratkim sem obiskal neko mater, ki je lansko leto izpolnila 90 let.
                            Še vedno lahko hodi in sama zaliva cvetlice v lončkih na oknih. Sliši
                            slabo, govori pa skoraj šepetaje, kot bi se bala, da jo bo kdo slišal.
                            Vesela je obiska. Začneva pogovor o vsakdanjih zadevah, toda kmalu ga
                            sama od sebe preusmeri v preteklost. Tedaj njene misli postanejo izredno
                            jasne in nobena podrobnost ji ne dela težav.</p>
                        <p>Komaj petnajst let je živela z možem. V začetku se ji je tožilo po
                            rojstnem domu, toda kmalu se je vživela v novo okolje.</p>
                        <p>Drug za drugim so prihajali otroci, deset jih je bilo. Za toliko lačnih
                            ust je skromno posestvo komaj dalo dovolj kruha. Bili so težki časi. Ko
                            se je začela revolucija, je večina vaščanov pristopila k Osvobodilni
                            fronti. Mož je vedel, kaj je komunizem. Včasih je s kakim sosedom
                            spregovoril o tem, največ se je pa mudil doma, saj je imel dovolj skrbi
                            s številno družino. K vaški straži ni šel, čeprav so ga nekateri
                            opozarjali, da doma ni varen. Kako bi mogel pustiti njo samo z otroki,
                            ko sta bila najmlajša, dvojčka, rojena v začetku leta 1943.</p>
                        <p>Ob kapitulaciji Italije so se v vasi večkrat pojavili partizani. Sosedje
                            so postali oblastni in zadirčni. Mož se je bal, toda vztrajal je doma.
                            Nekega poznojesenskega dne je spet prišla večja skupina partizanov.
                            Sredi vasi so začeli zbirati može in fante. Povedali so, da je
                            mobilizacija. Tudi moža so odvedli na zborno mesto. Bili so grobi in
                            neprijazni. Čez nekaj časa je krenila kolona skozi vas prav mimo njihove
                            hiše in nato po poljski poti v gozd. Stala je pred hišo in čakala. Že od
                            daleč je zagledala moža in videla, da je zvezan. Ko je prišel do nje, mu
                            je zastal korak. Podoba je bilo, da želi nekaj povedati, pa iz njegovih
                            ust ni bilo besede. Samo gledal jo je. Medtem ga je kolona že potegnila
                            s seboj in kmalu so se izgubili v gozdu. Prav blizu moža je tedaj šel
                            neki vaščan, ki ga niso mobilizirali. Ta je baje potem rekel partizanu,
                            ki je spremljal moža: »Pritegni hudiča, da ne bo ušel! </p>
                        <p>Pred nekaj leti je ta človek umrl in imel krščanski pogreb. Mater so
                            naprosili, da bi bila pri luči ob njegovem mrtvaškem odru. Upiralo se ji
                            je, pa je vendar ustregla. »Gledala sem mrliča na odru, toda videla sem
                            tisto kolono pri naši hiši in on je ponavljal: Pritegni hudiča, da ne bo
                            ušel.</p>
                        <p>– Da, težko je odpustiti, pozabiti pa ni mogoče.«</p>
                        <p>Silno težko ji je bilo tedaj, ko so odpeljali moža. Čutila je, da ga ne
                            bo nikoli več videla. Čutila je, da je sedaj skrb za kopico otrok
                            prepuščena samo njej. Skušala jih je tolažiti in opogumljati, toda pri
                            zemlji in tolikih otrocih je bilo to premalo. Zvedela je, da je
                            nekaterim mobilizirancem uspelo pobegniti in da so povedali, kje so
                            pokopani tisti, ki so jih pobili kmalu po prihodu v taborišče. Bilo je
                            že po božiču 1943, ko so domobranci s pomočjo tamkajšnjih domačinov
                            odkopali pobite, med katerimi je bil tudi njen mož. Pred pogrebom je
                            ležal v mrtvašnici pri farni cerkvi. Tam ga je videla, toda bolečina je
                            bila prevelika, da bi mogla gledati njegovo truplo. Vprašali so jo, če
                            ga pozna. Odgovorila je, da ga pozna po obleki. </p>

                        <figure>
                            <graphic url="slike_z_06/z_06_06.png"/>
                            <head>Grčave dlani poklanjaš Bogu <name type="author">Vlastja
                                    Simončič</name></head>
                        </figure>
                        <p>Mnogi sovaščani niso kazali do nje in otrok nobenega sočutja, nasprotno,
                            zaničevali so jih. Zgodilo se je, da je kdo zahteval, da mu starejši sin
                            pride pomagat pri delu, pa mu ni nič dal za to. Bila je preveč
                            preplašena, da bi se upala to komu povedati. Taki pozivi na tlako so se
                            ponavljali tudi po maju 1945. Kdo bi verjel, da morejo biti tisti, ki so
                            imeli polna usta boja proti izkoriščanju, sami najnizkotnejši
                            izkoriščevalci.</p>
                        <p>Nekako en mesec po moževem pogrebu ji je bilo tako hudo, da bi skoraj
                            obupala. Odšla je k bratu v sosednjo vas, da bi se vsaj pogovorila, saj
                            doma o svojih težavah ni mogla tožiti. Brata in njegovo ženo je našla
                            sama. Dolgo so se pogovarjali. Vedela je, da si je brat bolj natančno
                            ogledal moževo truplo. Rada bi kaj zvedela o tem, toda brat je bil
                            redkobeseden in ni hotel nič omeniti. Šele več let kasneje, brat je
                            medtem že umrl, ji je njegova žena zaupala, da se je tedaj prepričal, da
                            je bilo moževo truplo brez oči. Ko to pove, za nekaj časa utihne in nato
                            doda: »V njegovih očeh je bil poseben ogenj, njegove oči so govorile,
                            zato jih niso mogli prenašati.« </p>
                        <p>Novi oblastniki, katerim so njeni sinovi morali tlačaniti, so se
                            odločili, da bodo uredili domače pokopališče. Poklicali so tudi njo in
                            ji povedali, da bodo morali prestaviti grob njenega moža, ker je na
                            tistem kraju prevelika gneča in ni dovolj prostora za spomenike. Stala
                            je ob moževem grobu, okrog nje pa je bilo več sovaščanov. Nekaj časa jih
                            je gledala, nato pa rekla: »Izkopljite ga, če hočete. Lahko ga
                            pokopljete na bregu nad pokopališčem, da ne bo komu v napoto, toda
                            vedite, da bom na grob postavila križ in tudi cvetje bom nosila tja. Naj
                            se ve, kje je pokopan!« </p>
                        <p>Ko sedaj večinoma sameva v domači hiši, ko v dolgih nočeh brez spanja
                            težko čaka jutra, znova in znova doživlja mimohod tiste kolone, znova
                            čuti zadnji možev pogled, ki ji govori brez besed. Potem spremlja moža
                            na njegovem zadnjem pohodu, na koncu katerega so mu vzeli oči, ker so
                            preveč govorile. Spominja se vseh težav, ki jih je morala prestati v
                            vasi skupaj s svojimi otroki. Toda kljub temu v njej ni zagrenjenosti,
                            ni sovraštva, le modro ugotavlja: »Težko je odpustiti, pozabiti pa ne
                            moreš!« Pozabila bo šele tedaj, ko bo spet združena z možem, ko ne bo
                            več bolečine.</p>
                    </div>
                </div>
            </div>
            <div type="div1">
                <head>Samospraševanje</head>
                <div type="div2">
                    <head>Ne smemo biti majhni</head>
                    <docAuthor>Karel Mauser</docAuthor>
                    <div type="div3" subtype="intro">
                        <p>Karel Mauser (roj. 1918) je bil pisatelj izgnanec. V tem je bila njegova
                            pot podobna usodi, ki so je bili deležni nekateri največji: Teognis,
                            Dante, Thomas Mann, Solženicin, Brodski. Za slovenskega pisatelja je to
                            nekaj redkega. Izgnanec je bil Trubar, potem pa štiristo let nobeden. Za
                            slovensko literaturo je izgnanstvo moderen pojav in postavlja dvoje:
                            vprašanje, kaj je napredek, in spoznanje o izjemnosti sistema, ki je na
                            silo osvojil Slovenijo, a smo ga tudi klicali. Med drugimi so ga klicali
                            tudi pesniki in pisatelji. </p>
                        <p>Mauser je dosegal domovino z ljubeznijo in besedami. V resnici so ga
                            slišali le redki, a tisti, ki smo ujeli katerega od njegovih glasov, smo
                            to ljubezen takoj videli. Zakaj smo jo takoj videli in vanjo verjeli,
                            vemo šele danes: bila je skušana v trpljenju in je bila izkazovana v
                            žrtvi. Eden njegovih švicarskih prijateljev piše takole: »Predstavimo si
                            visokošolca, katerega je usoda iztrgala iz njegovega poklica in njegove
                            domovine ter ga pognala v vagonaste lesene barake begunskega taborišča.
                            V noči brli sveča na za-</p>
                        <p>boju, ki velja tudi za pisalno mizo. Kot veter hiti svinčnik od vrste do
                            vrste grobega zavrženega papirja. Ko je stran polna, pade na tla. Čas je
                            drag in kazalec na uri je pokazal že polnoč in čez. Tako dela Mauser noč
                            na noč, in ko po kratkem spanju zasije jutro, vzame Mauser na ramo
                            orodje cestnega ali gozdnega delavca, da zasluži dnino za preživljanje
                            sebe in svoje družine.« Ko dobi dovoljenje, se leta 1950 naseli v
                            Clevelandu, kjer najde službo delavca v tovarni svedrov. Tri leta
                            pozneje piše prijatelju Tinetu Debeljaku: »Prišel je čas, ko je treba
                            zastonj pisati in tudi papir moraš sam kupiti. Tako jaz delam... Treba pa
                            je nujno, da mi vozimo naprej in da se vsak po svoje mučimo, da
                            obdržimo, kar se največ da. Perspektive torej niso najlepše. Jaz delam v
                            tovarni vsak dan po osem ur in v soboto pet. Pa je že dovolj. Za pisanje
                            pa so noči in redke proste ure...«</p>
                        <p>Pisal je romane, od katerih je najbolj znan duhovniški roman Kaplan
                            Klemen, ki je bil preveden v nemščino in španščino. Trilogija Pod bičem
                            naj bi bilo njegovo veliko delo in govori o življenju v povojni
                            Sloveniji. Pisal je pesmi, s katerimi je polnil zdomske časopise in
                            revije. Pisal je tudi novele in črtice iz slovenskega življenja v
                            predvojni domovini in povojnih taboriščih. V teh kratkih besedilih se
                            kaže njegova največja izpovedna moč. Predvsem pa je živel svoje
                            življenje tako, da moč, ki je iz njega izhajala, ni bila manjša od moči
                            njegove umetnosti. Bil je delavec in pisatelj in v resnici dosegel to,
                            kar je bilo za pisatelja v proletarski Sloveniji samo prazna beseda.</p>
                        <p>Tu priobčujemo del njegovega predavanja v Baragovem domu v Clevelandu 6.
                            februarja 1966.</p>
                    </div>
                    <div type="div3">
                        <p>Dragi prijatelji!</p>
                        <p>Že lani smo imeli vrsto predavanj, ki so se izkazala za potrebna, da ne
                            rečem nujna. Vse predolgo smo v slovenski skupnosti odlašali z iskrenim
                            odkrivanjem preteklosti, premalo je bilo resnega izpraševanja vesti in
                            premalo načrtnega zgrajevanja sebe. Brez neke vrste duhovnih vaj človek
                            duhovno otopi, idealizem se osuši in človeku ostane samo golo zunanje
                            ogrodje. Stara gesla se obrabijo, naj so bila nekoč še tako nova, čas se
                            spreminja, prinaša odkritja, nove tokove, nove</p>
                        <p>misli, ki so sicer nadaljevanje starih, pa vendar nove z dodatki, ki jih
                            nekoč nismo poznali. So ljudje na svetu, ki se krčevito drže vsega
                            starega, kakor da je v novem vse narobe in vse napačno. Ni v novem vse
                            narobe, kakor v starem ni bilo vse prav. Te resnice se mi ljudje tako
                            težko naučimo in še bolj težko jo izvajamo. Nekam sram nas je in nerodno
                            nam je, če recimo v starem, v katerem smo živeli in delovali, najdemo
                            napako. Nočemo je priznati, hočemo jo pokriti in potisniti v stran in
                            pri tem na vsa usta hvalimo samo dobro. In vendar v srcu tako dobro
                            vemo, da na svetu ni popolnega dejanja, da je vsakemu našemu delu
                            primešan kanec sebičnosti, pričakovanje povrnitve dobrega z dobrim in
                            poleg tega še delež naše nepopolnosti, ker smo pač ljudje in bomo taki
                            do smrtne ure.</p>
                        <p>Tudi v našem javnem življenju ni drugače. Tudi v njem smo bili ljudje in
                            smo ljudje. Vodniki narodov ostanejo ljudje, odborniki po organizacijah
                            ostanejo ljudje, kulturni delavci ostanejo ljudje, državniki in politiki
                            ostanejo ljudje. To se pravi: povsod so bile in bodo napake, ker so naš
                            delež, ker nihče od nas ni prerok, temveč vsak izmed nas ugiba o
                            prihodnosti, iz takih in podobnih slučajev sklepa na tak in tak konec in
                            na tak in tak uspeh. Neumno je torej govoriti takole: če bi takrat
                            naredili takole, bi imela stvar tak konec. Morda bi ga v resnici imela,
                            toda še vedno tudi v javnem življenju velja preprost kmečki rek: ko bi
                            bil vedež, ne bi bil revež.</p>
                        <p>Gledati iz sedanjosti v preteklost, je lahko. Gledati iz sedanjosti v
                            prihodnost, je pa posel, ki ga more vsak človek opraviti samo po
                            človeško, to se pravi z dobro voljo sicer, pa z napakami,
                            pomanjkljivostmi in nerodnostmi. Marsikdo bo torej rekel: potem pa
                            pustimo preteklost na miru, pokopljimo jo in glejmo v prihodnost. Lepo
                            je slišati ta stavek, morda bi bilo celo manj vrenja v naši skupnosti,
                            če bi se ga oprijeli. Toda stavek sam v sebi hrani nasprotje. Če
                            pokoplješ mrtvo in ne veš, zakaj je umrlo, kako se boš v prihodnosti
                            varoval nove, podobne smrti. Prihodnost mora poznati sovražnike, ki ji
                            strežejo po življenju, da ne ponovi preteklosti. Naredila bo sicer nove
                            napake, toda starih ne bo ponavljala. Boljša bo torej, bolj zdrava, ker
                            bo imela kopico napak manj.</p>
                        <p>Ta naša predavanja, ki smo jih lani pričeli in jih letos nadaljujemo,
                            imajo samo ta namen, učiti se. Učiti se, da pridemo izza starinskega
                            obzidja strahu, ki največkrat temelji v naši sebičnosti, in da se
                            pomerimo s svojimi slabostmi iz preteklosti na ravnem. Samo ta način je
                            zdrav, samo s tem načinom bomo prišli do tega, da bomo začeli uvidevati,
                            da ni delal napak samo naš sovražnik, da smo delali napake tudi mi. Ne
                            moremo namreč biti vedno otroci, ki vale krivdo za napake drug na
                            drugega. Svetnikov na tej zemlji je malo in, kar jih je, jih imamo za
                            bedake. Še vedno se nam namreč zdi, da je glavna obramba resnice
                            vihtenje meča, vpitje in pretiravanje. Moč resnice pa je v tihem
                            prodiranju, v iskanju in razrivanju po sebi, v priznanju svoje
                            majhnosti, v poudarjanju dobre volje, ki jo imamo, in v ponižnem kesu
                            nad napakami, ki smo jih tudi mi napravili. Tako so delali svetniki in
                            tako delajo svetniki in zato jih imamo za bedake, za bojazljivce in za
                            ljudi, ki življenja ne poznajo. In vendar ga bolj kakor mi vsi skupaj,
                            ker ga gledajo pri izvoru, namreč pri sebi. Mi ga gledamo pri drugih,
                            pri sosedovih napakah, pri sosedovi polomiji, pri sovražniku, povsod,
                            samo pri sebi ne. Vse, kar je dobrega, pripisujemo sebi, vse, kar je
                            slabega, obesimo nasprotniku.</p>
                        <p>Vzemimo samo zmago komunizma pri nas. Krivcev zanjo imamo že celo rajdo.
                            Verjetno so vsi pravi, sebe pa med krivce nikoli ne postavimo. Postavim:
                            živel je katoliški človek. Dajal je desetino od vsega, kar je dobil, pa
                            je imel zaprto srce za siromaka, zaprto srce za delavca. Ni čutil, da so
                            v zraku velike socialne spremembe, da bi moral pri svojem delavcu
                            gledati ne samo na par rok, temveč tudi na tiste, ki jih ta par rok mora
                            živiti. Govoril je milo o svoji družini, na družino svojega delavca pa
                            ni mislil. Ali je bil brez krivde? Mar ni bil sokriv, da je ta delavec
                            prisluhnil nečemu, kar je bilo lepo slišati: o volji proletarcev, o
                            volji delavca, ki bo posekal visokost delodajalcev?</p>
                        <p>Bodimo zelo odkriti s seboj! Nismo brez krivde, da je rdeče seme
                            uspevalo. Socialni prepad je bil prevelik in vse premalo je bilo truda,
                            da bi se premostil, čeprav smo skoraj vse papeške enciklike o delavskem
                            vprašanju znali skoraj na pamet. Mnogo, mnogo smo predebatirali o
                            teoriji, v praksi pa je bilo tako malo poizkusov med katoliškimi
                            industrijalci. Ne rečem, da niso bili; bili so, toda za katoliški narod,
                            za kar smo se imeli, premalo, mnogo premalo. In vendar nikoli ne vijemo
                            rok nad seboj, vedno nad drugimi: ta je kriv, oni je kriv, liberalizem
                            je kriv, samo mi ne nikoli. To isto se ponavlja po veliki tragediji
                            komunistične revolucije v Sloveniji, to isto se ponavlja za vrnjenimi in
                            pobitimi protikomunističnimi borci. V naravi nam je iskati krivca in ga
                            najti v tistem, ki nam ni ljub. Iskati skupnega krivca, iskati ga tudi v
                            nas samih, tega nismo zmožni. Lovili smo se in se še bomo, kakor kaže,
                            na stavkih, ki smo jih in jih bomo začenjali: Če bi ne bilo takrat tako...
                            če bi takrat bilo tako... če bi tisti človek storil tako... Pa niti ne
                            vemo, če bi res tako prišlo, če bi tisto le bilo ali ono ne bilo.</p>
                        <p>Vse, kar se je nekoč v naši domovini upiralo Nemcem, Italijanom in
                            Madžarom, so bili ljudje, ki niso hoteli živeti na kolenih. Vsi tisti,
                            ki so se pozneje upirali komunizmu, so bile prav iste volje: ne živeti
                            na kolenih samo zato, da bi živeli. Vsi, ki so zapustili domovino in
                            odšli v prostovoljno pregnanstvo, so odšli tedaj zavoljo tega. Vsi
                            tisti, ki so ostali doma in romali po zaporih, so to rajši vzeli nase,
                            kot da bi živeli na kolenih. In tisti, ki so bili vrnjeni, so umrli
                            rajši stoje, kakor da bi kleče živeli. Upor proti krivici ima med
                            mnogimi postavkami prvo postavko: smrt. Vsak je to vedel. Ima pa upor
                            proti krivici še drugo stran: zavest, da si želel dobro doseči. Posrečen
                            upor doseže dobro, neposrečen upor pa prinese tisto, kar smo v iskreni
                            želji, doseči dobro, vzeli v zakup. Ni uporov in ne vojske brez rizika
                            in brez tveganj. V iskanju krivcev na ta moment čisto pozabljamo. In
                            vendar je najbolj osnoven. Hočemo zmanjševati vrednost žrtev naših
                            mrtvih s tem, da govorimo, da se zanje ni nič storilo? Bili so vsaj
                            povečini kakor preprosti Indijanec Emilio Zapata; niso hoteli živeti na
                            kolenih. Niso šli v boj proti zlu, ker jih je nekdo s silo v boj pognal.
                            Šli so vanj, ker so čutili, da pod komunizmom ni življenja razen z
                            zaprtimi usti na kolenih kleče.</p>
                        <p>Še vedno protikomunistično borbo gledamo z očmi, pripetimi samo na puško
                            in na število mrtvih na tej in na oni strani. Še vedno se ponavlja stara
                            zgodba, ki nam je vsem nekam v krvi: generali pobirajo medalje, vojak pa
                            zmaguje. Še danes ne moremo doumeti, da je zmaga v borbi zmaga neke
                            ideje, lahko tudi napačne in slabe. Mislimo na fašizem, na nacizem in
                            zlasti na komunizem. Zmaga je namreč v tem, da ideja zna prevzeti
                            množice tako daleč, da so zanjo pripravljeni umreti. Če je bilo namreč
                            naše bojevanje proti ideji samo vojaško, potem smo danes v emigraciji
                            opleli in mislim, da je zaletelost v to smer eden glavnih vzrokov za
                            spore. Idejno šibkost v emigraciji skušamo reševati z velikimi in
                            »čudovitimi« odkritji. Iščemo krivce! V miru in komodnosti človek naredi
                            največ napak. Za idejno šibkost namreč ni nadomestila. Zavoljo nje
                            pritikamo naši borbi v preteklosti še posebne, sekundarne pomene, ki jih
                            takrat ni bilo. Vzdevamo posameznim osebnostim atribute, ki niso
                            resnični. Naše sedanje mišljenje, naše želje, mogoče in nemogoče
                            ambicije, postavljamo v preteklost, kakor da so tam resnično bile. Če
                            tako podaljšujemo preteklost v sedanjost in ji skušamo celo dati obraz
                            sedanjosti, izkrivljamo dejstva iz preteklosti. Dejstva v preteklosti
                            moramo gledati kot dejstva v preteklosti in jih kot taka brez začimb
                            sedanjosti dati v predale, kamor spadajo. Popravkov ni mogoče delati.
                            Delati moremo samo zaključke, ki pa morajo biti, če hočemo, da bodo v
                            zgodovini veljali, dosledni, trezni, brez strupenosti in zapisani z
                            željo, da bodo dobo pravično sodili, tudi če v tem ali onem v našo
                            škodo. Zgodovine po naročilu ne trajajo dolgo.</p>
                        <p>Težko je v emigraciji ustvariti kaj stalnega in močnega, če ideja, ki jo
                            je polnila prva leta, postane kalna. Če namreč delo, ki ga opravljamo,
                            ni zgrajeno na ideji, če iz nje ne izvira, potem vsako naše delo ostane
                            samo zunanje opravilo. Zgubi dušo in z njo vpliv na množico. Z veliko
                            propagando in z vpitjem moremo sicer vsako delo predstaviti za veliko,
                            toda osebno sem prepričan, da je res nekaj vredno samo tisto delo, ki v
                            nas pusti občutje: prišlo nam je iz duše. Tega dela je zdaj premalo v
                            emigraciji in zato na vseh koncih naglo nazadovanje in upadanje. Prišli
                            smo v čas, v katerem mrtvi volja, v katerem ideali izgubljajo svoj
                            blesk, v dobo, v katero pride vsaka emigracija. Nastajajo spremembe v
                            rodu doma in nastajajo spremembe med nami. Nekateri sprememb nočejo
                            priznati. Nekateri jih vidijo in priznajo, pa so zagrenjeni, ker ne
                            morejo ničesar storiti. Nekateri pa jih hvalijo, tudi če so slabe, češ
                            staro je treba pozabiti, siti smo tega večnega ponavljanja in
                            obnavljanja starega.</p>
                        <p>Vsi vemo, da je naš delež pozabljenje, toda pozabljenje je dvojne sorte.
                            Prvo je nehoteno in ga prinese čas. Drugo pa je hoteno in ga navadno
                            povzroče zveze, ki jih imamo vsi ljudje. Z nehotenim pozabljenjem
                            preidemo trpljenja, smrti sorodnikov in prijateljev. V to pozabljenje se
                            ne silimo, prihaja počasi in ga mirno lahko krstimo za vdanost. Nekaj
                            drugega pa je hoteno pozabljenje, ki v tem času vdira v našo emigracijo.
                            Dokler smo bili po taboriščih v Avstriji, Italiji in Nemčiji je naša
                            emigracija imela enoten izraz, bili smo vsi eno v trpljenju, v
                            razočaranju in po šibkem upanju, da se drugo leto vse preloži. Z
                            razhodom iz taborišč pa se je mnogo spremenilo.</p>
                        <p>Če naj porabim nove izraze v slovenskem jeziku, je z razhodom nastala
                            dvojna emigracija: zamejska in zdomska. Zamejska, ki je ostala tesno
                            blizu domovine, in zdomska, ki se je raztekla čez ocean. Takoj prva leta
                            ni bilo velikih razlik med eno in drugo. Z leti pa so se razlike
                            pokazale in se kažejo čedalje bolj.</p>
                        <p>Zamejska emigracija je tako rekoč dan za dnevom gledala domov in od
                            onstran so začeli prihajati svirači, ki so znali ubirati prave strune.
                            Domotožje zamejske emigracije je bilo hujše od našega, zakaj v naravi
                            nam je, da bolj hrepenimo po tistem, kar upamo doseči, kakor po tem, kar
                            se nam zdi nedosegljivo. In za nas, ki smo bili daleč od domovine, je
                            bila že misel na velike stroške mrzel poliv. Iz zamejske emigracije se
                            je odtrgal prvi in šel, in drugi in tretji. Dokler je hodil samo
                            preprost človek, škoda ni bila velika.</p>
                        <p>Preprost človek je hotel videti samo svoje ljudi. Ko je začela odhajati
                            inteligenca, pa se je pričelo novo razdobje. Iz majhnih brvi v začetku
                            so začeli rasti mostovi. Pričeli so vstajati glasovi, zakaj emigracija
                            ne neha z napadi na režim doma, zakaj bi se ne iskalo kulturnih stikov,
                            počemu sploh še pogrevati stare zgodbe. Drug čas je. Še papež je dal
                            kolajno nekemu jugoslovanskemu diplomatu.</p>
                        <p>Še Cerkev išče neke znosne odnose do komunističnih režimov. Mi pa kar z
                            glavo skozi zid!</p>

                        <figure>
                            <graphic url="slike_z_06/z_06_07.png"/>
                            <head>-Kaplje <name type="author">Vlastja Simončič</name></head>
                        </figure>
                        <p>In kar nam je postalo najbolj nevarno, to mišljenje je pričelo vdirati v
                            literaturo, ki vedno postane prva revolucionarna. Tako se je začel
                            razkroj slovenske katoliške skupnosti leta 1936 z nastopom pesnika
                            Kocbeka ob španski revoluciji in tako se čez trideset let ob istem imenu
                            pričenja nova razklanost, ki je trenutno najbolj vidna v novih kulturnih
                            teženjih v zamejski emigraciji, pa vdira od tam tudi med nas. Gotovo je
                            nevarno znamenje, če se komu ne zdi prav, da smo imeli na primer lani
                            Velikonjevo literarno nagrado. Ime pisatelja Velikonje, ki so ga rdeči
                            ustrelili, naj bi se ne vleklo na dan, ker nekaterim vzbuja slabe
                            občutke. Pri ubitem pesniku Hribovšku bi ne bilo treba poudarjati, da je
                            bil domobranec. Take in podobne glose, ki so prišle iz vrst naše
                            emigracije, so gotovo znak, da se je v emigracijo zagrizlo hoteno
                            pozabljenje, da bi nekateri radi položili mostove preko pokritega in
                            zakopanega trpljenja v preteklosti in odprli med nami neko novo pot, ki
                            naj bi bila za moža visoko ograjena z zidom, čez katerega bi ne videli
                            umazanega, krivičnega in zatiralskega, kar v domovini še vedno živi.</p>
                        <p>Če so pesnika Kocbeka doma odrezali pa ga istočasno puščajo, da onstran
                            meje prodaja svojo filozofijo, je gotovo nekaj narobe. Še bolj narobe pa
                            mora biti z ljudmi, ki mislijo, da bo preko mostov, ki jih nekateri
                            gradijo, prihajalo k nam čisto kulturno bogastvo. Blago namreč, ki naj
                            bi ga mi pošiljali preko tega mostu v domovino, bo stokrat prerešetano.
                            Kar naj bi mi sprejeli, naj bi se niti ne odvilo, temveč samo prodajalo.
                            Ta želja po gradnji mostov je posebno živa v Trstu in Rimu. Ne bo nas
                            pokopala trenutna razdvojenost, ki jo sicer bridko občutimo. Pa je po
                            eni strani dvignila marsikoga, ki je do danes le bedel ali celo že spal.
                            Če nas bo kaj pokopalo, bo hoteno pozabljenje, ki prinaša med nas
                            krhanje nekdaj trdnega idejnega stališča, prinaša beg od preteklosti in
                            resignacijo. </p>
                        <p>Da ideja polaganja mostov med nami sploh žanje kak uspeh, je več
                            razlogov. Prvi je gotovo tih obup, da se skoraj nič od tega, kar smo
                            pričakovali in želeli, ni uresničilo. Drugi je domotožje. Staramo se in
                            s starostjo domotožje raste. Tretji razlog in tragičen razlog pa je:
                            marsikaj bi lahko dosegli, če bi se pogovarjali in iskali zveze. To
                            geslo postaja čedalje bolj zapeljivo in se nekajkrat meša in ozira v
                            spremembe v Cerkvi, ki jih nekateri tolmačijo po svoje. Časopisi so na
                            dolgo in na široko pisali, kako je papež Janez XXIII. sprejel urednika
                            moskovske Pravde, kako se Pavel VI. trudi za sporazum z madžarsko vlado,
                            kako daleč je že konkordat z Jugoslavijo. Skoraj nikjer ali pa z nekaj
                            besedami pa povedo, kaj je rekel papež Pavel o komunizmu in o načelnem
                            stališču do njega. Poudarjanje ene strani pa mižanje ob drugi je
                            povzročilo že marsikako nejasnost.</p>
                        <p>Med nami samimi protikomunistična dejavnost trpi zaradi nedoslednosti in
                            zavoljo napačne razlage, kaj protikomunistična borba sploh je. V zadnjem
                            času ostaja omejena na izjave pravih in nepravih vojaških strokovnjakov,
                            tako da je vrednost idejne borbe proti komunizmu prišla že v staro šaro.
                            Pogrevajo se samo še stare vojaške zgodbe in delajo veliki načrti za
                            bodočnost. Za sedanjost, v kateri pa živimo, nimamo smisla, razen za
                            prepire. Ničesar ni mogoče napraviti skupno, po pameti in trezni
                            presoji, in mnogo sklepov se naredi samo zaradi tega, da bi prehiteli
                            nasprotnike. Jasno, da so taki sklepi včasih naravnost otročji in
                            največkrat na papir zapisane besede. Napisane zato, da so bile pač
                            napisane. Če ne bo to, kar želimo zgraditi, rastlo iz sedanjosti, če
                            problemov, ki jih imamo, ne bomo znali z dobro voljo rešiti v
                            sedanjosti, potem bomo v bodočnost prenesli samo razklanost in bomo v
                            bodočnosti na istem, kakor smo danes.</p>
                        <p>Veliki angleški državnik Benjamin Disraeli je med mnogimi besedami
                            zapisal tudi tele: »Mnogokrat smo razočarani in vznemirjeni zavoljo
                            majhnih stvari, ki bi jih morali odriniti in pozabiti. Nekdo se je
                            izkazal nehvaležnega, nekdo, ki smo ga imeli za prijatelja, je slabo
                            govoril o nas, zavrnjeno nam je bilo priznanje za delo, ki smo ga dobro
                            opravili. Čutimo se razočarane in potrte. Počemu? Na tej zemlji živimo
                            nekaj desetletij, pa zapravljamo čas, ki ga ni mogoče nadomestiti, z
                            žalovanjem nad stvarmi, ki jih bomo skoraj pozabili mi in vsak drug.
                            Posvetimo svoje življenje dejanjem, ki so res vredna; dajmo prostora
                            velikim mislim in velikim občutjem. Prekratko je namreč naše življenje,
                            da bi smelo biti majhno.« Zelo lepe besede so to. Ne samo naše osebno
                            življenje, tudi življenje tako majhne emigracije, kakor je naša, je
                            kratko. Nekaj desetletij našega osebnega življenja, ki ga položimo v
                            rod, v katerem živimo, ni dolgo. Ob najboljših močeh in z najboljšo
                            voljo ne moremo veliko narediti. Če pa niti tega ni, če ni niti dobre in
                            iskrene volje, ne resničnega poskušanja, če vlagamo v svoj rod samo
                            svoje nerganje in svoj oportunizem, kaj naj sploh še čakamo od
                            prihodnosti?</p>
                        <p>Naj končam! Prekratko je naše življenje, da bi smeli biti majhni. Trudimo
                            se vsi po svojih močeh, da bi bilo večje, kakor je, lepše, kakor je, in
                            skupnejše, kakor je.</p>
                    </div>
                </div>
            </div>
            <div type="div1">
                <head>Igra brez pravil</head>
                <div type="div2"><head>Uvod</head>
                    <div type="div3">
                        <p>Če se hočemo med seboj razumeti, se moramo držati določenih pravil, ki
                            veljajo v vsakem komunikacijskem polju. Če se noben od udeležencev teh
                            pravil ne drži, potem polnimo prostor z glasovi ali drugimi znaki, nihče
                            pa ne ve, za kaj gre. To se zgodi tudi takrat, kadar se nekaj
                            udeležencev ne podreja splošno sprejetim pravilom. Pravila pa so dveh
                            vrst: ena zadevajo rabo splošno sprejetih znakov, druga pa urejajo
                            prostor, v katerem se ti znaki izmenjujejo, skrbijo torej za njegov
                            etični značaj.</p>
                        <p>Nazadnje gre za resnico. To pa spet pomeni dvoje. Najprej in predvsem ni
                            dovoljeno zavestno potvarjati dejstev. Sem spada tudi hoteno
                            neupoštevanje ugotovljenega in znanega stanja. To je nekaj osnovnega in
                            temeljnega, a ne izključuje nečesa drugega: da se vsakdo bori za svojo
                            stvar in jo, na podlagi dejstev, ki občinstvu niso znana, rešuje. Od
                            nikogar ne smemo zahtevati, da pokleka, tudi če se njegovi stvari slabo
                            piše. Zahtevati pa moramo, da se drži semantičnih in etičnih pravil.</p>
                        <p>V naslednjih sestavkih želimo pokazati na dva taka primera. S prvim
                            zavračamo divjo hipotezo, da so zmagovalci morali pobiti vrnjeno
                            domobransko vojsko, ker se na slovenskih tleh vojna še ni bila končala
                            in bi domobranci predstavljali preveliko nevarnost. Ne glede na to, da
                            se ujetnikov v nobenem primeru ne sme ubijati, so tu nekatera dejstva,
                            ki jih šentjoška skupinica lepo kaže: število oboroženih domobrancev, ki
                            so hoteli ali morali ostati, je bilo neznatno, poleg tega pa niso
                            opravljali nobenih agresivnih dejanj.</p>
                        <p>Drugi primer je hujši. Zadeva namreč umetnost, ki ima v naši zavesti
                            posebno mesto. Ko vstopimo v polje umetniškega, pričakujemo, da se bomo
                            srečali z resnico. Sintagma zlagana umetnost je do sedaj pomenila, da
                            ustvarjalec ni zadel globlje človekove resničnosti, in označuje
                            umetnostni poraz in ne nemoralnega dejanja. Zlagana umetnost je sedaj
                            dobila novo razsežnost: tu gre za potvarjanje znanih, recimo kar
                            zgodovinskih dejstev v načinu, ki naj bi veljal za umetniškega. Tu gre
                            za brutalen vdor v samo svetišče evropskega duha.</p>
                    </div>
                </div>
                <div type="div2">
                    <head>Zadnja straža</head>
                    <docAuthor>Janko Maček</docAuthor>
                    <div type="div3">
                        <p>Letos julija je bil prvič po 42 letih v domovini tudi Viktor Tominc, ki
                            živi v Clevelandu. Tominc je bil med prvimi člani Slovenske legije v
                            Šentjoštu nad Horjulom. Ta je 17. julija 1942 nastopila kot prva legalna
                            vaška straža v Sloveniji in že čez en teden doživela hud partizanski
                            napad. V maju 1945 pa je bil med šestimi možmi in fanti, ki so po odhodu
                            domobrancev in drugih ljudi iz Šentjošta organizirano ostali v domačem
                            kraju. Mislili so, da bodo že vzdržali nekaj tednov, dokler se njihovi
                            ne vrnejo. Njegovo pripovedovanje je pripomoglo k popolnejši sliki
                            tistih dni in se mu za to lepo zahvaljujemo.</p>
                        <p>Že 3. maja 1945 je partizanska vojska zasedla Cerknico, Rakek in Planino.
                            En dan pozneje so zasedli Logatec in začeli napadati Vrhniko. Rovtarski
                            in vrhovski domobranci ter ljudje, ki so z njimi bežali, so šli skozi
                            Šentjošt v soboto, 5. maja. V nedeljo, 6. maja popoldne, so bili tudi
                            šentjoški domobranci in tisti, ki so se odločili, da gredo, že
                            pripravljeni za odhod. Potem pa je prišlo do drugačne odločitve. Tisto
                            popoldne so odšli samo civilisti, domobranci pa so se razporedili po
                            zasedah okrog vasi in tako prebili noč. V sončnem jutru 7. maja so se
                            zamaskirani z mladim bukovim zelenjem začeli umikati z nočnih položajev.
                            Tudi oni so odšli protu Suhemu dolu, kjer so jih čakali tisti, ki so
                            bili odšli že prejšnje popoldne. Še istega dne so prišli do Žabnice pri
                            Škofji Loki.</p>
                        <p>Od Vrhnike, Drenovega griča in Loga se je cel dan in celo noč slišalo
                            močno streljanje. Ko pa je streljanje nazadnje utihnilo, je nastala
                            moreča tišina. Ljudje, ki so ostali doma, se skoraj niso upali ganiti iz
                            hiš. Vse je čakalo, kaj bo. Župnik in cerkovnik sta bila odšla, zato je
                            bilo pri fari vse tiho. Tudi občina je bila zaprta, saj župana in
                            tajnika in sluge ni bilo več. Celo narava se je zdela čudno tiha in
                            mirna.</p>
                        <p>Napeto tišino je živo občutilo tudi šest mož in fantov, ki so 7. maja kot
                            nekakšna zadnja straža ostali blizu Šentjošta. Povejmo, kdo so bili:
                            Stanko Guzelj, radiotelegrafist Duh, Albert Malovrh, Viktor Tominc,
                            Jakob Žakelj in Jože Žakelj.</p>

                        <figure>
                            <graphic url="slike_z_06/z_06_08.png"/>
                            <head>Šentjošt</head>
                        </figure>
                        <p>Čez nekaj dni se je moreča tišina začela prebujati. Nekateri so bili še
                            naprej tihi in negotovi, nekateri pa so začeli kazati presenetljive
                            znake veselja, tudi taki, pri katerih opazovalci v gozdu tega ne bi bili
                            nikoli pričakovali. Imeli so odprte oči in ušesa, saj jim ni bilo
                            vseeno, kaj se dogaja.</p>
                        <p>Tako so nekega jutra opazili, da je prišla patrola v Potok k Možinetu. Od
                            te hiše so bili julija 1942 partizani odpeljali 8 ljudi in vse pobili,
                            potem pa še požgali hišo in vsa gospodarska poslopja. Ostala je samo
                            stara mati s štirimi otroki, najstarejši je imel 5 let, najmlajši samo 6
                            tednov. Ona je sedaj skrbela za otroke in za kmetijo. Ko je prišla
                            patrola, je mati plela na njivi blizu doma. Obstopili so jo in nekaj
                            spraševali. Morda za sina Romana, duhovnika, ki je tudi šel na Koroško.
                            Vpili so nad njo in jo zmerjali. Ona pa je kar plela. Pri neki drugi
                            hiši so ostale doma samo priletna mati in dve hčeri. Bile so tako
                            prestrašene, da si niti med seboj niso več upale glasno govoriti.</p>
                        <p>Pri nekaterih hišah pa je začuda zavladalo veselje. Med njimi so bile
                            tudi take, ki so imele očeta ali sina pri domobrancih. Saj ni šel z
                            njimi. Ostal je doma in se šel javit na prvi poziv. Na okrašenem vozu so
                            se odpeljali v Logatec. Vrisk in pesem in harmonika jih je spremljala,
                            kot da gredo na nabor. Ni čudno, da so bili veseli tudi doma. Niti na
                            misel nikomur ni prišlo, da jih ne bo več nazaj. Pa jih ni bilo. Toda
                            časi so bili taki, da nekaterim niti ta misel ne bi zagrenila
                            veselja.</p>

                        <figure>
                            <graphic url="slike_z_06/z_06_09.png"/>
                            <head>Dva varna kraja – Krvinetova in Piškova domačija</head>
                        </figure>
                        <p>Viktorju Tomincu je Janko Žakelj, brat Jakoba Žaklja, malo pred 6. majem
                            povedal, da bo manjša skupina domobrancev ostala v domačem kraju, če
                            pride do umika na Koroško. Povabil ga je, naj se pridruži tej skupini.
                            Tominc je pristal, tudi zato, ker sta se z Jankom dobro razumela. Ko je
                            potem videl, da Janka ni v skupini, je bil nekoliko razočaran. Pobudo za
                            ta načrt je nedvomno dal Jakob Žakelj. On je bil v Šentjoštu med
                            glavnimi predstavniki Slovenske legije, iz katere je nastala vaška
                            straža in kasneje domobranci. Nekaj podobnega se je zgodilo septembra
                            1943. Ko je po kapitulaciji Italije prišlo povelje, naj se vse vaške
                            straže s Polhograjskega hribovja umaknejo na Vrhniko, je Jakob Žakelj
                            dosegel, da je del šentjoške posadke ostal v domačem kraju. Seveda možje
                            in fantje, ki so ostali sedaj, niso imeli namena varovati vas in okolico
                            kot takrat, ampak samo opazovati, kaj se dogaja, in vzdrževati zvezo s
                            tistimi, ki so odšli na Koroško. Imeli so radijsko postajo, ki pa se je
                            na srečo že prve dni pokvarila, saj bi jih sicer gotovo kmalu odkrili.
                            Povezani niso bili z nikomer ne na Vrhniki ne v Ljubljani, če je tam
                            sploh kdo s podobnim namenom ostal. Torej je bila ta skupina popolnoma
                            šentjoška zadeva, ne pa člen kake širše organizacije. Skupina ni imela
                            nobenih napadalnih namenov. V štirih mesecih se niso niti enkrat soočili
                            s predstavniki novega reda. Šentjoška skupina torej nikakor ni bila
                            teroristična skupina, čeprav nekateri še danes zelo radi govorijo o
                            terorizmu, ki ga je takrat bilo treba z vsemi sredstvi pobijati.</p>
                        <p>Šesterica je bila v začetku razdeljena v tri skupine. Vsaka se je
                            skrivala posebej, kar je bilo dobro tudi zaradi prehrane. Včasih so se
                            sestali, da so se pogovorili. Imeli so poseben znak, nekakšen ptičji
                            pisk, s katerim so se prepoznavali.</p>
                        <p>Jakob Žakelj je že takrat, ko so drugi odhajali, poskušal zakriti, da kdo
                            namerava ostati v domačem kraju. Oglasil se je pri nekem terencu in ga
                            opozoril, da naj dobro premisli, kaj bo v teh nekaj tednih počel, ko
                            njega ne bo. Da bi bili ljudje prepričani, da je tudi Jakob Žakelj odšel
                            na</p>
                        <p>Koroško, je 7. maja spremljal domobrance del poti proti Škofji Loki, nato
                            pa izginil.</p>
                        <p>Ves čas so skrbeli za strogo konspiracijo. </p>
                        <p>Kljub temu se je tu in tam zgodilo kaj nepredvidenega. Tominc je nekoč v
                            gozdu nepričakovano srečal Matičkovega očeta, ki je tudi imel 3 sinove
                            pri domobrancih. Oče je vprašal, kje so oni. Tominc mu je pojasnil, da
                            ne ve, ker sam ni šel na Koroško. Prosil je očeta, naj nikomur ne
                            pripoveduje, da ga je videl. Ob drugi priložnosti je Tominca videlo
                            fefrnško dekletce, ki je na gozdni jasi paslo ovce. Druge dni je na paši
                            vedno prepevala in bila vesela, ta dan pa je vsa prestrašena tiho sedela
                            ob smreki. Potem je pripovedovala Malovrhovi mami, da je videla
                            partizana. Spet drugič je bil Tominc na smreki in opazoval okolico, ko
                            se je pod smreko pojavil možakar iz sosednje vasi. Še preden je mogel
                            splezati na tla, je možak že odšel naravnost na Žakljev dom in povedal
                            materi, da je videl njenega sina. Mati mu je postregla z žganjem in ga
                            prepričala, da ga ni mogel videti, saj so vsi na Koroškem. Eden od
                            skrivačev je bil nepazljiv in je pritekel ravno pred otroke, ki so
                            nabirali gobe. Otroci so ga prepoznali. Zabičal jim je, da ne smejo
                            nikomur praviti, da so ga videli.</p>
                        <p>Nekajkrat pa je bilo bolj resno. Tomincu se je namreč v njegovem
                            skrivališču pri Piškovih kmalu pridružil Franc Trček iz Žažarja,
                            sorodnik očeta Piška. Nekega dne sta bila oba na hlevu, ko je
                            nepričakovano prišla skupina dobro oboroženih vojakov. Ustavili so se in
                            posedli okrog hiše in hleva. Bala sta se, da bodo začeli preiskovati in
                            ju odkrili. V njuno veliko zadovoljstvo pa so kmalu odšli k sosedu na
                            drugo stran doline. Od tedaj se nista več upala zadrževati na domačiji.
                            Preselila sta se v gozd. Resno je bilo tudi takrat, ko sta Žakljeva mama
                            in sin Jakob neko jutro stala streljaj od hiše na robu gozda in se
                            pogovarjala. Nenadoma se zasliši neko vpitje. Zagledata, da nekdo teče
                            mimo domače hiše, za njim pa cel vod vojakov. Jakob se je vrgel na tla
                            in se zavalil v grmovje, mati pa je mirno odšla proti hiši. Vojaki so se
                            samo delali, da nekoga lovijo. Takoj so obkrožili mater in ji rekli:
                            »Enega vaših smo ravnokar prijeli, kje so pa drugi?« Mati je ostala
                            mirna: »Nobenega naših niste prijeli, saj so vsi na Koroškem!« Tedaj ali
                            pa ob neki drugi priložnosti so jo postavili pred zid, streljali z
                            brzostrelko okrog nje in kričali: »Povej, kje so sinovi! Če ne, bo po
                            tebi!« Ona pa je ponavljala: »Kako naj vem, kje so, saj so vsi šli na
                            Koroško.« – Nekoč so skrivači večerjali blizu Žakljeve hiše. Noč je bila
                            precej temna. Naenkrat na stezi v neposredni bližini zaslišijo korake
                            vojakov. Bila je obhodnica, ki je šla proti Šentjoštu. Počakali so, da
                            je odšla mimo in nato povečerjali. – Hudo je bilo tudi takrat, ko so
                            prijeli Franca Trčka. Trček se je skrival nekaj časa doma v Žažarju,
                            nekaj časa pa pri sorodniku v Šentjoštu. Ni bil član šentjoške skupine,
                            le slučajno je prišel v stik z njo. Verjetno so ga že nekaj časa
                            zasledovali. Zdi se, da so dobro poznali njegova pota v Žažarju. Ko je
                            nekoč spet šel v Žažar, so mu naredili zasedo in ga prijeli. Odvedli so
                            ga v Šentjošt k Pišku, da bi ga soočili s sorodnikom in tako zvedeli še
                            kaj več. Celo noč so ga imeli zvezanega v Piškovi hiši. Zjutraj je
                            prosil, naj mu dovolijo na stranišče. Na hitro se je odločil za beg.
                            Odrinil je vojaka, ki ga je spremljal, in začel teči po dolini proti
                            cesti. Vojak se najprej ni znašel, nato pa je začel streljati. Streli so
                            poklicali še druge. Vsi so tekli za njim in streljali. Že blizu Kurje
                            vasi je obležal mrtev. Tam v dolinici pod cesto na robu gozda so ga za
                            silo zagrebli. Piškovega očeta so knojevci odpeljali v Šentjošt. Da bi
                            ga mučili, so mu na hrbet naložili vrečo, polno skal. Oče je bil močan
                            in vzdržljiv, toda to je zanj le bilo prehudo. Ljudje so ga videli, kako
                            se ves izmučen opoteka pod težo bremena. Spraševali so se, kaj nosi,
                            vprašati pa se nihče ni upal, ker so slišali streljanje, in so slutili,
                            da se je zgodilo nekaj hudega.</p>

                        <figure>
                            <graphic url="slike_z_06/z_06_10.png"/>
                            <head>Nevaren ovinek</head>
                        </figure>
                        <p>Tudi pri zasliševanju so knojevci očeta zelo mučili. Obesili so ga za
                            roke, zvezane na hrbtu in ga poleg tega tudi tepli. Baje je tako trpel,
                            da mu je pot v curkih lil po telesu. Nekajkrat je ponovil, da je že vse
                            povedal, kar ve, in da ne bo več govoril. Ko so ga še mučili, je samo
                            molčal. Kljub hudim bolečinam ni zavzdihnil, ni odprl ust. Ko so
                            uvideli, da ne bodo nič opravili, so ga odvezali. Baje je tedaj oče
                            mučiteljem ponudil roko in rekel: »Ne zamerim vam, če me sprašujete,
                            toda če ne vem, ne morem povedati.« Odpeljali so ga na Vrhniko, kjer so
                            ga še zasliševali, mučili ga pa niso več. Nekako po enem tednu so ga
                            izpustili.</p>
                        <p>Več let kasneje je neki šentjoški fant bil v Srbiji pri vojakih. Nekoč ga
                            je poklical k sebi oficir – Slovenec, ki ni bil njegov nadrejeni. Fantu
                            se je zdelo čudno, zakaj ga kliče. Oficir je fanta vprašal, če pozna
                            kmeta Piška, ki je bil leta 1945 zaprt zaradi skrivačev. Fant je seveda
                            poznal Piškovega očeta. Oficir je nato pripovedoval, kako trdo so tedaj
                            ravnali z očetom, pa kljub temu niso nič zvedeli od njega. Čim bolj so
                            ga mučili, bolj je molčal. Na koncu je oficir pripomnil, da tako trdnega
                            in pokončnega moža, kot je bil ta oče, v vseh letih svoje službe ni več
                            srečal.</p>
                        <p>Odkar so prišli partizani v Šentjošt in je bilo konec napete tišine, se
                            je vedno nekaj dogajalo, kar je prizadevalo tudi skrivače in njihovo
                            varnost. V drugi polovici maja in v juniju na primer so v Šentjoštu in
                            okolici zaprli šest deklet in žena. Nekatere od njih so vedele za
                            skrivače. Bilo se je bati, da jih bodo prisilili, da spregovorijo.
                            Takrat nekako so v vasi in okolici aretirali tudi vse može in fante, ki
                            so bili pri vaški straži ali domobrancih, pa so ostali doma in se sami
                            niso šli javit. Skrivači so upali, da nobeden od teh ne ve zanje. Vsi so
                            šli• skozi Logatec, Šentvid in Kočevje. Po amnestiji se jih je večina
                            vrnila domov. Proti pričakovanju so ostali živi skoraj vsi, ki niso
                            ubogali pozivov, da se morajo javiti, oni pa, ki so se polni zaupanja v
                            zmagovalce šli takoj javit, so bili brez usmiljenja pomorjeni. Kakšna
                            ironija!</p>
                        <p>Julija se je v Šentjoštu naselila večja skupina knojevcev. Bili so
                            večinoma Primorci, sami mladi, krepki fantje. Čeprav jih ni bilo več kot
                            petdeset, so jim ljudje rekli brigada. Ostali so nekaj tednov.
                            Preiskovali so bližnjo in daljno okolico. Lahko bi bili šli tudi v gozd,
                            toda tega niso storili. </p>
                        <p>Po uboju Franceta Trčka se je Tominc priključil Žakljevim. Francetova
                            smrt jih je sicer pretresla, vendar se vojakov še vedno niso posebno
                            bali. Morda zato, ker nikoli niso poskušali prodreti v gozd. Vse skupaj
                            pa se je popolnoma spremenilo, ko je nekega junijskega jutra v skupini v
                            gozd prišel Pavel Žakelj. Pavel je bil od vsega začetka pri Slovenski
                            legiji in vaški straži v Šentjoštu. Maja 1945 je bil pri gorenjskih
                            domobrancih v Črnem vrhu nad Polhovim Gradcem in je z njimi odšel na
                            Koroško. Doživel je vse, kar se je dogajalo na poti od Podrožice čez
                            Jesenice in Škofjo Loko do Šentvida. Po čudnem naključju je ostal v
                            Šentvidu dlje kot drugi. Nekoč se mu je ponudila priložnost, pobegnil je
                            in prišel domov. Ko so ga zagledali, so bili nemalo presenečeni. Komaj
                            so se pozdravili, se je kar usulo iz njega: »Kako morete biti tako
                            brezskrbni? Prišli bodo partizani in vse poklali, kot so toliko drugih.«
                            Tedaj so skrivači prvič zvedeli, da so domobranci vrnjeni in da niso več
                            živi. Rekel je, da sicer ne ve, kam so jih iz Šentvida vozili.
                            Pripovedoval jim je o znancih, ki so šli isto pot. Mnogo je pripovedoval
                            tudi o znanem partizanskem komandantu Snopkovem Anžonu, ki ga je videl
                            in občutil v Škofji Loki. Precej časa je bilo treba, da se je Pavletu
                            vrnilo zdravje in moč, saj je iz Šentvida prišel zelo izčrpan in
                            bolan.</p>
                        <p>Že prej so se o domobrancih širile razne govorice, a jim skrivači niso
                            verjeli. Sedaj so verjeli. Sedaj so vedeli, kaj jih čaka, če jih dobijo
                            v roke knojevci. Toda sedaj se je spremenil tudi smisel njihovega
                            skrivanja. Spremljali naj bi dogodke v domačem kraju in bili nekakšna
                            zveza za njihovo vojsko, ki naj bi se kmalu vrnila. Sedaj so vedeli, da
                            je ta vojska pobita, da je ne bo nikoli več. Kakšen smisel ima torej še
                            naprej izpostavljati v nevarnost sebe in ljudi, ki jim pomagajo?</p>
                        <p>Po 15. avgustu se je iz Teharij vrnil Vinko Eržen, Bukovcov z Žirovskega
                            vrha. Vinko je bil mobiliziran v nemško vojsko. V začetku leta 1945 je
                            prišel domov na dopust. Da se mu ne bi bilo treba vrniti nazaj na
                            fronto, je prišel v Šentjošt k domobrancem. Šel je na Koroško in s
                            Šentjoščani prišel v Teharje. Bil je edini iz šentjoške posadke, ki se
                            je vrnil iz Teharij. Tako je skupina zvedela o žalostni usodi
                            Šentjoščanov in drugih v Teharjah. Pavle Žakelj, ki je bil preko
                            Podrožice vrnjen v Šentvid, ni o Teharjah nič vedel, drugim govoricam,
                            ki so se sicer širile med ljudmi, pa skrivači niso zaupali. Toda sedaj
                            so bile tudi te govorice potrjene.</p>

                        <figure>
                            <graphic url="slike_z_06/z_06_11.png"/>
                            <head>Gozd nad Kraljevim grabnom</head>
                        </figure>
                        <p>Prišla je jesen. Sedaj se je vedelo, da se kmalu ne bo mogoče več
                            skrivati v gozdu pod milim nebom. Spet je je pojavilo vprašanje, kakšen
                            smisel ima, izpostavljati v nevarnost sebe in druge. Jakob Žakelj je
                            sicer še mislil, da bi bilo morda treba vztrajati. Večina pa je mislila
                            drugače in odločili so se, da se konec septembra odpravijo v Italijo.
                            Vrhovski župnik Ramšak jim je preskrbel vodiča od Sv. Treh Kraljev do
                            Črnega vrha nad Idrijo. Mimo Črnega vrha so krenili na Angelsko goro, od
                            koder so že videli morje in Gorico. Določili so si smer in nadaljevali
                            pot skozi gozdove. Končno so se ustavili v zapuščenem kamnolomu na
                            ravnini, kjer so že bile njive in vinogradi. Dva od skupine sta šla k
                            bližnji hiši vprašat za vino. V pogovoru z gospodinjo sta zvedela, da so
                            že precej daleč na oni strani meje. Vesela</p>
                        <p>sta se vrnila k ostalim. Odvrgli so pištole in se napotili v vas. Bil je
                            to Šempeter pri Gorici. Jakob Žakelj je šel v župnišče, povedal kdo so
                            in prosil za nasvet in pomoč. Duhovnik pa ni pokazal dosti razumevanja
                            in ga je na kratko odslovil. Odločili so se, da grejo naravnost v
                            Gorico. Zavili so v cerkev na Travniku in se usedli v zadnje klopi.
                            Zahvalili so se Bogu za srečno pot. Kmalu je pristopila k njim neka
                            gospa in jih vprašala, od kod so. Povabila jih je s seboj in v njeni
                            hiši so potem stanovali več dni. Nato pa so se preselili v napol razbito
                            Alojzijevišče. Viktor Tominc je kmalu dobil zvezo in odšel v Avstrijo v
                            taborišče Peggez pri Lienzu. Vsi drugi pa so ostali v Italiji. Zatočišče
                            so dobili v begunskem taborišču v Senegaliji.</p>
                    </div>
                    <div type="div3">
                        <head>Epilog</head>
                        <p>Zdi se, da se je Jakob Žakelj kmalu po prihodu v Italijo povezal z Mirkom
                            Bitencem, ki je tedaj že bil v Rimu. Z Bitencem sta se baje spoznala
                            jeseni leta 1943, ko je Bitenc takoj po vrnitvi iz Srbije prevzel
                            vojaški del Slovenske legije. Na njegovo pobudo je Žakelj začel
                            razmišljati o vzpostavitvi ilegalne zveze s Slovenijo po poti, ki so jo
                            spoznali pri svojem umiku v Italijo. Tako sta konec marca 1946 Pavel
                            Žakelj in Franc Zorec odšla na prvo potovanje čez mejo. Skozi Trnovski
                            gozd sta mimo Idrije, Medvedjega brda in Rovt prišla v Šentjošt. Ena
                            njunih nalog je bila, da na povratku odpeljeta v Italijo Milana Zajca,
                            ki se je po rešitvi iz jame pod Krenom v Kočevskem Rogu do tedaj skrival
                            na svojem domu v Velikem Gabru. Žakelj in Zorec sta nalogo opravila in
                            tako rešila še enega očividca in pričevalca o pokolu v Rogu. Nekoliko
                            okrnjena šentjoška »zadnja straža« se je s tem spremenila v »Bitenčevo
                            skupino«. Po dva ali več skupaj so v letu 1946 in 1947 nekajkrat prišli
                            v Šentjošt. Januarja 1948 so Mirka Bitenca odkrili v Ljubljani in ga
                            aretirali. Odkrili so tudi skrivališča in zveze njegove skupine v
                            Šentjoštu, toda to je že druga zgodba.</p>
                    </div>
                </div>
                <div type="div2">
                    <head>Zlagana umetnost</head>
                    <docAuthor>Tine Velikonja</docAuthor>
                    <div type="div3">
                        <p>Kdor je pred leti spremljal zanimivo razpravo v Borcu 1985–1987 o tem,
                            kako romansirano pisati zgodovino s posebnim ozirom na
                            narodnoosvobodilni boj in revolucijo, je veliko izvedel. Milan Guček je
                            zastopal skrajno stališče, da tako pisanje ne trpi »nobene resnične
                            osebe, nobenega resničnega kraja«. Pri tem je grajal prakso Miška
                            Kranjca in Janeza Vipotnika, ki so jima očitali tudi ostali, da v opise
                            resničnih dogodkov in oseb vnašata vložke, skregane z resnico in zdravo
                            pametjo. Po Gučku »Vipotnik postavi brod na Sotlo, če tako narekuje
                            romaneskno vzdušje, zanemari pa pozitivistično širino in globino vodnega
                            pretoka«.</p>
                        <p>Začuda veliko ljudi je sposobnih razvidno opisati dogodek, pri katerem so
                            bili zraven, čeprav niso posebej šolani, se pa zapis ponesreči in izgubi
                            sporočilno vrednost, čim se spustijo globlje in skušajo vnesti v
                            pripoved umetniške prvine. Za zgled bi omenil rešence iz brezna v
                            Kočevskem Rogu, kjer je najbolj pretresljiva pripoved Franceta Dejaka, s
                            pravimi epskimi razsežnostmi, čeprav je povedana v najbolj preprosti
                            govorici.</p>
                        <p>Skratka, pisanje o NOB se je znašlo v zagati. Velikega teksta ni hotelo
                            biti, kar po vrsti so se ponesrečili tudi poskusi priznanih avtorjev,
                            Miška Kranjca, Vladimirja Kavčiča in Toneta Svetine. Kranjec se je v
                            romanu Za svetlimi obzorji enostavno izgubil in obstal na polovici,
                            Kavčič je bil v Žrtvah preveč puščoben in ni vzbudil posebne pozornosti,
                            Svetinova Ukana pa je mešanica indijanarice in pogrošne kriminalke. Vsi
                            so se sklicevali na Šolohova, ki mu je uspelo napisati Tihi Don nekaj
                            let po končani državljanski vojni, kar naj bi bil čudež, ki se lahko
                            ponovi.</p>
                        <p>Pred pisce zgodovinskih romanov se postavljata dve zapreki: tankočutno
                            prelivanje zgodovinske snovi v umetniško besedo in resnica.</p>
                        <p>Za večino je prva zapreka neobvladljiva in citiral bi Aleša Erjavca:
                            »Umetnost v umetnosti je ravno preseganje dvojne narave besedila:
                            preseganje prepada med tem, kar je faktografsko in izkustveno poznano
                            kot 'točno' in med tem, kar nam umetniško delo na svoj način razkrije;
                            to</p>
                        <p>preseganje pa mora biti tako, da prehodov med ravnema ne opazimo, da
                            torej ne predstavljata teze in antiteze, marveč sintezo, ki je ne moremo
                            ločiti na njena sestavna dela...«</p>
                        <p>Pokaže se torej, da citiram Gučka, »katera roka je vodila pero,
                            umetnikova ali pisarjeva. Pokaže se, ali je delo navdihoval božanski dar
                            genija ali znoj zapisovalca. Večina partizanskih piscev je obtičala že
                            pri prvi zapreki, tudi Kranjec in Vipotnik, žal tudi večina tistih, ki
                            so pisali o dogodkih med državljansko vojno kot glasniki
                            protikomunistične strani. Uspeli so le redki, zlasti tisti, ki so se
                            odmaknili od faktografske resnice in pisali iz sebe in lastne stiske; za
                            zgled bi navedel Zorka Simčiča in Vitomila Zupana.</p>
                        <p>Pod drugo zapreko razumemo željo po resnici, profesionalno poštenost.
                            Zapreka je na videz lahka, pa je trd oreh pri vseh piscih NOB. Večno
                            tarnanje nad pomanjkanjem »zgodovinske razdalje« je samo izgovor za
                            zavestno samoprevaro. Resnici se lahko izognemo tako, da dogodke
                            izkrivljamo ali pa izpuščamo. Citiral bi Erjavca: »Upravičeni očitki pa
                            se postavljajo, če protislovno spreminjamo dejanske dogodke in pri tem
                            mešamo fikcijsko in veristično raven dogajanja.«</p>
                        <p>Vipotnikova Druga stran medalje iz leta 1988 je obljubljala obrat in
                            presenečenje. Njen izid so napovedovali s podatki, da bo pokazala drugo
                            stran medalje o dogajanjih ob koncu vojne in se ne bo izognila celo taki
                            temi, kot je vračanje in pomor domobrancev. Radovednost je bila toliko
                            večja zaradi govoric, da je sam naletel na reko vračajočih domobrancev
                            nekje od Vetrinja do Teharij in Hrastniškega hriba. Nepreverjene priče
                            so trdile, da je bilo to na celjskem kolodvoru, kjer naj bi bil pisatelj
                            eden od oficirjev na konjih.</p>
                        <p>Nič takega se ni zgodilo. Vipotnik je zamudil edinstveno priložnost, da
                            bi v času, ko so podrobnosti o takratnih dogodkih šele začele prihajati
                            na dan, udaril s svojo resnico in jo po svojih zmožnostih umetniško
                            obarval. Nobene druge strani medalje nam ni pokazal, obrnil se ni niti
                            za stopinjo, še huje, zavestno je resnico po svoje prikrojil. Namesto,
                            da bi njegovo pripovedovanje prišlo v literarno zgodovino kot mejnik,
                            kako se da drugače gledati na državljansko vojno tudi s strani
                            partizana, se je še bolj zakrknil in v neki samomorilski trmi vztrajal
                            pri zastavljenem cilju. Razberemo ga lahko iz spremne besede na ovitku,
                            ki jo je napisal Ivan Potrč: »Vedno bolj moramo čutiti, kako bo veličina
                            naše ljudske revolucije do kraja pravično izpričana v pripovedovanjih,
                            ki bodo znala in zmogla povedati vse o tem, kar je ljudstvo prestajalo
                            in doživljalo, tudi v človeških zmotah in tragikah mora odsevati
                            človeška veličina. «</p>
                        <p>Vipotniku bi očital še en greh, ki ga v njegovem Doktorju ni opaziti,
                            lenobo in podcenjevanje bralca, ki je postal ob nedognani umetniški
                            besedi še bolj očiten. Za zgled bi omenil scenografijo, ki je tako
                            ohlapna, da bi se lahko zgodba odvijala kjerkoli, zlasti predaja
                            domobrancev na Koroškem in dogajanje na Teharjah.</p>

                        <figure>
                            <graphic url="slike_z_06/z_06_12.png"/>
                            <head>Družina Kukovica 1944 – V drugi vrsti stojijo: Jerca, Nada (+),
                                Ciril (+), Ivan, Stane (+), Minka (+), Andrej; v prvi vrsti so:
                                Marko, oče Jakob (+), marna Marija (+), Lenka</head>
                        </figure>
                        <p>Predaja je bila izpeljana pri železniški postaji v Podgorju v Rožu.
                            Vipotnika ni bilo zraven, čeprav je priča tudi komandant Jože, ki naj bi
                            bil pisatelj sam. Pomagal si je izključno s pričevanjem dr. Franca
                            Hočevarja (Borec 1976, 773 – 774). Niti toliko se ni potrudil, da bi si
                            šel kraj ogledat, saj ne bi spregledal, da stoji postaja daleč nad
                            vasjo. Železniška proga se od mosta čez Dravo pri Borovljah dvigne po
                            vznožju Karavank proti predoru za 200 metrov in je postaja v Podgorju v
                            sredini. Če bi hotel verno opisati tisti vroči dan v pozni pomladi, mu
                            ne bi mogel uiti pogled na pisano pobočje in Dravo 100 metrov nižje, na
                            nasprotni strani pa strme temne Gure. Gladko je tudi nasedel Hočevarju
                            in piše o plakatih, ki naj bi jih domobranci lepili na vagone. Trenutek
                            spoznanja, da so se znašli v pasti, ki je bil že tolikokrat opisan in
                            povedan, bi zaslužil večjo resnost in napor.</p>
                        <p>Morda je moje pisanje predolg uvod v podrobnejšo obravnavo 9. poglavja
                            knjige, kjer so opisana fantomska teharska sodišča in linč v Polju pri
                            Ljubljani. Od vsega, kar je napisano, drži samo to, da je bila večina
                            vrnjenih domobrancev pomorjena in zmetana v jame. Ob tako usodnem
                            dogajanju pa ima umetniška svoboda določene meje in je prepuščanje goli
                            domišljiji nevarno in sramotno.</p>
                        <p>Vipotnik se je zmotil v datumu; ni bilo 14 dni po koncu vojne v drugi
                            polovici maja. Prvi domobranci so prišli v Teharje za Telovo, v četrtek,
                            31. maja. Taborišče je bilo čisto barakarsko naselje, le temelji in
                            kleti so bili betonski, zato nobenih zidov, iz katerih bi odpadal omet,
                            nobenih hlevov, odkoder bi vodili posameznike pred sodišče, le taborišče
                            C, kjer se je gnetlo nekaj tisoč domobrancev, določenih za smrt, seveda
                            tudi nobenega sodišča in kartoteke, ki naj bi odkrivali posamezno
                            krivdo.</p>
                        <p>Teharsko sodišče omenja že Podbevškova v knjigi Sv. Urh (str. 590) in
                            predstavil bi značilen odstavek, da vidimo, kako so leta 1966 pisali
                            zgodovino: »Partizanske enote so ob osvoboditvi v bližini Celja zajele
                            večje število domobrancev, zlasti iz dolenjskih postojank. Med njimi je
                            bila večina urhovske posadke, ki je hotela skupaj z okupatorjem zbežati
                            v Avstrijo. Vsi so bili kot vojni zločinci postavljeni pred vojaško
                            sodišče. Po kratkem dokaznem postopku so bili med drugim obsojeni na
                            smrt in takoj justificirani... naglo partizansko sodišče na Teharjih...«</p>
                        <p>Smisel tega spreminjanja resnice je v pojmu »justifikacija«. Hočejo
                            dokazati, da ni šlo za pomor vojnih ujetnikov, vojni zločin, ampak za
                            justifikacijo, izvršitev sodbe.</p>
                        <p>Da bi bil bolj prepričljiv, Vipotnik že takrat omenja skrivnost, da je
                            padel po vojni v roke partizanom kompletni arhiv domobranske posadke v
                            Velikih Laščah in dobesedno citira prošnjo Vinka Levstika za vojaško
                            napredovanje, ki jo seveda pripiše drugemu.</p>
                        <p>Na nedavnem zaslišanju Ribičiča in Polaka smo izvedeli, da ni imela Ozna
                            nobenega opravka pri poboju domobrancev, na drugi strani pa komandant
                            KNOJ- a ni vedel, kaj počnejo enote, ki so pod njegovim vodstvom.</p>
                        <p>Vipotnik pa nas hoče prepričati, da so vpeljali za vsakega domobranca
                            dokazni postopek: »Ozna jih je delala, v pogovorih z ljudmi po vsej
                            slovenski zemlji, po vseh krajih, kjer so to lahko naredili. Te sezname
                            smo delali mesece in mesece, celo leto, v njih so zapisani vsi
                            belogardisti po imenih, marveč opisani tudi zločini, ki so jih naredili
                            v tem času na Slovenskem.</p>
                        <p>Za pomorjene domobrance ni bilo nobenih sodišč, samo prebiranje po
                            enostavnem receptu: v taborišče C je bil poslan in s tem že obsojen na
                            smrt vsakdo, ki je povedal, da je starejši kot 18 let in da je vstopil v
                            domobranske vrste pred 1. januarjem 1945. leta. V pritličju poveljniške
                            barake so bila okenca, obrnjena proti taborišču, tri ali štiri, za njimi
                            so sedela dekleta, ki so vpisovala podatke, sama ali s pomočjo vojaka;
                            osebne podatke, datum vstopa v belo gardo (vaške straže, domobranci),
                            morebitno dezerterstvo iz partizanske vojske, vojaške enote, v katerih
                            si služil, spopadi s partizani itd. Na koncu so te napotili tja, kamor
                            so sodili, da spadaš: A, B ali C.</p>
                        <p>Podatkov niso prever ali. Veliko jih je dajalo lažne podatke. Ce si bil
                            dodeljen v skupino C, si postal nezanimiv, saj si postal zanje mrlič.
                            Tako se niso potrudili niti toliko, da bi spoznali, da jim je padel v
                            roke kompleten Rupnikov bataljon z 850 vojaki in celotna posadka z Urha.
                            Na morišče so jih vozili po slučajnih seznamih, pomešane iz različnih
                            enot, in svoj posel dokončali okrog 25. junija.</p>
                        <p>Šele kasneje so se pojavila nekaka sodišča, ki so sodila preživelim
                            skupine A in B. Oproščenim niso bila vrata odprta, kot bi šlo za
                            skavtski tabor. Taborišče je bilo hermetično zaprto. Pred 8. avgustom,
                            ko je bila amnestija, so ga lahko zapustili samo tisti na tovornjakih,
                            ki so vozili na morišče, ali umrli, ki so jih pokopavali v grapi zunaj
                            glavne taboriščne ograje.</p>
                        <p>V Vipotnikovi zgodbi je pred namišljeno sodišče pripeljan tudi Jože
                            Kukovica. Mišljen je Stane Kukovica, član urhovske posadke. Če boste
                            vprašali ljudi, ki so ga bolje poznali, kakšen je bil, vam bodo
                            povedali, da je bil »čuden«. S tem hočejo povedati, da je bil drugačen
                            kot večina domobrancev na tej postojanki. Pripadal naj bi manjši
                            skupini, ki je poravnavala bolne osebne račune in se šla neko pravico
                            brez sodbe. Tako lahko vsaj nekaj umorov črne roke na urhovskem področju
                            (Zalog, Polje, Dobrunje) pripišemo prav njemu in njegovi skupini. </p>

                        <figure>
                            <graphic url="slike_z_06/z_06_13.png"/>
                            <head>Nasilje <name type="author">Vlastja Simončič</name></head>
                        </figure>
                        <p>Teharsko sodišče ne najde v svojih spisih nič obremenilnega, sploh ga
                            nima v evidenci, telefonirajo v Zalog, kjer pa ni glavnega, ki bi kaj
                            vedel o njem. Oprostijo ga, mirno odkoraka skozi taboriščna vrata proti
                            Celju, se povzpne na prvi vlak proti Ljubljani in izstopi v Polju.
                            Prepozna ga eden od železničarjev, uslužbenci postaje in potniki ga
                            obkolijo in kamenjajo.</p>
                        <p>Vipotnik si je privoščil umetniško svobodo, saj se je neke vrste linč
                            zares zgodil, in to nad Stanetovim očetom, ko se je s tremi najmlajšimi
                            otroki vračal iz Teharij.</p>
                        <p>V prvem tednu maja leta 1945 je bežalo vseh enajst članov Kukovčeve
                            družine. 14-letni Andrej je bežal s skupino vajencev v Italijo, ostali
                            na Koroško. V sredo, 30. maja, so se odločili, da gredo skupaj proti
                            Italiji, kot so obljubljali Angleži. V Pliberku so spoznali prevaro.
                            Spravili so jih v vagone tovornega vlaka, ki je peljal naravnost skozi
                            Maribor do Celja, tako da so prišli v Teharje s prvo skupino, v kateri
                            je bil tudi Rupnikov bataljon.</p>
                        <p>Najstarejši Ivan je kot domobranec pobegnil z vlaka nekje pri Dravogradu.
                            Vrata vagona so bila razmajana in mu je uspelo, da je stegnil roko skozi
                            špranjo in na slepo odrinil zapah. Tega je bil vajen, saj se je kot
                            otrok veliko skrival ali lovil po zaloški tovorni postaji. Z njim sta
                            pobegnila še dva Poljčana, Ivan Lovše in Milan Hlebš. Drugim v vagonu se
                            je zdel beg nesmiseln: »Kaj bomo bežali nazaj k</p>
                        <p>Angležem, ki so nas izdali. Toliko nas je, da se nam ne more nič zgoditi.
                            «</p>
                        <p>Stane in Ciril sta bila kot domobranca odrejena v skupino C in sta
                            najverjetneje pokopana v sesutih jaških na Hrastniškem hribu. Nekam na
                            isto morišče so odpeljali tudi mater Marijo s starejšima hčerkama Nado
                            in Minko.</p>
                        <p>Že prve dni so tri najmlajše Jerco, Lenko in Marka vzeli staršem in jih
                            odpeljali »Na griček«, na zahodno stran Celja nad desnim bregom Savinje.
                            Staršem so morali otroke dobesedno trgati iz rok, vsesplošni jok in
                            žalost pa so rodili zgodbo o »zloglasnem vozu na soncu z umirajočimi
                            otroki«. Od teh otrok ni umrl nihče. V taborišču je ostal samo oče
                            Jaka.</p>
                        <p>Drugi teden julija so v nekaj dneh izpustili vse preživele civiliste.
                            Jaka Kukovica so napotili po otroke Na gričku. V Celju so se spravili na
                            vlak in se odpeljali proti Ljubljani. Namenjeni so bili v Polje, vendar
                            jih je že v Zalogu čakala nahujskana množica. Potegnili so jih z vagona.
                            Najmlajša so napotili po progi proti domu, očeta s 13 letno Jerco pa
                            gnali po cesti. Med potjo so ju ob vpitju tepli, vendar samo z rokami. V
                            Polju so ju ločeno zaprli v neko hišo, naslednji dan pa pripeljali pred
                            šolo oziroma cerkev v Polju in uprizorili miting ljudske jeze. Končal
                            naj bi se z javnim linčem, vendar naj bi se spozabilo samo nekaj žensk.
                            Jerco so spustili, očeta pa vlekli na Urh z zahtevo, naj odkoplje dva
                            domačina, ki naj bi ju ubil. Baje je kopal na mestu, ki so mu ga
                            določili, pa naletel na poginulo mulo. Od tam so ga peljali v zapor,
                            kjer je životaril še tri mesece in decembra leta 1945 umrl. Otroke so že
                            prej prevzeli bližnji sorodniki.</p>
                        <p>Vse skupaj se je dogajalo javno; ker se mučilci niso znali pravočasno
                            ustaviti, je imelo vse skupaj nasprotni učinek. Žrtve so se večini
                            prisotnih smilile.</p>
                        <p>Tak je bil v resnici Vipotnikov linč na zaloški postaji. Zaključil bi z
                            Gučkom: »...če avtor tega ne uspe doseči, pomeni, da je njegovo delo
                            umetniško slabo.« Žal Vipotnikova Druga stran medalje ni več kot
                            pamflet.</p>
                    </div>
                </div>
            </div>
            <div type="div1">
                <head>Iskanja in besede</head>
                <div type="div2" subtype="poem">
                    <head>Kočevski rog</head>
                    <docAuthor>Stanko Majcen</docAuthor>
                    <div type="div3">
                        <p>1.</p>
                        <lg>
                            <l>Kol,</l>
                            <l>ogoljen kol,</l>
                            <l>s krvjo osoljen kol, spran,</l>
                            <l>ožgan,</l>
                            <l>kot da od veka stoji</l>
                            <l> in ne more stran...</l>
                        </lg>
                        <lg>
                            <l>Trava</l>
                            <l>poležava</l>
                            <l>in ne raste več,</l>
                            <l>srna se tam ne pase več, </l>
                            <l>komaj tica seda nanj,</l>
                            <l>pa jo plaho podrobi drugam </l>
                            <l>in ne more pozabiti mesta, </l>
                            <l>kamor je sedla...</l>
                        </lg>
                        <lg>
                            <l>Steza in cesta: </l>
                            <l>a ogne se mu človek in volk. </l>
                            <l>Molk</l>
                            <l>kot da je tu razklan </l>
                            <l>– a krik,</l>
                            <l>rešni krik,</l>
                            <l>ne more nikamor.</l>
                        </lg>
                        <lg>
                            <l>Še krik,</l>
                            <l>rešni krik</l>
                            <l>krvavožareč krik navpik </l>
                            <l>kot kol zabit v zemljo </l>
                            <l>in ne more nikamor.</l>
                        </lg>
                        <lg>
                            <l>Kam sega ta kol? </l>
                            <l>V jetra</l>
                            <l>zemlje?</l>
                            <l>Do kod se je zabol? </l>
                            <l>V srce</l>
                            <l>nebes?</l>
                        </lg>
                        <lg>
                            <l>Ah, saj je le kol, </l>
                            <l>navaden kol, </l>
                            <l>neotesan in grob, </l>
                            <l>in le veter,</l>
                            <l>kadar tuli v svoj rog, </l>
                            <l>pa še nanj zapiska </l>
                            <l>ko na votel zob...</l>
                        </lg>
                        <p>2.</p>
                        <lg>
                            <l>Ko bi le vedela, kje je ta griček, </l>
                            <l>ko bi le znala, kaj mi zvoni, </l>
                            <l>ko pa je gluho jelenje rogovje, </l>
                            <l>volk tuli v noč in medved molči.</l>
                        </lg>
                        <lg>
                            <l>Ko bi le vedela, kje je ta griček... </l>
                            <l>vem le, da zvezda nad njim stoji, </l>
                            <l>vem le, da Mati božja brezjanska </l>
                            <l>Jezuščka nad njim drži.</l>
                        </lg>
                        <p>3.</p>
                        <lg>
                            <l>In zopet pomlad – </l>
                            <l>kaj nisem pomladi preklela? </l>
                            <l>Trdo se preživlja osat, </l>
                            <l>o, trje jaz sem živela!</l>
                        </lg>
                        <lg>
                            <l>In kaj mi hočeš, pomlad? </l>
                            <l>Na svetlo se zbira družina, </l>
                            <l>lej, oče, hči, mati in brat, </l>
                            <l>a jaz – brez edinega sina.</l>
                        </lg>
                        <lg>
                            <l>Razcvela se jablan bo rožna, </l>
                            <l>razsipala breskev svoj cvet, </l>
                            <l>objela bo misel pobožna </l>
                            <l>vsa srca, vse duše, ves svet.</l>
                        </lg>
                        <lg>
                            <l>A jaz jo kolnem, pomlad,</l>
                            <l>vso črno jo vidim in grozno</l>
                            <l>– iz kamenja srka svoj sok osat </l>
                            <l>in, če že cvete, cvete prepozno.</l>
                        </lg>
                    </div>
                    <div type="div3">
                        <head>Epitaf</head>
                        <lg>
                            <l>Bog moj, kaj naj vse pod zemljo spi, </l>
                            <l>hčere in sinovi, trpek rod: </l>
                            <l>kam pogled jim meri, v naše dni </l>
                            <l>ali tja, kjer vse je en sam pot?</l>
                        </lg>
                        <lg>
                            <l>Križem-kražem, sem in tja </l>
                            <l>bliskali smo ko bogovi </l>
                            <l>– zdaj, ko se majejo tla,</l>
                            <l>kam štrle čeljusti nam, rogovi?</l>
                        </lg>
                        <lg>
                            <l>Tu pa spi mladenič tih in plah, </l>
                            <l>čaka na vstajenje, </l>
                            <l>z roso je odet, postlan na mah, </l>
                            <l>misel – nič, samo še koprnenje...</l>
                        </lg>
                    </div>
                    <div type="div3">

                        <figure>
                            <graphic url="slike_z_06/z_06_14.png"/>
                            <head>Črne rože <name type="author">Vlastja Simončič</name></head>
                        </figure>
                    </div>
                </div>
            </div>
            <div type="div1">
                <head>Slovenske teme '92</head>
                <div type="div2">
                    <head>Zakaj je propadel Demos</head>
                    <docAuthor>Blaža Cedilnik</docAuthor>
                    <div type="div3">
                        <p>Gledam okoli sebe in opazujem. Premišljujem. Pravzaprav sta dve vrsti
                            ljudi: aktivisti in tisti, ki to niso. Ljudje, ki naj bi se aktivno
                            vključevali v politično življenje, morajo po naravi imeti neko lastnost,
                            ambicijo, ki jih sili v to. Jaz jih imenujem aktiviste. Ti ljudje so se
                            vedno, ne glede na sistem družbene ureditve, vključevali v tako
                            imenovano družbenopolitično delo. V letih avnojske Jugoslavije je bil
                            edini most, prek katerega se je dalo priti do tega, komunistična
                            partija. Torej so se včlanili vanjo, češ, če hočeš kaj narediti, kaj
                            premakniti v družbi, pač moraš biti član partije, pa čeprav se v resnici
                            ne strinjaš z njeno doktrino. Seveda pa tudi partija ni križem rok
                            čakala, da bodo ljudje sami od sebe prihajali in se ponujali. Že od
                            vsega začetka, od ustanovitve OF in še prej, je vzgajala »kadre«, od
                            najmlajših naprej. Vstop v pionirsko organizacijo naj bi bil
                            najpomembnejši dogodek v otrokovem življenju. Sledi vstop v mladinsko
                            organizcijo in končno Zveza komunistov kot veliki dosežek in dokaz
                            zrelosti mladega človeka, ko postane avantgarda vseh ljudi, ko pride med
                            izbrano elito, ki hodi pred drugimi, ki ve, kaj je za ljudi dobro, ki
                            skrbi za njihov blagor in jih vodi v lepšo prihodnost. Seveda so imeli
                            tisti, ki so se vključevali v ta proces, ves čas priložnost, da se ~p
                            okažejo, da se družbeno udejstvujejo. Le v pionirski organizaciji je
                            bilo veliko možnosti: razredna skupnost, šolska skupnost, boj za
                            enakopravno vključitev pionirske organizacije med ostale
                            družbenopolitične organizacije... Nagrada je bila med drugim tudi ta, da
                            je bila ocena vedenja vzorno rezervirana samo za tiste, ki so poleg
                            pridnega učenja in lepega vedenja bili tudi družbeno dejavni. Pionirski
                            aktivisti so zrasli v mladinske aktiviste, ki so se imeli možnost
                            udejstvovati v različnih okoljih, od šole do krajevne skupnosti, od
                            občine do republike in zveze. Šolali in izpopolnjevali so se na
                            seminarjih za mladinske aktiviste, kjer so se učili vseh mogočih veščin,
                            ki jih aktivist rabi. Posebej so se vadili v manipulaciji z ljudmi, na
                            primer, kako voditi sestanek, kako pri praviš dnevni red, napišeš sklepe
                            sestanka, kako obrneš smer diskusije iz nezaželene v zaželeno smer, kako
                            moraš vedno imeti pripravljene predloge, kako na koncu povzameš misli
                            razprave in prebereš osnutke sklepov. Posledica takega seminarja je bila
                            skoraj obvezna vključitev v Zvezo komunistov, seveda kot neke vrste
                            nagrada za uspešno delo. Če se nisi hotel včlaniti, si moral biti kar
                            pošteno zvit, kajti navesti si moral zelo dober razlog, zakaj se ne bi
                            še včlanil. Na primer: Nisem se še pokazal vrednega, da me sprejmete v
                            svoje vrste, najprej hočem nekaj narediti za družbo in partijo, da bom
                            zaslužil to čast. Rezultat vsega tega je bil, da so se vsi ljudje z
                            aktivističnimi na gnjenji prej ali slej znašli v partiji. Aktivističnega
                            dela je bilo dovolj, ko ga je pa zmanjkalo, se je družba premaknila na
                            naslednjo stopnjo samoupravljanja in spet so se odprla nova področja
                            delovanja. Nagrada za partiji dopadljivo delo so bile moralnopolitične
                            kvalitete, ki so odprle pot navzgor po družbeni lestvici, kar je
                            pomenilo čast in slavo, pa tudi blagostanje.</p>
                        <p>In kaj se je zgodilo ob propadu komunističnega sistema, pardon, ob
                            sestopu Zveze komunistov z oblasti? Kam z vsemi temi aktivisti? Ni
                            težav. Demokratični parlamentarni sistem predvideva večje število
                            strank, ki vse rabijo aktiviste. In tako so se vsi ti aktivisti
                            porazdelili po strankah in življenje teče dalje po istih kolesnicah –
                            malo barve je bilo treba in že smo dobili socialdemokrate, liberalne
                            demokrate, demokrate kar tako... Zato nikakor ni čudno, da imamo v naši
                            mali Sloveniji toliko strank. In toliko sindikatov. Pravzaprav bi bilo
                            vse lepo in prav, če ne bi ves čas obstajala še ena družbena struktura,
                            ki ima prav tako svoje aktiviste. To je seveda cerkev. Vendar se njeni
                            aktivisti niso tako kalili in zato niso tako izvežbani, poleg tega jim
                            njihova vera ne dovoljuje tako brezkompromisnih dejanj, spreminjanja
                            mišljenja, prilagajanja situaciji in seveda tistega, kar je poglavitno
                            za manipulacijo z ljudmi: eno razglašaš, delaš pa ravno nasprotno,
                            veliko obljubljaš, pa nikoli ne izpolniš, seveda zaradi objektivnih
                            težav. Partija je vedno znala obračunati z aktivisti iz nasprotnega
                            tabora, pa naj je bilo to tako kruto kot med tako imenovano NOB, ali pa
                            tako kot danes, ko jim podtika različne mine: zamenjava ene diktature z
                            drugo, gonja proti rdečim direktorjem, prepoved splava, verouk v šolah.
                            In ljudje nasedajo. Kadarkoli obstaja nevarnost, da bi še kdo razen
                            rdečih aktivistov igral v Sloveniji kako pomembnejšo vlogo, takoj se
                            zasliši vpitje na temo Ustavite desnico in rezultati so takoj tu. Torej
                            so še vedno vsa sredstva javnega obveščanja, vsi pomembni položaji v
                            gospodarstvu, skratka, vse je v rokah tistih ljudi, ki so nas pripeljali
                            v družbo na robu prepada, ali v rokah njihovih učencev in
                            naslednikov.</p>
                        <p>Obstajajo pa tudi posamezni aktivisti, za katere bi veljala misel iz
                            Menartove pesmi: Za leve bil sem desni pes, za desne leva uš. Takim
                            pravimo pokončni ljudje.</p>
                        <p>Vendar v naših razmerah nimajo dosti možnosti. Je že tako: Ne kar mora,
                            kar more, mož je storiti dolžan, pravi pesnik, zato se tudi taki
                            trudijo, čeprav rezultati niso sorazmerni z vloženim trudom. Ob
                            ustanovitvi prve nekomunistične stranke, bivše SDZ, je nekdo izjavil: Ne
                            glede na to, kaj se bo zgodilo s to slovensko pomladjo, ko me bodo
                            otroci in vnuki vprašali o njej, bom lahko rekel, da sem bil zraven.</p>
                        <p>Zakaj je torej propadel DEMOS? Mislim, da je odgovor vsebovan v tem mojem
                            razmišljanju, lahko pa bi odgovorili tudi z besedami nekega diskutanta z
                            zgoraj omenjenega ustanovnega sestanka, ko so najprej sklenili, da so
                            lahko tudi komunisti člani SDZ, potem pa so jih še predlagali v vodstvo:
                            Vsaj toliko počakajte, da se vam barva posuši.</p>
                        <p>Ne morem si kaj, da ne bi zaključila z dogodkom iz mojih rosnih let. V
                            naši soseski so ustanovili telovadno društvo Partizan. Ker me je
                            gimnastika zelo privlačila, sem se včlanila in hodila na treninge.
                            Telovadnica je bila iz kapele preurejen prostor, sveže prepleskan. Čez
                            nekaj časa, ko se je belež osušil, so se začele na stenah prikazovati
                            silhuete, končno pa podobe svetnikov, ki so svoje čase krasile stene
                            kapele. Znova in znova so jih prebelili, pa so se vedno znova prikazali
                            na stenah. Takrat nas je to zabavalo. Danes me je ob tem malo strah.</p>
                    </div>
                </div>
                <div type="div2" subtype="poem">
                    <head>Noč</head>
                    <docAuthor>Zorko Simčič</docAuthor>
                    <div type="div3">
                        <byline>Ob jezeru Nahuel Huapi</byline>
                        <lg>
                            <l>V meni je Samo. Izdan.</l>
                            <l>V meni je Trubar. Pregnan.</l>
                            <l>V meni je ves bataljon </l>
                            <l>vetrinjskih vojakov</l>
                            <l>čez mejo v jame poslan.</l>
                        </lg>
                        <lg>
                            <l>In tako dolgo, vso noč, </l>
                            <l>skozi temine zroč</l>
                            <l>tja čez gozdič črnih brez, </l>
                            <l>čez k jezeru temnemu, </l>
                            <l>strmi moj pogled čakajoč</l>
                            <l>– kdaj sine dan.</l>
                        </lg>
                    </div>
                </div>
                <div type="div2">
                    <head>Vrnjeni v maju govori Bogu</head>
                    <l>Zorko Simčič</l>
                    <div type="div3">
                        <lg>
                            <l>»...seveda, zdaj razumem...</l>
                            <l>šele zdaj...</l>
                            <l>Vse od takrat, ko ustvaril si nebo </l>
                            <l>in zemljo,</l>
                            <l>si nas imel skoz tisočletja </l>
                            <l>– daleč je že raj – </l>
                            <l>tam sredi svojih kašč, pšenična zrna. </l>
                            <l>Si nas vsejal v zemljo, </l>
                            <l>ko je prišel ta maj. </l>
                            <l>Kdo je vesel, da je sejavec, </l>
                            <l>kdo, da je žanjec,</l>
                            <l>kdo, da je mesivec kruha </l>
                            <l>in kdo, da gospodar,</l>
                            <l>ki reže ga, deli ga svojim...</l>
                            <l>Jaz srečen sem, </l>
                            <l>da smel sem biti </l>
                            <l>vsejano zrno.«</l>
                        </lg>
                    </div>
                </div>
                <div type="div2">
                    <head>Zgodovina in politika</head>
                    <docAuthor>Justin Stanovnik</docAuthor>
                    <div type="div3">
                        <p>Če sledimo nepretehtanemu občutju, potem je preteklost pač preteklost,
                            nekaj, kar je nekoč bilo in ni več. Po tem občutju je tudi prihodnost
                            tisto, kar pride in še ni. V resnici pa je na določen način ves čas
                            sedaj: nad otipljivo, resnično, izkustveno sedanjostjo se oblikujeta še
                            dve ravnini: preteklost in prihodnost – preteklost v spominu, prihodnost
                            v pričakovanju. In vse to je sedaj. Vsak človek v vsakem trenutku
                            obstajanja živi hkratnost trojnega časa in tu in tam se tega tudi zave.
                            Iz povedanega sledi, da je ves čas v medsebojni soodvisnosti in da
                            nobene njegove prvine, ne sedanjosti ne preteklosti in ne prihodnosti,
                            ni mogoče brez škode izključiti.</p>
                        <p>Lahko si predstavljamo, da obstajajo ljudje, ki jih preteklost zanima kot
                            preteklost, kot posebna, od sveta ločena pokrajina. Recimo, da so to
                            dobri poznavalci, dvomimo pa, da so tudi dobri zgodovinarji. Pravi
                            zgodovinar je človek s politično dušo. Tak je bil Tukidid, Tacit,
                            Machiavelli, Ranke. Človek se obrača v zgodovino predvsem zato, da bi
                            razumel svoj čas. Pri poklicnih zgodovinarjih ta začetni vzgib pogosto
                            degenerira, ker mu akademski modeli raziskovanja niso naklonjeni. Vendar
                            pa smemo, kadar srečamo človeka s poudarjenim zanimanjem za preteklost,
                            vedno s precejšnjo zanesljivostjo domnevati, da je pred nami človek, ki
                            je na intenziven način v sedanjosti. Biti na intenziven način v
                            sedanjosti, pa pomeni predvsem sedanjost misliti. Tega pa ni mogoče
                            početi verodostojno, ne da bi upoštevali celotno sedanjost, v kateri
                            sta, kot smo rekli, na svoj način tudi preteklost in prihodnost. Človeku
                            s takimi duhovnimi impulzi bi smeli reči zgodovinski človek. Zakaj, kot
                            pravi filozof Edmund Husserl, zgodovinsko življenje je vedno k nekemu
                            cilju stremeče življenje.</p>
                        <p>K preteklosti se torej obračamo zaradi sedanjosti. Hoteli bi vedeti, kje
                            se nahajamo v zgodovini kot toku, ki zanj mislimo, da ima svojo logiko.
                            Radi bi vsaj približno vedeli, kaj nas čaka za prvim ovinkom. To je
                            čisto naravna in razumljiva želja, čeprav čas naše prognoze spet in spet
                            ovrže. Tu smo torej povsem v času.</p>
                        <p>A obstaja še druga raven gledanja na zgodovino. Nemški zgodovinar Droysen
                            pravi, da je zgodovina oblika samospoznavanja. V tem, kaj se je zgodilo,
                            in v tem, kako se je kaj zgodilo, nekoliko vidimo tudi, kaj smo. Torej
                            pomeni truditi se z zgodovino tudi slediti delfskemu ukazu: Spoznaj
                            samega sebe! Ko gledamo dejanja in kretnje ljudi, lahko obenem tudi
                            sklepamo, kakšni nameni so bili za njimi. Nekoliko se nam odpre zavesa,
                            ki zakriva razmerje med tem, kaj so ljudje hoteli in kaj so dosegli.
                            Počasi stopa pred nas, če ne v celoti, pa vsaj v posameznih potezah,
                            usoda človekova – condicio humana. Zarisujejo se okviri, ki kažejo na
                            to, kateri upi so uresničljivi in kateri niso. Na zgodovino je torej
                            mogoče gledati, kot pravi zgodovinar Golo Mann, sin pisatelja Thomasa
                            Manna, v okviru večno človeškega. In tu se postavljajo prezanimiva
                            vprašanja: Ali ima zgodovina smisel? Ali obstaja dobro in zlo? In če je
                            tako, ali je zlo kaznovano? Ali se lahko na to zanesemo? Zakaj mora
                            toliko nedolžnih ljudi trpeti? Ali je ena doba enako dobra kot
                            katerakoli druga? Na primer, ali so vse dobe enako blizu Bogu, kot pravi
                            zgodovinar Ranke?</p>
                        <p>Tudi če na ta vprašanja ni zadovoljivih odgovorov, čutimo, da niso
                            zapravljanje časa. Ta vprašanja so mogoče zelo pomemben način, da
                            vzdržujemo človeka v osnovnem dostojanstvu. Ta vprašanja je seveda
                            mogoče postavljati tudi pod drugimi vidiki, toda študij in razmišljanje
                            o preteklosti je nekaj tako specifičnega, da daje rešitve, na katere
                            drugod ni upati.</p>
                        <p>Zdi se, da niso vse dobe enako zgodovinske, v pomenu, da bi se hotele v
                            enaki meri utemeljevati na spoznanju preteklosti. Isto velja tudi za
                            narode, kulture in posameznike. Bežen pogled po panorami preteklosti in
                            sedanjosti nas takoj opozori, da so tu velike razlike: očitno je, da je
                            zgodovinski spomin v nekaterih primerih bolj cenjen kot v drugih, da se
                            tu zanj bolj trudijo kot drugod. Hkrati pa lahko vidimo, da se povsod
                            uveljavlja neko sorazmerje: čim bolj je razvit zgodovinski spomin, tem
                            bolj je razvit čut za politiko. Lahko torej postavimo načelo:
                            zgodovinski človek je politični človek in obratno. To je utemeljeno v
                            tem, da sta tako zgodovina kot politika stvar skupnosti, področji, ki
                            presegata osebni svet posameznika. Kjer je posameznik zapreden v svoj
                            idiotični – v izvornem pomenu idiotični – zasebni prostor, tam je
                            zgodovinski spomin naroda negotov in slaboten, predstave o političnih
                            ciljih skupnosti pa neizdelane in več ali manj slučajnostne. Zato ni
                            brez pomena govoriti o integralnem ali celostnem človeku, pa ne kot o
                            nekakšni, ne vem od kod naloženi zahtevi, ampak kot o nečem naravnem, o
                            tem, kar človeka spopolnjuje in osrečuje. Zgolj zasebni človek je skrčen
                            človek, življenje v njem je še najbolj podobno življenju gomolja, kot bi
                            rekel Eliot.</p>
                        <p>Vsi seveda vemo, da je človek enkratna in nezamenljiva oseba, prostor,
                            kjer se začenja in končuje vse, kar je samo njegovo, predvsem pa prostor
                            nekega dogajanja, ki ima vse znake drame in v katerem gre za človekovo
                            dušo, ki je on sam. Vse to je v nedeljivem posamezniku. A če se ta
                            nedeljivi posameznik použiva v skrbi zase, če je povsem ravnodušen do
                            zadev bližnjika in do zadev skupnosti kot skupnosti, tedaj ni daleč
                            nevarnost, da se življenje osebe skrči in izniči.</p>

                        <figure>
                            <graphic url="slike_z_06/z_06_15.png"/>
                            <head>Za očetom <name type="author">Vlastja Simončič</name></head>
                        </figure>
                        <p>Ljudje vzhodne in srednje Evrope smo dovolj dolgo živeli v nekem posebnem
                            in izjemnem svetu, da smo opazili nekatere stvari, ki jih ne bi bili
                            opazili zunaj tega sveta. Ena od teh stvari se dotika politike. Ko bi
                            bili zunaj, nikoli ne bi tako dobro vedeli, kako važna je politika. Če
                            je namreč politični prostor nenaravno zgrajen, če ni zrastel iz
                            življenja in njegovih zahtev, ampak so ga oblikovali po ideoloških
                            učbenikih, potem se bodo v tem prostoru izrekale besede in stavki in
                            postavljali zakoni in brali govori, ki bodo imeli nenavaden in
                            presenetljiv učinek: tudi v tistem prostoru, ki vedno ostane zaseben in
                            nenadzorovan, ne bo mogoče več izrekati povsem naravnih in resničnih
                            besed in stavkov. Še vedno bodo te besede in stavki zasebni, mogoče bodo
                            celo uporni, a niti pri največjem naporu in prisebnosti ne bodo povsem
                            svobodni in resnični. Torej je tako, da obstaja politika, spričo katere
                            sploh ni mogoče več izrekati resnice. To postavlja naše predstave o
                            človeku in družbi na glavo. In to je pravi pomen izjave praškega
                            nadškofa, da je komunizem v vseh in vsakem od nas.</p>
                        <p>Če bi to dobro razumeli, bi se naš odnos do politike temeljito spremenil.
                            Ravno v našem času izhajajo dela nekoga, ki je to dobro razumel. Založba
                            Klett-Cotta v Stuttgartu izdaja namreč zbrana dela češkega filozofa Jana
                            Patočka, Husserlovega in Heideggrovega učenca. Iz njegovega burnega
                            življenja si oglejmo samo zadnji del. Leta 1970 so ga zaradi vpletenosti
                            v Praško pomlad odstranili z univerze. Leta 1977 je bil iniciator in
                            prvi podpisnik listine 77. Sledila so številna in zaporedna zaslišanja.
                            Na enem od njih je 13. marca 1977 po večurnem zaslišanju na policiji
                            umrl. (Značilno za postkomunistične razmere na vzhodu in tudi pri nas
                            je, da so hudodelci še vedno na prostosti.) Odstranitev z univerze
                            Patočke ni strla, ampak se je vneto lotil dela. V življenju in svetu
                            okoli sebe je namreč videl rastoči nered in razpad. Njegovo veliko
                            odkritje je v tem, da je videl zadnji izvor moralnega propada v
                            totalitarni politiki. O tem govorijo njegovi fenomenološki spisi.</p>
                        <p>Danes, po vsem, kar smo skusili, vemo, da je od tega, čemur pravi Kant
                            »javna uporaba uma«, odvisna tudi zasebna uporaba uma: če ni onega, ni
                            tega. Zato je tako temeljnega pomena, da je javni politični prostor
                            svoboden, da vanj lahko stopi um. V totalitarni komunistični politiki pa
                            je bila javna uporaba uma bistveno omejena. Tam je namesto njega vladal
                            ideologem. Posledice niso bile pogubne samo za tisti čas, ampak so
                            usodne še danes in bodo še dolgo, kot skušamo. Vsenaokoli namreč
                            opažamo, ne da bi se bilo za to treba posebno truditi, to, kar je Hannah
                            Arendt tako točno označila za »katastrofalno izginotje sposobnosti
                            izrekanja sodb«.</p>
                        <p>Zgodovina in politika sta torej dvoje javnih področij, ki imata
                            neposreden in določujoč vpliv tudi na svoj nasprotni pol: na zasebno
                            življenje. Zato še takemu individualistu, če je le količkaj logičen, ne
                            sme biti vseeno, kaj se tam dogaja.</p>
                        <p>Tako glede zgodovinskosti kot tudi glede političnosti si Slovenci ne
                            smemo dajati predobre ocene. V politiki nam manjka konzistentne misli in
                            nepopustljive prisebnosti, ki je potrebna za to, čemur pravimo biti v
                            zgodovini. Če hočemo biti v zgodovini, moramo misliti sedanjost v njeni
                            kompleksni strukturi. Pri zgodovini nas izdaja lahkotnost in
                            pripravljenost pozabljati, kar je negacija spomina. Spomin pa je, to se
                            razume, sine qua non kakršnekoli zgodovine.</p>
                        <p>Poleg tega pa sta tako zgodovina kot politika v stanju, ki bi ga lahko
                            označili za stanje po prestanem mučenju. Namesto da bi šli na dopust in
                            okrevanje, pa stojijo pred njima zahtevne naloge, zlasti pred politiko.
                            Ker je tu sil malo in so še te skromne, se po sebi pojavlja zahteva, da
                            moramo z njimi ravnati modro, varčno, racionalno. Vsi pa bi morali
                            protestirati, kadar se v javnosti pojavijo znaki blaznosti. Teh ni težko
                            odkriti, ker se javljajo v jeziku. Za normalen jezik velja, da mora
                            nekaj pomeniti in, kar je mogoče isto, da je tisto, kar hoče povedati,
                            mogoče ali realno ali logično verificirati.</p>
                        <p>V zgodovini sanacija mogoče ni tako urgentna, težavnost položaja pa je v
                            tem, da so tisti, ki se z njo strokovno ukvarjajo, nekoč morali iti
                            skozi filtre ideologije.</p>
                        <p>To gotovo ni ostalo brez deformacij. Jasno je, da nikomur ne očitamo
                            strokovnih pomanjkljivosti. Tu gre za zunajstrokovno determiniranost, ki
                            ne ostaja brez vpliva, saj se je v zadnji analizi niti zavedati ni vedno
                            mogoče. Zgodovina je eno od področij, kjer ni mogoče izključiti
                            ljubezni. Leta 1990 je Gorbačov slovesno izročil poljskemu predsedniku
                            Jaruzelskemu katynski fascikel. V njem je bilo 14.793 imen poljskih
                            vojakov in oficirjev. Poljski zgodovinarji, zlasti prof. Maciszowski, so
                            takoj protestirali, da seznam ni popoln. Človek pomisli na naše
                            zgodovinarje. Kdo od njih je že javno terjal od komunistične politične
                            policije in njenih naslednikov kake sezname? Kdo je že kdaj protestiral
                            zoper uničevanje arhivov, ki mora biti za razvito zgodovinarjevo zavest
                            nekaj odurnega, nekaj kakor umor.</p>
                        <p>Če je stanje tako, kakor je zgoraj nakazano, potem je treba reči, da mora
                            tako v zgodovino kot v politiko stopiti <emph>civis, </emph>državljan,
                            navaden človek, če hočete. Stvar kulture tistih, ki se zavestno
                            ukvarjajo z zadevami narodovega duha, pa je, da kaj storijo za
                            izostrovanje zgodovinske in politične zavesti vseh.</p>
                    </div>
                </div>
            </div>
            <div type="div1">
                <head>Rog '92</head>
                <div type="div2">
                    <head>Nepozabni Rog</head>
                    <docAuthor>Peter Urbanc</docAuthor>
                    <div type="div3">
                        <p>Kljub hudemu dežju, kljub odpovedi mnogih avtobusov se je 5. julija 1992
                            zbralo na Rogu 5 do 8 tisoč ljudi. Med komemoracijo ni deževalo. Oder je
                            bil postavljen ob samem breznu, med visokimi, redkimi smrekami, nad
                            usedlino, amfiteatrom, kjer se je končala domobranska zadnja, trnjeva,
                            mučeniška pot. Okolje, narava je resna, veličastna. Pet delegacij je
                            položilo vence nad breznom. Enega je poslal slovenski Lazar g. Milan
                            Zajc. V pičlih dveh urah se je zvrstila maša in kulturni program, ki je
                            imel tri viške. Krasna pesem ob spremljavi roga, posvečena in zapeta
                            pobitemu bratu. Deklamacija hčerke pobitemu očetu. Globoka, plemenita
                            čustva, nobeno oko ni ostalo suho. Prof. Justin Stanovnik od NSZ je v
                            govoru postavil domobrance v častni okvir slovenske vojske, ki je
                            branila narod pred nasiljem in upala na svobodno demokratsko
                            Slovenijo.</p>
                        <p>Kolikor današnja Slovenija razočara, odtehta ta svečanost v Rogu. Če kam,
                            bodo ljudje še prihajali na ta sveti, posvečeni prostor, vse dokler bo
                            narod živel. Tu gre človek vase, tu razume problematiko in moralno
                            vrednoto pobite slovenske vojske. Tu je kraj naše največje tragedije, tu
                            se začenja nujna moralna prenova in dvig.</p>
                    </div>
                </div>
                <div type="div2">
                    <head>Oblaki, dež, sonce</head>
                    <docAuthor>Mira Osana</docAuthor>
                    <div type="div3">
                        <p>Letos je bila prva nedelja v juliju določena, da se spet zberemo v
                            Kočevskem Rogu, tretjič zapored, k skupni maši za vse, ki so jim prvi
                            dnevi svobode prinesli trpljenje in smrt. Kočevski Rog je postal simbol
                            za vse premnoge grobove, jame in brezna, ki so jih polnili zmagovalci v
                            svojem brezumnem sovraštvu. V Kočevski Rog prihajamo, kadar nas pot
                            zanese v te kraje, prižgemo svečko, postojimo ob jami in poskušamo
                            razumeti. Nič sovraštva ni v nas, nobenemu tedanjemu krvniku ne bi
                            privoščili strašne smrti, ki so je bili deležni vsi ti neoboroženi mladi
                            ljudje. Toda pozabili ne bomo. Vsako leto se bomo vračali in se
                            spominjali. Morda se bomo kot narod iz te žalostne izkušnje tudi česa
                            naučili.</p>
                        <p>Ves teden pred 5. julijem smo z rahlim dvomom razmišljali o naši
                            slovesnosti v Rogu. Vedeli smo, da bodo to nedeljo po Sloveniji nove
                            maše. Mnogo jih bo ostalo zaradi tega doma. Vedeli smo sicer, da pridejo
                            letos v večjem številu naši izseljenci, toda večino predstavljajo le
                            domačini. Tudi vreme se je proti koncu tedna začelo močno kaziti. In
                            slednjič uničujoča sobotna vremenska napoved: ponoči se bo dež razširil
                            po vsej Sloveniji. Že smo v duhu videli, kako se v gozdu z dreves in
                            neba vsipa dež na odprte dežnike, ki drug drugemu delajo napoto, motijo
                            zbranost in zakrivajo pogled na oltar. Razen tega bo dež gotovo mnoge
                            zadržal doma.</p>

                        <figure>
                            <graphic url="slike_z_06/z_06_16.png"/>
                            <head>Zbranost pred oltarjem</head>
                        </figure>
                        <p>V strahu, da nas bo le nekaj sto prišlo na letošnjo slovesnost, smo se
                            odpeljali v Kočevje. Vso pot je rahlo deževalo, nebo je bilo zaprto in
                            ni obetalo nič dobrega. Ko pa smo prišli do roškega križa, je dež
                            ponehal. Ne nekaj sto, nekaj tisoč nas je bilo, ki smo se razporedili
                            okoli oltarja in po vsem gozdu, ki se razteza ob veliki jami pod Krenom.
                            Nekaj posebnega je tišina, ki vlada med ljudmi. Vsi se zavedamo, da smo
                            na svetem kraju, na pokopališču, ob oltarju, kjer je umestna le božja
                            beseda in slovesna beseda spomina na to veliko smrt.</p>
                        <p>Ob 11. uri se je začela sv. maša, ki jo je daroval g. nadškof dr. Šuštar
                            z množico somaševalcev. Pri maši je pel združeni mešani pevski zbor iz
                            Ribnice in Sodražice. Sv. maša je potekala tako kot vsaka, le da ni pri
                            vsaki nekaj tisoč ljudi, ki sredi gozda molijo na glas in zbrano sledijo
                            mašnikovim besedam.</p>

                        <figure>
                            <graphic url="slike_z_06/z_06_17.png"/>
                            <head>Zbranost na obrobju</head>
                        </figure>
                        <p>Sredi obreda se je za kako minuto vsul dež. Tisti, ki so bili v gozdu, ga
                            niti čutili niso. Ob oltarju pa so se začel odpirati dežniki. Hvalabogu
                            so se zelo kmalu spet zaprli. Nebo je ostalo sivo, a prizanesljivo.</p>
                        <p>Po maši smo ostali tam, kjer smo bili, in čakali na slovesnost, ki se je
                            začela takoj, ko so duhovniki odložili mašna oblačila.</p>
                        <p>Slovesnost je uvedla z nekaj stavki ga. Marijana Jaklič-Klanšek. Takoj
                            nato pa je kot vsako leto do sedaj zadonela pesem domobranskega pevskega
                            zbora: Doberdob. Pretresljiva pesem že sama po sebi. Še bolj pa zato,
                            ker se vsi zavedamo, da večina pevcev leži v jamah na Rogu in drugod.
                            Zapeli so nam svojo lastno usodo. Oj Doberdob, slovenskih fantov
                            grob!</p>
                        <p>Tudi naslednja točka je bila pesem domobranca, Franceta Balantiča: To
                            jutro. Recitirala jo je ga. Marijana Jaklič-Klanšek:</p>
                        <lg>
                            <l>To jutro polno je samotnih trav</l>
                            <l>in jaz pastir sem v gori zapuščen, </l>
                            <l>kako je po bregovih mah zelen,</l>
                            <l>v laseh imam razkošje cvetnih glav.</l>
                        </lg>
                        <lg>
                            <l>Vsi prsti trepetajo po piščali, </l>
                            <l>glasovi tihi božajo roko,</l>
                            <l>tako rad segel bi v globoko dno, </l>
                            <l>kjer brez glasu so bratje obležali.</l>
                        </lg>
                        <lg>
                            <l>V slovo zaklal sem svojo ovco belo, </l>
                            <l>razlil sem kri čez čelo jim veselo, </l>
                            <l>da videli bi mojo bol v temi...</l>
                        </lg>
                        <lg>
                            <l>Spomini... Ni več bratov ne krvi</l>
                            <l>in kakor v mirno žalostnih obredih, </l>
                            <l>bom vedno tožil v jutru v zvokih bledih.</l>
                        </lg>
                        <p>Po govoru, ki ga je imel g. Mate Roesmann, slovenski politični emigrant
                            iz Amerike, je mešani zbor zapel pesem Gozdič je že zelen.</p>
                        <p>Potem pa je igralec Pavle Ravnohrib zelo lepo recitiral Pesem dekleta.
                            Naš veliki pesnik Alojzij Gradnik jo je napisal sredi prve svetovne
                            vojne. Objavljena je bila v Ljubljanskem zvonu leta 1917. Res, dekleta
                            in mlade žene v drugi vojni najbrž niso več tkale platna za svoje
                            obleke. Občutje pa je isto: neskončna žalost ob smrti ljubljenega
                            človeka. Pesem je tako lepa in je ni v nobeni Gradnikovi pesniški
                            zbirki, ki so bile izdane po drugi svetovni vojni, da jo bomo tu
                            zapisali:</p>
                        <lg>
                            <l>Tkala, tkala platno sem prebelo, </l>
                            <l>ne za se, za svojega fantiča, </l>
                            <l>da ga dež na vojski ne premoči.</l>
                        </lg>
                        <lg>
                            <l>Nihče v kamri moji ni bil priča, </l>
                            <l>ko od solz je platno rumenelo, </l>
                            <l>nihče mi govoril ni: ne joči!</l>
                        </lg>
                        <lg>
                            <l>Zdaj tkem platno črno že dva dneva, </l>
                            <l>ne za njega, le za svoja krila. </l>
                            <l>Joči! prosijo me kamre stene.</l>
                        </lg>
                        <lg>
                            <l>Joči, joči! mi srce veleva.</l>
                            <l>Jaz pa nimam solze več nobene, </l>
                            <l>da bi trdo platno omečila.</l>
                        </lg>
                        <p>Lipa zelenela je, pesem, ki je zadonela takoj za tem, nas je v trenutku
                            prestavila za več kot petdeset let nazaj v ljubljansko unionsko dvorano,
                            kjer je s to pesmijo 12. decembra 1941 izzvenel zadnji koncert
                            akademskega pevskega zbora. Od takrat je ta pesem simbol konca neke dobe
                            in začetek dogajanja, ki je do dna spremenilo naš slovenski svet.</p>
                        <p>Za tem je spregovorila ga. Marija Zgonc o svoji lastni izkušnji: o
                            družini, ki je izgubila moža in očeta, in o grenkem zapostavljanju in
                            zaničevanju, ki ga je bila deležna.</p>
                        <p>Govor urednika Zaveze, Justina Stanovnika, je razložil simbolični pomen
                            treh zastav, ki so visele ob roškem križu, tam, kjer steza krene k
                            veliki jami.</p>
                        <p>Po govoru je moški zbor zapel pesem Nebo žari; na kitari jo je spremljal
                            g. Aleš Žepič, kar je pesmi dodalo posebno, mehko noto.</p>
                        <p>Zdaj pa je skozi gozd zadonela lepa slovenska narodna Kaj ti je, deklica.
                            Zapel jo je naš imenitni basist prof. Marjan Štefančič. Spremljava z
                            rogom, ki ga je igral prof. Jože Falout, se nam je v tihoti gozda zdela
                            nekaj posebnega in je dajala pesmi nenavaden poudarek. Fantič, le vstani
                            mi! Kako bom vstal, ko me krogla teži. Ne ena, mnogo krogel, mnogo min
                            in zemlje.</p>
                        <p>Združeni moški pevski zbor iz Ribnice in Sodražice je zapel še dve pesmi:
                            Zabučale gore in Spavajte v Bogu, junaki.</p>
                        <p>Letos pa so prispevali svoj delež k slovesnosti na Rogu tudi naši rojaki
                            iz Clevelanda. Moški zbor Fantje na vasi, ki ga sestavljajo sinovi
                            slovenskih emigrantov, je zapel dve pesmi.</p>
                        <p>Čisto na koncu programa je zadonela naša slovenska himna, Prešernova
                            Zdravljica.</p>
                        <p>Zdaj je množica zavalovala. Pretrgana je bila zbranost, s katero smo ves
                            čas sledili programu. Počasi smo začeli odhajati iz gozda, še enkrat
                            mimo velikega groba. Za trenutek je vsak postal, prenekatera solza je
                            spet skalila oko, ko smo zapuščali to veliko pokopališče naše mladosti.
                            Najbrž smo mnogi mislili isto: drugo leto pridemo spet, če Bog da.</p>
                        <p>Na cesti pa nas je dohitela stvarnost. Dež, na katerega dve uri nismo nič
                            mislili, se je začel vsipati na nas z vso silo, kot bi hotel nadomestiti
                            zamujeno.</p>
                        <p>Bilo je pravzaprav čudovito. Pred začetkom slovesnosti je padal dež,
                            takoj po koncu je začelo liti. Ah, smo si mislili, Bog nas je pogledal
                            skozi veliko okno, kot so dejali včasih.</p>

                        <figure>
                            <graphic url="slike_z_06/z_06_18.png"/>
                            <head>Nasilno vračanje kozakov iz okolice Lienza 1. junija 1945 kot se
                                ga spominja slikar Sergej Karolkov</head>
                        </figure>
                    </div>
                </div>
            </div>
            <div type="div1">
                <head>Glasovi iz zdomstva</head>
                <div type="div2">
                    <head>The repatriations from Austria in 1945</head>
                    <docAuthor>Janez Grum</docAuthor>
                    <div type="div3">
                        <p>Ocena knjige</p>
                        <p>V oktobru 1990 je v Londonu izšla knjiga z gornjim naslovom. Obravnava
                            izročanje ruskih kozakov in njihovih družin sovjetskim silam v Avstriji,
                            v glavnem pri Judenburgu, dalje angleško ustavitev hrvaških oboroženih
                            sil in civilnih beguncev pri Pliberku ter izročitev srbskih (Ljotičevih)
                            prostovoljcev in slovenskih domobrancev iz vetrinjskega taborišča
                            Titovim vojnim silam na železniških postajah Podrožica in Pliberk. V
                            decembru nato je izšla druga knjiga z istim naslovom. Prva skuša ne le
                            vsestransko osvetliti, ampak tudi opravičiti angleško izročanje
                            omenjenih vojaških pribežnikov in civilnih beguncev, ki so v maju 1945
                            zbežali na Koroško. Druga pa je zbirka celotnih dokumentov, ki so
                            neposredno in posredno v zvezi s tem izročanjem in so podlaga prvi.
                            Največ dokumentov je iz angleškega državnega arhiva (Public Record
                            Office) v Londonu. Kar precej jih je tudi iz ameriškega državnega arhiva
                            (National Archives) v Washingtonu, D. C., le nekateri so tudi iz arhiva
                            v Inštitutu za novejšo slovensko zgodovino v Ljubljani in iz Vojnega
                            zgodovinskega arhiva v Beogradu. Prva knjiga obsega 367 strani, druga
                            370, obe sta velikega formata (30 x 21 cm) in tiskani v razločnem tisku.
                            Uredniško sta knjigi zelo pregledni s širokim robom za pripombe;
                            besedilo in povzetki dokumentov v prvi so v zelo razumljivem stilu.</p>
                        <p>Knjigi so sestavljali bivši brigadir Anthony Cowgill, lord Thomas
                            Brimelow in vojni poročevalec Christopher Booker. (Brigadir je v
                            angleški vojski med polkovnikom in generalmajorjem. Največkrat je to
                            aktiven oficir, ki je poveljnik brigade, včasih pa to stopnjo doseže
                            zaradi svojih izrednih sposobnosti tudi rezervni oficir. Tako je jurist
                            Toby Low, ki se je bil izkazal v bojih v Egiptu, dosegel to stopnjo in
                            postal zaradi organizacijskih sposobnosti načelnik štaba V. korpusa na
                            Koroškem. Drug tak primer je bil brigadir Fitzroy Maclean, ki je bil
                            zaradi svojih diplomatskih sposobnosti vodja angleške misije v Titovem
                            štabu.) Nobeden teh treh piscev maja in junija 1945 ni bil na Koroškem,
                            je pa bil Cowgill v štabu 2. armade v Nemčiji. (Pač pa je pri poskusni
                            verziji (1988) pa tudi pri posvetu za končno izdajo ),The Repatriations«
                            sodeloval brigadir Teddy Tryon-Wilsom, ki je bil oficir v štabu V.
                            korpusa. Ker je bil kot štabni oficir tega korpusa posredno udeležen pri
                            izročanju vseh vrst beguncev, seveda ne more biti pričevalec o tem
                            dogodku.) V posebnem odstavku omenja ljubljanska zgodovinarja dr. Dušana
                            Bibra in dr. Toneta Ferenca, ki sta mu posredovala dokumente iz
                            omenjenega inštituta, Biber pa je dal na razpolago tudi svoje študije o
                            dogodkih l. 1945. (Kot je znano, sta ta dva v dobi komunističnega
                            enoumja pisala, zlasti Biber, o komunistični revoluciji in o
                            državljanski vojni v soglasju s politiko komunističnega režima. Biber je
                            decembra 1986 izdal zbirko predavanj slovenskih, srbskih in angleških
                            zgodovinarjev (predavali so na Brdu) pod naslovom »Konec druge svetovne
                            vojne v Jugoslaviji«, kar je bila posebna številka revije Borec. V
                            predavanjih noben teh zgodovinarjev ne spodbija usodne odločitve
                            komunistične partije, ki je monopolizirala odpor proti okupatorju.)
                            Nadalje je omenjen dr. Franc Hočevar, ki je kot politični komisar
                            partizanske brigade prišel z njo na Koroško iz Trsta (čez Vršič in
                            Korensko sedlo) in je zaradi znanja angleščine postal glavni kontaktni
                            partizanski oficir s V. angleškim korpusom. Navedena je tudi dr. Jasna
                            Fischer, predstavnica že omenjenega inštituta.</p>
                        <p>Med živečimi angleškimi oficirji, ki so bili maja 1945 na Koroškem, je
                            največkrat omenjen brigadir Toby Low kot načelnik štaba V. korpusa
                            (sedaj lord Aldington), nadalje generalni major Horatius Murray, ki je
                            kot poveljnik 6. oklopne divizije izvedel izročanje srbskih in
                            slovenskih vojakov iz Vetrinja in več drugih višjih in nižjih oficirjev.
                            Posebej bodi omenjen stotnik (captain) Nigel Nicolson, obveščevalec Prve
                            stražne brigade, ki je bila odgovorna za taborišče v Vetrinju. Nicolson
                            je v dnevnem poročilu za 18. maj 1945 izrazil svoj gnus nad izročanjem
                            hrvaških beguncev iz Krive Vrbe, za kar ga je poveljnik brigade ostro
                            pograjal. Poleg teh je sodelovala dolga vrsta zgodovinarjev in
                            pričevalcev, v začetnih pripravah tudi Nikolaj Tolstoj ter njegov hudi
                            kritik zgodovinar dr. Knight. Pa dr. Žika Prvulovič, nekdanji Ljotičev
                            prostovoljec, v maju 1945 še študent, ki je bil 24. maja vrnjen iz
                            Vetrinja in je svoj pobeg pred prihodom v Št. Vid opisal v knjigi
                            »Serbia between the Swastika and the Red Star«, Birmingham 1986.
                            Pretresljiva zgodba zasluži prevod v slovenščino.</p>
                        <p>Obširnost te raziskave je dokaz, da hočejo Angleži čimbolj osvetliti
                            izročanje beguncev s Koroške v maju 1945, obenem pa to izročanje
                            opravičiti in dokazati, zakaj je bilo po njihovem nujno, da je bilo
                            izvedeno tako, kot je dejansko bilo. V uvodu je tudi povedano, da so se
                            glavni sestavljalci obeh knjig pogovarjali s predstavniki angleške
                            vlade, ki jim je nudila moralno, najbrž tudi denarno podporo. Da je bil
                            ta projekt po volji angleške vojske, si smemo misliti.</p>
                        <p>Vzrok in glavni povod za to obširno raziskavo, katere sad sta knjigi »The
                            Repatriations... in 1945«, je bila predvsem Tolstojeva knjiga »The
                            Minister and the Massacres« (London 1986). Zaradi nje so se čutili
                            prizadeti nekdanji oficirji, ki so izvedli izročanje, pa tudi nekateri
                            politiki, med temi zlasti lord Aldington. (V posredni zvezi s to knjigo
                            je bil v oktobru in novembru 1989 v Londonu sodni proces proti Tolstoju
                            in Nigleu Wattsu. Leta je očital Aldingtonu krivdo zaradi vrnjenih in
                            pobitih domobrancev in srbskih prostovoljcev, Tostoj pa ga je v tem
                            podprl.)</p>
                        <p>Tostoj je presenetil angleško javnost predvsem s priobčitvijo dveh, do
                            takrat neznanih ameriških dokumentov. Prvi pove, da je 14. maja 1945
                            predstavnik ameriške vlade pri vrhovnem štabu v Caserti Alexander Kirk
                            nasprotoval povelju tega štaba, da je treba izročiti ruske kozake in
                            družine sovjetskim, ter Jugoslovane Titovim silam. Kirk je izrazil svoj
                            ugovor gen. Robertsonu – po stopnji tretjemu generalu v štabu – češ da
                            je to povelje proti dogovoru med angleško in ameriško vlado iz zadnjih
                            dni aprila. Toda Robertson je kljub temu ugovoru izdal (14. maja)
                            povelje za izročitev kozakov in Jugoslovanov. Drugi dokument pove, da je
                            ameriški State department (zunanje ministrstvo) potrdil pravilnost in
                            umestnost tega Kirkovega ugovora in da za Department dogovor z angleško
                            vlado še vedno velja.</p>
                        <p>Dokumenta sta v ameriškem arhivu odkrila hrvaška zgodovinarja dr. Jerome
                            Jareb in dr. Ivo Omrčanin in jih posredovala Tolstoju. Ta pa ni imel na
                            voljo več važnih dokumentov iz zasebnega Macmillanovega arhiva, ki so
                            jih imeli pisci obeh knjig.</p>
                        <p>Knjigi »The Repatriations... in 1945« vsekakor pomenita kritiko Tolstojeve
                            knjige in njegovega sestavka iz 1983 »The Klagenfurt Conspiracy«
                            (Celovška zarota). S knjigo in tem sestavkom je Tolstoj opozoril
                            angleško javnost na nehumana izročanja, ki jih je maja 1945 brez
                            pomislekov izvedla angleška vojska na Koroškem. Uporabljal je veliko
                            število originalnih dokumentov, zato je za nas prepričljiv.</p>
                        <p>Naj v naslednjem nanizam glavne misli posameznih poglavij knjige »The
                            Repatriations in 1945«.</p>
                        <p>Prvo prikazuje splošno ozadje ter glavne udeležence: britanske, sovjetske
                            in Titove partizanske sile, na drugi strani pa so bili premagani Nemci,
                            omenjani bolj mimogrede, obširneje pa njihovi zavezniki: kozaki,
                            ukrajinska SS-divizija, Ruski korpus nekdanjih carskih emigrantov iz
                            Jugoslavije in protititovski Jugoslovani.</p>
                        <p>Pod naslovom Jugoslovanska kriza prikazuje drugo poglavje čas od 26.
                            aprila do 13. maja 1945, ko se je vedno bolj kazalo križanje Titovih in
                            angleških interesov ter obisk H. Macmillana v Celovcu. Pri tem obisku je
                            Macmillan nakazal možnost, da bi Angleži poslali begunce iz Jugoslavije
                            nazaj.</p>
                        <p>Tretje poglavje se nanaša na 13. in 14. maj, ko se V. korpus znajde pred
                            nujnimi nalogami: velikansko število nemških ter hrvaških, srbskih in
                            slovenskih vojakov ter civilnih beguncev.</p>
                        <p>V četrtem poglavju je govor o usodnem povelju za izročitev kozakov in
                            vseh vojaških pribežnikov in civilnih beguncev iz Jugoslavije.</p>
                        <p>Peto prikazuje ustavitev in zavrnitev hrvaških oboroženih sil in civilnih
                            beguncev pri Pliberku (14. in 15. maja). Ta zavrnitev je dejansko
                            pomenila izročitev hrvaških množic na milost in nemilost Titovim
                            partizanom.</p>
                        <p>V šestem skušajo pisci knjige prepričati, da so Angleži morali izročiti
                            kozake sovjetskim silam na podlagi Jaltskega dogovora. Pa da so to
                            morali storiti tudi zaradi 1500-2000 angleških ujetnikov v sovjetskih
                            rokah.</p>
                        <p>Višek krize za angleško vojsko na Koroškem je bil 16. in 17. maja, o
                            čemer beremo v sedmem poglavju.</p>
                        <p>Važno za Slovence in Srbe je 8. poglavje z razlago, kako je prišlo do
                            odločitve za izročitev vetrinjskih Jugoslovanov. Pri tem pisci skoraj
                            cinično povedo, da, ker Angleži niso mogli izročiti Titu obljubljenih
                            hrvaških množic pri Pliberku, ker so bile že v njegovih rokah, so
                            kramarsko prišli na idejo, da bi Titu ustregli s srbskimi prostovoljci
                            in četniki ter slovenskimi domobranci iz Vetrinja.</p>
                        <p>V devetem poglavju so angleški generali na Koroškem na podlagi raznih
                            povelj in odredb iz nadrejenih štabov določili, kdo je med ruskimi
                            begunci sovjetski državljan, za katerega velja sklep jaltske konference,
                            da mora biti vrnjen v Sovjetijo. Pri tem so izvzeli, kar je zelo čudno,
                            ukrajinsko SS-divizijo in Ruski korpus.</p>
                        <p>Ali pri izročanju uporabiti silo ali ne, pa da je treba uskladiti
                            politiko in potek izročanj na raznih mestih, o tem beremo v desetem
                            poglavju.</p>
                        <p>Tako kot 8. je za nas važno tudi 11. poglavje: dejanska predaja vseh
                            vojaških pribežnikov iz Jugoslavije Titovi vojski in kozakov Sovjetom v
                            dneh od 18. maja do 2. junija. (Širši povzetek teh 11 poglavij je v
                            »Stalinistični revoluciji na Slovenskem II«, str. 245. Žal je zaradi
                            krajšanja preveč v telegrafskem stilu.)</p>
                        <p>V dvanajstem poglavju je trditev, da so bila izročanja iz Vetrinja
                            končana s posegom Rdečega križa in s prihodom maršala Alexandra v
                            Celovec. (Za domobrance prepozno, rešeni pa so bili s tem slovenski
                            civilni begunci.)</p>
                        <p>V juliju in avgustu so angleške vojaške enote, ki so izvedle izročanje in
                            predajo, to točno popisale, o čemer se bere v 13. poglavju.</p>

                        <figure>
                            <graphic url="slike_z_06/z_06_19.png"/>
                            <head>Zbor 16. čete Stiškega bataljona 16. maja 1945 v Vetrinju</head>
                        </figure>
                        <p>V 14. hočejo pisci prepričati, da opolnomočeni minister angleške vlade
                            pri Sredozemskem vrhovnem poveljstvu Harold Macmillan ni igral skoraj
                            nobene vloge v zvezi z izročitvijo Jugoslovanov. (Pisec teh vrstic pa je
                            prepričan, da je igral važno vlogo.)</p>
                        <p>Pod nenavadnim naslovom »Clouds of Unknowing« (morda: Oblaki nepoznanja)
                            govori 15. poglavje: V času od junija 1945 do aprila 1953 je bilo
                            izročanje beguncev s Koroškega zastrto z oblaki in celotne slike ni
                            bilo.</p>
                        <p>Čeprav druga knjiga priobčuje celotne dokumente, pisci kljub temu
                            navajajo v prvi knjigi glavne misli vseh dokumentov na 102 straneh.</p>
                        <p>Na koncu druge knjige je kot dodatek C poročilo angleškega Rdečega križa
                            o nemogočem položaju v begunskih taboriščih v Italiji in o prisilnem
                            izročanju »belih Rusov«. Da so se dogajale presunljive scene. Poročilo
                            je kritično do izročanja.</p>

                        <figure>
                            <graphic url="slike_z_06/z_06_20.png"/>
                            <head>Trije poročniki slovenske narodne vojske v Vetrinju: B. Berlot, V.
                                Derlot, J. Auser</head>
                        </figure>
                        <p>Pri ponovnem branju osmega poglavja mi je postalo jasno, da je Angležem
                            žal le izročitve »vetrinjskih Jugoslovanov«. Te vojake so namreč 12. in
                            13. maja sprejeli v zaščito – pogoj je bil, da si sami pribore prehod
                            čez dravski most nad Borovljami in nato polože orožje, kar se je
                            zgodilo. Vsaj dvakrat je bilo na poveljstvu brigade rečeno slovenskim
                            predstavnikom, da bodo ob izpolnitvi omenjenega pogoja civilne begunce
                            in domobrance sprejeli v zaščito, kot tudi srbske prostovoljce in
                            četnike. Ta dvakratna obljuba v knjigah »The Repatriations« ni omenjena.
                            (Omenjena pa je v knjigi »Vetrinjska tragedija«, ki zanjo pisci vedo.)
                            Čez dva tedna pa so isti Angleži razorožene in moralno strte
                            prostovoljce in četnike ter slovenske domobrance izročili njihovemu
                            smrtnemu sovražniku – Titovim komunistom. Pri tem se je angleška vojska
                            poslužila prevare, češ da gredo transporti v Italijo. To prevaro omenja
                            tudi captain Nigel Nicolson v že omenjenem brigadnem poročilu za 18. maj
                            ter politični komisar dr. Hočevar (»Konec(c, str. 773). Če je kaj
                            nečastno in brezvestno, je bila nečastna in brezvestna ta izročitev,
                            »perfidni Albion« ni držal obljube, kot pravi pesnik »Črne maše«
                            Jeremija Kalin (Tine Debeljak). Pri vsem tem pa so se angleška
                            poveljstva zavedala, da je bila možna drugačna rešitev begunskega
                            problema na Koroškem maja 1945. Saj so vedela za Alexandrovo odredbo z
                            dne 17. maja, da bi vse begunce s Koroške razen nemških prepeljali v
                            Italijo, Nemce in kozake pa na Salzburško.</p>
                        <p>V 8. poglavju (str. 81) priznajo pisci in sestavljalci obeh knjig, da je
                            29. aprila Churchill imel v mislih ravno take kategorije disidentskih
                            Jugoslovanov, ki jih je treba sprejeti, razorožiti in poslati v
                            taborišča, o njihovi končni usodi pa bi odločili angleška in ameriška
                            vlada.</p>
                        <p>Dne 7. maja (1945) je poveljnik 15. bojne skupine (8. angleška in 5.
                            ameriška) gen. Clark poslal 8. armadi v Treviso odredbo, da ta sme
                            sprejeti vdajo le tistih sovražnih sil, ki pridejo v stik z njo. Tiste,
                            ki pridejo v stik s sovjetsko armado, se morajo vdati tej. Tiste pa, ki
                            pridejo v stik s Titovimi silami, se morajo vdati tem. Kot dokazujejo
                            povelja in odredbe naslednjih dni, je Clark izdal to odredbo na predlog
                            poveljnika 8. armade gen. McCreery-ja, seveda pa v soglasju z glavnim
                            štabom v Caserti pri Neaplju (Clarkov štab je bil nekje v srednji
                            Italiji.) Odredba je bila odgovor na prošnjo gen. von Loehra, poveljnika
                            nemške jugovzhodne E armade, da se ta armada želi vdati Angležem. Obenem
                            je Loehr prosil, da bi sprejeli tudi hrvaške vojne sile. Loehrovemu
                            odposlancu je uspelo prebiti se do poveljnika 13. korpusa 8. armade v
                            Tržiču (Monfalcone) in mu izročiti to prošnjo, ki jo je glavni štab s
                            Clarkovo odredbo odklonil. Ker se je Loehrova armada umikala skozi
                            hrvaško Zagorje in nato skozi Štajersko proti Koroški, je odredba
                            praktično veljala le za to armado na Štajerskem. (Manjšemu prednjemu
                            delu te armade je uspelo do 13. maja priti na Koroško, večji del pa je
                            na angleško zahtevo moral ostati na Štajerskem in se predati Titovim
                            silam.) Obveljala pa naj bi tudi za sorazmerno majhne vojaške sile
                            slovenskih domobrancev ter srbskih (Ljotidevih) prostovoljcev in
                            četnikov pa Ruskega korpusa, ki so se umaknili na Koroško čez
                            Karavanke.</p>
                        <p>Clarkovo odredbo je imel v mislih poveljnik V. korpusa na Koroškem gen.
                            Keightley, ko je 12. maja že pozno popoldne odgovoril političnemu
                            komisarju 4. (Titove) armade, ki je bila zavzela Trst, da bodo vsi, ki
                            so se Angležem predali pomotoma (wrongly), izročeni Titovim silam.
                            Komisar se je namreč pritožil, ker so angleške čete sprejemale pri
                            dravskem mostu nad Borovljami vdajo »sovražnih sil» (nemških, ruskih,
                            srbskih in slovenskih) in ker so v boju za most partizani imeli velike
                            izgube. (Sedaj navajajo 180 padlih.) Pri tem razgovoru je komisar
                            Šiljegovid vrgel pred Angleža zelo močen adut: za odredom 4. armade (ki
                            je ta dan prišel že v Rož na Koroškem), prideta še dve diviziji. -- Še
                            po mnogih letih je osupljivo, da je v času tega razgovora bila večina
                            domobrancev na južni strani Drave, čakajoč na prehod čez most, obenem pa
                            na prihod zaščitnega bataljona. Večina domobrancev je prekoračila most
                            13. maja.</p>
                        <p>Vsekakor je gen. Keightley vedel za to zadnje prehajanje čez most
                            praktično ves dan 13. maja. Zato se vsiljuje vprašanje, zakaj ni nič
                            ukrenil v smislu odgovora, danega politkomisarju? Morda najmočnejši
                            razlog za generala je bil, da je bil boj za dravski most na avstrijskem
                            ozemlju in po mednarodnem dogovoru iz 1. 1937 bi partizani sploh ne
                            smeli priti na Koroško. In Keightley je kar gotovo vedel, da so dan prej
                            na brigadnem poveljstvu odgovorili nemškemu oficirju, ki se je prebil
                            čez Dravo v Celovec, da, če si nemške čete same pribore prehod čez
                            Dravo, jih bodo Angleži sprejeli. (Enako so pri brigadi odgovorili tudi
                            članu slovenskega Narodnega odbora dr. Bajlecu -- prišel je v Celovec
                            pred partizansko zaporo dravskega mostu -- ko je prosil za pomoč
                            slovenskim civilnim beguncem -- okrog 600 -- ki so jih partizani zajeli
                            pred dravskim mostom: »Če pridejo čez Dravo, jih bomo sprejeli».)</p>
                        <p>Drugi razlog, da Keightley ta dan ni nič ukrenil, je bil naslednji:
                            glavna naloga tistih prvih dni po prihodu Angležev na Koroško je bila,
                            kako v razgovorih doseči, da se bo na Štajerskem ustavila sovjetska
                            armada, ki je bila zasedla že več kot pol dežele, njene bolgarske
                            divizije pa so že prihajale v Labotsko dolino. (V razgovorih v Moskvi
                            okt. 1944 je bilo dogovorjeno, da Koroško in Štajersko -- seveda gornjo,
                            avstrijsko -- zasedejo Angleži.) Zato so Angleži tiste prve dni
                            praktično prepuščali predele južno od Drave partizanski oblasti. In pri
                            tem so se postavili na stališče: pri prehodu čez Dravo ne bodo nikomur
                            pomagali, pa ga tudi ne ovirali.</p>
                        <p>Da grem nazaj h Clarkovi odredbi: pisci »The Repatriations in 1945«
                            priznajo, da je ta odredba obšla sklep angleške in ameriške vlade z dne
                            29. aprila glede disidentskih jugoslovanskih beguncev, vojaških in
                            civilnih. Po črki odredbe bi se bili morali slovenski domobranci ter
                            srbski in ruski vojaki predati partizanom že pred dravskim mostom, a kot
                            rečeno, v smislu te odredbe gen. Keightley 13. maja ni ustavil prehoda
                            čez Dravo.</p>
                        <p>Spričo Keightleyevega sporočila 8. armadi ob 3. uri zjutraj v noči na 14.
                            maj, da se pomika severozahodno v smeri proti celovškemu področju
                            300.000 Nemcev in 200.000 hrvaških sil, in spričo McCreeryjevega
                            sporočila tega podatka 15. armadni skupini ob 15. uri 14. maja, je
                            presenetljivo, da je Robertsonovo povelje bilo razširjeno na vse
                            protikomunistične Jugoslovane. McCreery pa je svojemu sporočilu
                            dostavil, da naj bi glavni štab povprašal Tita, koliko sovražnikov bi
                            želel dobiti nazaj, in predlagal, naj bi bili Hrvatje Titova zadeva.
                            (Oba generala sta poleg Nemcev omenila le Hrvate.) Pisci »The
                            Repatriations« na to razširitev od Hrvatov na vse osebe z jugoslovanskim
                            državljanstvom opozorijo, razlogov zanjo pa ne omenjajo. (Na to
                            razširitev je pred njimi opozoril Tolstoj v svoji knjigi, str. 115, da
                            jo je nekdo spretno (skilfully) dosegel. Je kaj možno, da to razširitev
                            omenja kakšen dokument, ki v Londonu še ni dostopen.)</p>
                        <p>Kot je razvidno iz dokumentov, je to razširitev nasvetoval Harold
                            Macmillan, predstavnik londonske vlade v Alexandrovem štabu, torej
                            rezidenčni minister, ki je vsklajal vojne operacije s politiko vlade.
                            Pisci obeh knjig skušajo zmanjšati Macmillanovo krivdo za to
                            razširitev•v Robertsonovem povelju na nič, češ da on ni izdal nobene
                            odredbe, da morajo biti osebe z jugo-državljanstvom, ki so bile v
                            nemških silah, vrnjene v Jugoslavijo. Seveda kot politik ni mogel dajati
                            direktnih povelj vojski. Toda kot vladni predstavnik je smel
                            avtoritativno svetovati gen. Robertsonu to smer akcije (the course of
                            action) za izročitev. Prav to je sporočil pozno zvečer 14. maja
                            ameriškemu State Department-u njegov predstavnik v glavnem štabu
                            Alexander Kirk, da mu je to omenil sam Robertson, ko je hotel dobiti
                            njegovo (Kirkovo) privoljenje za to povelje. To dokazuje, da je bila ta
                            razširitev politične narave. Kirk je privoljenje odklonil, ker je
                            zastopal sklep obeh vlad glede jugoslovanskih pribežnikov. Spričo
                            Kirkovega poročila je Macmillanova krivda za razširitev Robertsonovega
                            povelja na vse protikomunistične jugoslovanske begunce izven dvoma.</p>
                        <p>Pa tudi v povelju samem najdemo dokaz za to krivdo, saj je na njegovem
                            koncu navedeno, da je izdano v soglasju z rezidenčnim ministrom:
                            »Concurred: BR Resmin« tj. British Residence Minister. In pisci obeh
                            knjig opozorijo v marginalni pripombi (str. 263), da se je glavni štab
                            glede tega povelja posvetoval tudi z rezidenčnim ministrom. Sicer pa je
                            Macmillan že 13. maja dop. pri obisku 5. korpusa v Celovcu omenil
                            možnost, da bi nekatere jugobegunske skupine poslali nazaj v
                            Jugoslavijo, kot je zapisal v pismu vojnemu ministru. Čeprav iz
                            dokumentov ni razvidno, smemo sklepati, da je to možnost omenil tudi
                            gen. McCreeryju pri obisku 8. armade. In za spremembo te možnosti v
                            realnost, za Robertsonovo povelje, da je treba »vse osebe z
                            jugoslovanskim državljanstvom izročiti Titovim silam«, je zlasti
                            pritiskal gen. McCreery, ki je bil po telefonski zvezi v tesnem stiku z
                            glavnim štabom in bil na tekočem, kaj se tam dogaja.</p>
                        <p>Mnenja sem, da bi generali sami povelja, ki je bilo v nasprotju s sklepom
                            londonske vlade, ne izdali brez Macmillanovega privoljenja. Dati si ga
                            je upal le politik Macmillanovega kova in prestiža. S tem privoljenjem
                            so bili generali kriti.</p>
                        <p>Ali je pri tem povelju sodeloval tudi vrhovni poveljnik maršal Alexander?
                            Tolstoj je mnenja, da bi ga brez njegove vednosti generali ne izdali, da
                            pa je Alexander pri tem imel v mislih hrvaške množice pri Pliberku.</p>
                        <p>Ob Macmillanovem privoljenju k Robertsonovemu povelju se vriva vprašanje:
                            mar on kot minister ni vedel, da je Titov režim takoj, ko je bil Beograd
                            s pomočjo sovjetskih sil osvobojen Nemcev, začel brezobzirno pobijati
                            svoje politične in idejne nasprotnike? Žrtve so šle v tisoče. Posebno
                            krvavo je pometel z ostanki albanske SS-divizije in njenimi
                            simpatizerji. (Za Albance je bila nemška okupacija minus malum v primeri
                            s srbskim režimom.) Enako kruto so Titovi komunisti obračunavali z
                            zajetimi četniki v Bosni in Hercegovini. To so vedeli Nemci in bili
                            prepričani, da se bo po njihovem odhodu zgodilo isto na Hrvaškem. Zato
                            je gen. von Loehr opozoril Angleže, da bo po njegovem umiku prišlo do
                            krvoprelitja na Hrvaškem. Opozorilo so Angleži prejeli. Zato je
                            Macmillanu in generalom v glavnem štabu moralo biti jasno, da bodo enako
                            usodo doživeli vsi antititovski bojevniki, ki bodo predani Titovim
                            silam. Saj je glede izročanja kozakov sovjetski armadi Macmillan zapisal
                            v svojem dnevniku: »Izročiti jih Rusom, pomeni obsoditi jih v sužnost,
                            mučenje in verjetno v smrt.« Izročili so jih kljub temu spoznanju, češ
                            da je Angleže vezala jaltska pogodba. Toda take pogodbe med Angleži in
                            Titovim režimom ni bilo.</p>
                        <p>Kljub prejemu Robertsonovega povelja ob 9. uri zjutraj 15. maja, da
                            morajo biti izročeni Titovim silam vsi disidentski Jugoslovani, v 5.
                            korpusu in pri 8. armadi ta dan in delno še naslednji niso razmišljali,
                            kot se da razbrati iz dokumentov, o vetrinjskem taborišču, ki je bilo
                            zanje spričo hrvaških množic pri Pliberku sorazmerno majhen problem.
                            Verjetno tudi zato ne, ker so vetrinjske dober teden prej Angleži sami
                            sprejeli v zaščito. In zato ne, ker je vplivni gen. McCreery vedel, da
                            so bili četniki v prvi verziji Robertsonovega povelja izvzeti od
                            izročanja. -- Pisci obeh angleških knjig pravijo, da so takrat s
                            »četniki« bili mišljeni vsi nehrvaški begunci na Koroškem. Ti »četniki«,
                            srbski in slovenski, so ravno v dneh 14. in 15. maja prosili Angleže, da
                            bi jih premestili v Italijo, kjer so že bili prostovoljci in četniki ter
                            slovenski primorski domobranci od 1. maja naprej. Tam so bili ti v
                            smislu sklepa obeh vlad glede beguncev iz Jugoslavije razoroženi in
                            nameščeni v taborišču Palmanova. Zato sklepam, da so generali vedeli, da
                            tudi za »disidentske Jugoslovane« v Vetrinju velja omenjeni sklep obeh
                            vlad.</p>
                        <p>(Pripomba: Ameriškemu predstavniku Kirku je pri razgovoru gen. Robertson
                            pokazal verzijo povelja z omembo četnikov v njej. Ni pa Kirk videl
                            druge, dejansko odposlane verzije brez omembe četnikov. Verjetno so
                            generali vedeli, da so bili Amerikanci pripravljeni sprejeti tudi
                            hrvaške begunce. Proti Hrvatom so bili angleški politiki in generali
                            apriorno nerazpoloženi, tudi proti civilistom, zaradi ustaških
                            hudodelstev, ki naj bi jih bil sokriv vsak Hrvat. Kirk je zvedel za
                            izročitev »četnikov«, torej Slovencev in Srbov iz Vetrinja, šele v
                            avgustu 1945.)</p>
                        <p>To bi bili razlogi, zakaj Robertsonovo povelje še ni dokončno zapečatilo
                            usode slovenskih domobrancev (vsaj 11.000), Ljotičevih prostovoljcev
                            (blizu 3000) in črnogorskih četnikov (500) v Vetrinju. Njihovo usodo je
                            zapečatila neka druga odločitev generalov, ki ji je bilo Robertsonovo
                            povelje podlaga. Zakaj in kako?</p>
                        <p>V glavnem štabu so sprejeli predlog gen. McCreeryja, da naj bi vprašali
                            Tita, koliko sovražnikov bi želeli dobiti nazaj in da naj bi bili Hrvati
                            Titov teater. Toda ta predlog so v štabu razumeli, da so hrvaške množice
                            pri Pliberku ŽE prekoračile državno mejo, torej da so bile že na
                            avstrijskem ozemlju. – Dejansko pa so bile ustavljene pred mejo. V
                            smislu McCreeryjevega predloga je glavni štab poslal Macleanovi vojaški
                            misiji v Beograd naslednje sporočilo za Tita: »Poveljnik zavezniških
                            trup v Avstriji poroča, da se mu je vdalo 200.000 jugoslovanskih
                            državljanov. Mi bi jih radi takoj vrnili maršalu Titu in bili bi
                            hvaležni, če se bo strinjal z nami in bi naročil svojim poveljnikom
                            sprejeti te sile ter se dogovoriti s poveljnikom 5. korpusa o obroku
                            dnevno izročenih in o kraju na avstrijski meji južno od Celovca za
                            vračanje v Jugoslavijo.« Podpisan je bil SACMED (supreme Allied
                            Commander Mediterranean), torej glavni štab. Maršal Alexander je bil ta
                            dan pri četah v severni Italiji, vsekakor pa so mu po vrnitvi naslednji
                            dan poročali o tem dopisu Titu. Dopis je bila prava ponudba in generali
                            so pri tem računali, da jo bo Tito gotovo zgrabil. Namesto da bi po isti
                            poti sporočili v Beograd pomoto, da Hrvati niso prekoračili državne meje
                            -- priznanje pomote bi dokazovalo defektnost poročanja in komunikacij
                            znotraj angleške vojske -- in da je 200.000 Hrvatov dejansko že v
                            Titovih rokah, so v svojem pragmatičnem mišljenju iskali, s katerimi
                            begunci bi izpolnili ponudbo Titu. Prišli so na misel, zlasti poveljnik
                            8. armade gen. McCreery in njegov štab, da bi ponudbo Titu izpolnili z
                            izročitvijo protikomunističnih bojevnikov iz vetrinjskega taborišča. K
                            temu jih je pregovarjal tudi politični komisar Hočevar, ki je zahteval
                            izročitev vseh kvizlingov (KONEC, str. 773). Generali so hitro
                            ugotovili, da imajo srbski in slovenski vojaki v Vetrinju tiste oznake,
                            ki v smislu Robertsonovega povelja opravičujejo njihovo izročitev
                            Titovemu režimu in se za to tudi odločili.</p>
                        <p>Ta odločitev je dokončno zapečatila usodo domobrancev ter prostovoljcev
                            in četnikov. Logičen nasledek te odločitve generalov je bilo povelje
                            načelnika štaba 5. korpusa (brigadir Toby Low), poslano divizijam in
                            brigadam korpusa 17. maja ob 13. uri pop., da bodo »vsi jugoslovanski
                            državljani, ki so točasno na območju korpusa, čimprej izročeni Titovim
                            silam. Pri tem jim ne bo povedan cilj transportov. Divizije in brigade
                            naj pripravijo vse potrebno za izročanje. Organizacijo izročitve bo štab
                            6. korpusa koordiniral skupaj z jugoslovanskimi (Titovimi) silami. « In
                            že drugi dan je 5. korpus začel izročati civilne hrvaške begunce na
                            postaji Podrožica.</p>
                        <p>Prva je bila na vrsti hrvaška vlada, ki je prišla v Celovec že 7. maja,
                            torej še pred nemško vdajo. Izročanje Hrvatov se je nadaljevalo še pet
                            dni. </p>
                        <p>Vse to dogajanje ter odredbe in povelja so seveda bila prikrita beguncem
                            v Vetrinju. Celo tudi članu vojaške vlade majorju Barre ju, ki je imel
                            na skrbi civilni del vetrinjskega taborišča.</p>
                        <p>Prav tako je bilo nam v Vetrinju neznano, da je maršal Alexander hotel
                            vse begunce iz Vetrinja premestiti v Italijo. Dne 17. maja proti večeru
                            je izdal odredbo, znano kot »DISTONE ORDER«, da naj bodo jugoslovanski
                            begunci s Koroške premeščeni v Italijo, Nemci in kozaki pa na
                            Salzburško. (Nemajhna ironija je bila, da je maršal izdal to povelje
                            istega dne kot načelnik 5. štaba že omenjeno povelje za izročanje).
                            Alexandrova odredba je bila v polnem nasprotju z Robertsonovim poveljem
                            dne 14. maja, a bila je v soglasju s sklepom obeh vlad glede beguncev iz
                            Jugoslavije. Z Robertsonovim poveljem se je ujemala le v eni točki, da
                            je treba za primer spopada s partizani umakniti begunce s Koroške, »to
                            clear the decks,(, je zapisal Alexander v dopisu gen. Eisenhowerju,
                            poveljniku vseh zavezniških sil v Nemčiji. Sklepati pa smemo, da je bil
                            za Alexandra važen tudi že nakazani drugi razlog: kot vrhovni poveljnik
                            se je zavedal, da morajo biti njegova povelja v skladu s političnimi
                            cilji obeh vlad.</p>
                        <p>Toda poveljnik 8. armade gen. McCreery, tedaj v Udinah, je Alexandrovo
                            odredbo prejel šele 19. maja zgodaj dopoldne, torej čez poldrug dan,
                            medtem ko je važna povelja in navodila iz glavnega štaba dobival v nekaj
                            urah. Namerno zavlačevanje je tu otipljivo! In kar se po 47-ih letih
                            sliši neverjetno, a je žal bilo resnično, gen. McCreery tega
                            Alexandrovega povelja 5. korpusu na Koroško ni poslal, češ da bi bilo to
                            povelje za korpus le vir zmede. Kot da ni šlo za človeška življenja! Tu
                            smemo pritrditi Tolstoju, da je bilo v tem McCreeryjevem zadržanju
                            Alexandrove odredbe nekaj konspirativnega! Dosledno temu pa je odredil,
                            da naj 5. korpus pripravi načrte za izročitev tudi vetrinjskih beguncev.
                            In ko je 20. maja, morda že 19. maja pozno zvečer, prejel od 5. korpusa
                            sporočilo, da je prišel v štab korpusa polkovnik Ivanovič, poveljnik
                            zaščitne enote 3. Titove armade, in zahteval poleg domobrancev, srbskih
                            vojakov in ustašev tudi izročitev vseh antititovskih Jugoslovanov izven
                            Avstrije, je McCreery skušal pri glavnem štabu doseči izročitev vseh
                            tistih jugoslovanskih vojakov, ki so bili že skoro tri tedne v Italiji.
                            (A končno niso bili izročeni.)</p>
                        <p>Po prejemu Alexandrove odredbe je McCreery opozoril glavni štab, da vidi
                            nesoglasje med Robertsonovim poveljem in Alexandrovo odredbo ter da je
                            treba to razčistiti, kar je trajalo več dni. Končno mu je 23. maja
                            zvečer uspelo pregovoriti glavni štab, naj za 5. korpus obvelja
                            Robertsonovo povelje, saj že pet dni izroča hrvaške civilne begunce. Ker
                            je 5. korpus po njegovih navodilih že pripravil vse potrebno za
                            izročanje vseh beguncev iz Vetrinja (tudi civilnih, a slednji končno
                            niso bili izročeni), so drugi dan (24. maja) začeli Angleži s transporti
                            srbskih prostovoljcev na postajo Podgorje (Maria Elend) in to
                            nadaljevali naslednji dan. Ta dan je prišel na Koroško McCreery
                            pogledat, ali se njegov ukaz izpolnjuje. In v dneh od 27. do 31. maja so
                            izročali Titovim komunistom slovenske domobrance.</p>
                        <p>Zakaj je gen. McCreeryju uspelo pregovoriti glavni štab? Veljal je kot
                            zelo sposoben poveljnik 8. armade, bil v Egiptu načelnik Alexandrovega
                            štaba, bil s tem štabom v ozkem stiku, tudi telefonsko, v primeru
                            spopada s partizani bi on vodil bojne operacije in imel je politično
                            kritje pri Macmillanu.</p>
                        <p>Naj omenim še en dopis glavnega štaba, ki je bil poslan načelnikom štabov
                            vseh rodov vojnih sil in zunanjemu ministru v London ter sku,~nemu štabu
                            generalov v Washington. Ce bi bil ta dopis poslan tudi generalom na
                            teren -- žal ni bil -- bi verjetno » disidentski Jugoslovani« v
                            vetrinjskem taborišču bili premeščeni v Italijo. Kmalu po Alexandrovi
                            odredbi 17. maja je namreč gen. Robertson po Alexandrovem navodilu
                            poslal dopis omenjenim generalom v London in Washington, da naj čimprej
                            odločijo glede končne usode beguncev v Avstriji, da bi bila njihova vrni
                            tev v rojstne dežele usodna za njihovo zdravje (harmful for their
                            health). Ni pa v tem dopisu omenil, da je tri dni prej on sam izdal
                            povelje za izročitev antititovskih Jugoslovanov Titovim silam (enako
                            tudi predajo kozakov sovjetskim silam) in ne nakazal potrebe po
                            alternativnem povelju, ki bi razveljavilo povelje, ki ga je 14. maja
                            poslal 8. armadi. To zamolčanje smemo označiti za moralno brezvestnost!
                            Značilno pa je, da so pisci knjig nakazali vprašanje, s kolikšno
                            zavestjo je Robertson s tem dopisom hotel doseči politično kritje
                            (political cover) za omenjeno povelje. Odgovor generalov in zunanjega
                            ministrstva je glavni štab v Caserti prejel 20. junija, torej mesec dni
                            prepozno. Naravno, da je zanje bil merodajen sklep obeh vlad z dne 29.
                            aprila, da je disidentske Jugoslovane treba sprejeti, jih razorožiti in
                            poslati v taborišče. Njihovo končno usodo bosta odločili obe vladi.</p>
                        <p>Kateri so bili motivi za 5. korpus, zlasti pa za 8. armado, da so se
                            odločili za izročitev protikomunističnih bojevnikov iz Vetrinja? Precej
                            znano je bilo, da je bila 8. armada titofilska. Pač zato, ker so se na
                            vzhodni obali Jadrana partizani borili proti nemškim silam, kot se je ta
                            armada v Italiji. Zato je bil vsak angleški vojak načelno nenaklonjen
                            vsakomur, ki je kakorkoli sodeloval z Nemci. Na Koroškem so skušali biti
                            Angleži čimbolj gentlemanski do partizanov in se zato ogibali sporov z
                            njimi kolikor mogoče. In ker so opazili, kako slovenski partizani
                            (drugih na Koroškem ni bilo) sovražijo domobrance, so kramarsko prišli
                            na misel, kot že omenjeno, da bi bilo partizanom zelo ugodno, če bi jim
                            domobrance izročili, kar se je končno res zgodilo. Koroški zgodovinar
                            August Walzl pravi v svoji knjigi »Kaernten 1945«, str. 223, da so bile
                            izročitve jugoslovanskih državljanov »darila dobre volje« (Geschenke des
                            guten Willens) z namenom, da dosežejo miren odhod partizanov s Koroške.
                            Angleška časnikarica in zgodovinarka Nora Beloff pa pravi v knjigi
                            »Tito's Flawed Legacy« da so v maju 1945 na Koroškem trgovali s
                            človeškim mesom (str. 123). (Pri tem imam v mislih Low-ovo navodilo
                            divizijam in brigadam z dne 17. maja ter dostavek 18. maja, ki je zajel
                            tudi civilne begunce.) In na začetku omenjeni brigadni obveščevalec
                            Nigel Nicolson pravi o predaji antikomunističnih vojakov, da je to bilo
                            »veliko izdajstvo« (The Great Betrayal, Independent Magazine, 22. aprila
                            1989, London). Spričo teh navedb smemo reči, da izročitev vetrinjskih ni
                            bila repatriacija, ampak pošiljanje ljudi v smrt.</p>
                        <p>Da je ta velika izdaja mirno potekla, so se Angleži poslužili laži in
                            prevare: vzdrževali bodo splošno prepričanje, da jih vozijo v Italijo.
                            Naravnost zoprno je brati na str. 227 in 228 v 1. delu »The
                            Repatriations« navajanje razlogov, zakaj je v tem primeru bila na mestu
                            prevara (deception), kar je eden najbolj nesprejemljivih odstavkov v tej
                            knjigi. V njej ni priznanja, da je bila izročitev domobrancev in srbskih
                            vojakov »grozljiva napaka« (a ghastly mistake) in »resna zabloda« (a
                            serious blunder), kot sta priznala dva visoka uradnika v zunanjem
                            ministrstvu v sept. 1945. To njuno porazno oceno najdemo v Tolstojevi
                            knjigi.</p>
                        <p>V drugem delu sestavka sem skušal izbrati iz obeh knjig »The
                            Repatriations from Austria in 1945« najvažnejša in obenem najusodnejša
                            povelja, odredbe in sporočila, ki so privedla angleške generale do
                            odločitve, da so proti sklepom obeh vlad izročili Titovemu režimu
                            slovenske domobrance, Ljotičeve prostovoljce in četnike iz vetrinjskega
                            taborišča. Knjigi vsekakor veliko prispevata k poznavanju motivov za to
                            izročanje. Sta doslej najbolj dokumentaren prikaz teh motivov.</p>
                        <p>Toda kljub obširni raziskavi in velikemu številu sodelavcev <hi>ne
                                prepričata</hi>, da je bila vojaška nujnost izročiti vetrinjske
                            protikomuniste njihovim smrtnim sovražnikom, Titovim komunistom. Zaradi
                            vsak dan bolj pretečega spopada s partizani na Koroškem je vojaško res
                            bila nujna odstranitev vseh vrst beguncev južno od črte Beljak – Vrbsko
                            jezero – Celovec – Velikovec – Drava. Ni pa bila nobena vojaška nujnost
                            predati jih diktatorju Titu, ko je vendar obstajala alternativa:
                            premestiti jih v Italijo, kot je zahtevala Alexandrova odredba , ki pa
                            jo je gen. McCreery zadržal. Kot priča dogodkov v Vetrinju pa naj dodam,
                            da bi v primeru nenadnega spopada med Angleži in partizani, vetrinjski
                            begunci v eni noči peš prišli v kraje nad Celovcem in nad Vrbskim
                            jezerom, torej v kraje proč od bojišča. Izročitev protikomunističnih
                            bojevnikov iz Vetrinja je bila pragmatična s političnim računom, da bi
                            partizani brez konflikta odšli s Koroške.</p>
                        <p>Seveda bi mi kdo od sodelovalcev obeh knjig rekel na to, da so Angleži
                            morali držati besedo, t. j. obljubo dano maršalu Titu, ko so mu ponudili
                            vrnitev jugoslovanskih državljanov 15. maja; izpolnitev obljube, ki so
                            jo dali 19. maja zvečer polkovniku IvanoviČu in večkratne obljube, dane
                            komisarju Hočevarju, da bodo izročili vse kvizlinge. Moj odgovor bi bil
                            v obliki vprašanja: Zakaj so se angleški generali bali zameriti se Titu,
                            če bi se premislili izročiti domobrance in srbske vojake iz vetrinjskega
                            taborišča, ko so vendar 19. maja že vedeli, da je gen. Einsenhower za
                            primer spopada s partizani ukazal petim ameriškim divizijam premik na
                            Koroško v pomoč 5. korpusu. Torej pet dni pred začetkom izročanja iz
                            Vetrinja. Do spopada pa ni prišlo, ker je pod pritiskom angleške in
                            ameriške vlade in ker ga Stalin tedaj ni podprl, Tito ukazal odhod
                            slovenskih partizanov s Koroške.</p>
                    </div>
                </div>
                <div type="div2">
                    <head>Jože Melaher – Zmagoslav</head>
                    <docAuthor>Janez Grum</docAuthor>
                    <div type="div3">
                        <head>Ob obletnici smrti</head>
                        <p>Dne 10. junija 1991 je po skoraj enoletni hudi bolezni v 78. letu
                            starosti umrl v Clevelandu Jože Melaher. Rak mu je razjedel jetra, zato
                            je več zadnjih tednov prebil v bolnišnici. Njegovo smrt smo pričakovali
                            že v marcu in aprilu, a volja do življenja mu ga je za dva meseca
                            podaljšala.</p>
                        <p>Melaher je bil javni delavec v polnem pomenu besede. Bil je garač na
                            kulturnem, socialnem in političnem področju. Vse to že pred drugo
                            svetovno vojno doma v Sloveniji v okolici Maribora in v Slovenskih
                            Goricah, pa tudi drugje po Štajerskem, saj je bil član tajništva SLS za
                            Štajersko. Vse to delo je nadaljeval po svojem prihodu v Združene države
                            v Cleveland. Dolga leta je bil tajnik Vestnikove organizacije bivših
                            domobrancev (DSPB), zlasti v letih, ko je bil Karel Mauser predsednik.
                            Bil je duša in vodja Baragovega odbora in Slovenske pisarne, urednik
                            slovenskega dela Amerikanskega Slovenca, ki je glasilo Slovenske
                            katoliške jednote. Po potrebi je včasih uredil tudi angleški del,
                            velikokrat pa pomagal pri Ameriški domovini, pri tej je sem pa tja
                            uredil celo številko. Pred leti je bil tajnik Lige slovenskih
                            Amerikancev. Po smrti dr. Kreka pa je kot somišljenik SLS in krščanske
                            demokracije skušal nadaljevati njegovo politično delo.</p>
                        <p>Nemalo dela je imel pokojni Melaher z raznimi prireditvami v Baragovem
                            domu. In vedno je našel primerno besedo za obiskovalce od vsepovsod,
                            tudi za tiste iz Slovenije. S svojim delom in zgledom v neposredni
                            bližini fare Sv. Vida je bil tej aktiven podpornik. Ni čuda, da ga je
                            prišlo kropit izredno veliko slovenskih ljudi. Tudi zbor mladih se je
                            prišel s slovensko pesmijo poslovit od njega.</p>
                        <p>Melaher je imel za svoje delo potrebne talente, ki jih je večal s
                            samoizobraževanjem. Njegova razgledanost je bila tolikšna, da se je z
                            njim lahko pogovarjal vsak inteligent, kot je nekoč rekel msgr. Matija
                            Škerbec. (Podobno je mislil tudi o Jakobu Žaklju.)</p>
                        <p>Glede zaposlitve Melaher ni imel prave sreče. K1jub ameriškemu
                            blagostanju so imeli Melaherjevi precej trdo življenje. Tega ni omenjal,
                            vedno je kazal optimizem.</p>
                        <p>Dve Melaherjevi dejavnosti naj posebej omenim. V mesecih pred nemškim
                            napadom v 1. 1941 je imel vzdolž slovensko-avstrijske meje govore in
                            predavanja pri prosvetnih društvih, Fantovskih odsekih in strankinih
                            organizacijah, obiskoval je tudi župnišča od Dravograda do Radgone. Vse
                            to zato, da je opozarjal Slovence na nevarnost nemške pete kolone in
                            komunistov. Preprečil je namero, da bi za Hitlerjev rojstni dan po
                            gričih okrog Maribora in v Slovenskih Goricah kurili kresove. Ni čuda,
                            da so ga hitlerjansko misleči Štajerci vzeli na piko.</p>
                        <p>Pod nemško okupacijo se ni vpisal v nacistični Heimatbund, kot so se
                            mnogi, tudi sicer zavedni Slovenci. Tudi ni sprejel od okupatorja nobene
                            službe. Oktobra 1942 ga je gestapo aretiral, pa se mu je posrečilo uiti.
                            Njegovo delo že pred tem in po tem je bilo v iskanju stika med
                            zanesljivimi slovenskimi rojaki, ki so še ostali v domačih krajih.</p>
                        <p>Sredi 1. 1943 je Melaher začel povezovati fante in mlade može, ki so bili
                            zvečine dezerterji iz nemške vojske. Skupina je rasla in imela žrtve
                            zaradi nemških hajk, bila pa je tudi deležna razočaranja, ker je vpliven
                            Melaherjev sodelavec odšel v partizane. Tu je Melaher na terenu spoznal
                            prave namene OF in partizanskih enot, kar ob redkih stikih z Ljubljano
                            ni bilo lahko.</p>
                        <p>Ko je skupina malo narasla, je napadla tri nemške orožniške postaje v
                            Slovenskih Goricah in eno pri Mariboru. Zato so ga Nemci začeli divje
                            zasledovati. Skupina je po Melaherjevi navedbi ob koncu vojske štela
                            skoraj 500 vojakov. Velikokrat je morala biti raztresena po vaseh, pa se
                            je spet zbrala. (Tudi levičarsko usmerjeni zgodovinarji priznavajo
                            Melaherjevo dejavnost. Božo Repe piše na str. 18 zbirke dokumentov Mimo
                            odprtih vrat: »Septembra 1944 je Jože Melaher – Zmagoslav organiziral
                            četniško enoto, ki je bila najbolj številčna tik pred koncem vojne in
                            takrat štela 250 mož – tudi na Štajerskem. Štajerski četniki so novembra
                            1944 napadli tri orožniške postaje: pri Sv. Juriju – sedaj Videm ob
                            Ščavnici –, pri Sv. Trojici – sedaj Gradišče v Slovenskih Goricah – in
                            Sv. Petru pri Mariboru – sedaj Malečnik.« Te napade priznajo tudi nemška
                            poročila. Dodajam pa, da mi je Melaher v začetku leta 1991 omenil, da so
                            njegovi četniki napadli tudi orožniško postajo v Krčevini. V naslednjem
                            odstavku Repe omenja, da so se štajerski četniki kmalu nato spopadli s
                            partizani.)</p>
                        <p>Melaher je kot četniški voditelj tudi izdajal propagandni list <emph>Kri
                                in zemlja</emph> in ga zvečine sam pisal. Tudi s tega vidika si je
                            upravičeno izbral ime Zmagoslav. Nudil je zavetje ameriškim padalcem, ki
                            so se iz Madžarske in Avstrije skušali prebiti v Italijo. Nekoč jih je
                            bilo v njegovi skupini deset.</p>
                        <p>Takoj od l. 1943 je imel Melaher svojo skupino za četnike generala
                            Mihajloviča, zato je vojaško priznaval nad seboj Mihajlovičevega
                            predstavnika za Slovenijo generala Ivana Prezlja – Andreja. Ko je npr. v
                            začetku aprila 1945 Prezelj odredil, da naj srbski kapetan Mikić, ki je
                            v februarju prišel s svojo majhno skupino z južne strani, vodi bojne
                            operacije, Melaher pa ostane glavni poveljnik, je Melaher to odločitev
                            sprejel. Politično pa se je držal navodil in smernic Slovenske legije in
                            SLS ter Narodnega odbora, čeprav v jeseni l. 1943, kot je sam zapisal,
                            ni mogel razumeti ustanovitve domobranstva.</p>
                        <p>V začetku 1945, ko so Nemci doživljali poraze na vzhodu in na zahodu, je
                            prišlo do pogovora med nemškim predstavnikom in Zmagoslavom. Sklenjen je
                            bil dogovor o nenapadanju. Melaher je pri tem obdržal samostojnost svoje
                            skupine. Kasneje so mu Angleži dali priznanje, da je v tem primeru
                            pametno ravnal, in so mu celo dali službo pri IRO.</p>
                        <p>V začetku aprila 1945 je v Ljubljani Zmagoslav prejel povelje »od naše
                            vrhovne komande«, kot pravi sam, dejansko osebno od generala Prezlja,
                            takrat navzočega v mestu, naj njegova četniška skupina zaščiti
                            železniško križišče Zidani most za primer, da pridejo zavezniki do tja.
                            (Repe pa trdi na omenjenem mestu, da so Nemci uporabili Zmagoslavove
                            četnike za zavarovanje dostopov na Zidani most.) Zmagoslavovi četniki so
                            ostali tam do 8. maja, ko so zapustili položaje. »S slovensko zastavo na
                            čelu smo korakali skozi Celje in ljudstvo nas je pozdravljalo, ker so
                            mislili, da smo jih osvobodili.« Pot je četnike vodila skozi Vojnik,
                            Šoštanj, Slovenjgradec, Dravograd, Labot (na Koroškem), Grebinj, skozi
                            Mostič (Brueckl) do koroškega Št. Vida, kjer so se 12. maja javili
                            angleški posadki. Te četnike so Angleži prepeljali v Beljak. Tam so
                            predlagali Melaherju, naj bi se vrnil v Jugoslavijo, ker je bil sklenjen
                            dogovor med Šubašičem in Titom. Toda Melaher je vztrajal, da mora svojo
                            skupino prepeljati v Italijo, kjer je njihov poveljnik. Melaher je v tem
                            lažje uspel zato, ker je imel v skupini štiri zavezniške padalce. Dne
                            14. maja je bila ta slovenska četniška skupina prepeljana v Udine, kjer
                            je morala položiti orožje.</p>
                        <p>En del Zmagoslavove skupine je nekje na Koroškem zaostal in ni več
                            dohitel prvega dela. Angleži so ga poslali v Vetrinj. Od tam so bili
                            vrnjeni (121 jih je bilo) v Titovino z domobranci vred takoj prvi dan
                            vračanja 27. maja.</p>
                        <p>Zmagoslavovi četniki niso bili ofenzivna vojaška organizacija. Bili pa so
                            pripravljeni za samoobrambo, ker so jih partizani hoteli uničiti. Z
                            živim stikom z ljudmi so skušali dvigati slovensko zavednost vzhodno od
                            Maribora v Slovenskih Goricah, pa tudi v drugih krajih. Melaher je v
                            hudih razmerah tistih let vzdrževal upanje na osvobojenje.</p>
                        <p>Svojo dejavnost je Jože Melaher opisal v Koledarju Svobodne Slovenije za
                            l. 1965 v članku »Četniki na Štajerskem«. Članek je pomemben zgodovinski
                            vir, ki obenem dokazuje, da si je Jože Melaher pridobil mesto v krajevni
                            slovenski zgodovini.</p>
                        <p>Z Jožetom Melaherjem – Zmagoslavom je odšel od nas v večnost po plačilo
                            idealist, zaveden slovenski in krščansko misleči javni delavec.</p>

                        <figure>
                            <graphic url="slike_z_06/z_06_21.png"/>
                            <head>Vse je vihar razdejal <name type="author">Vlastja
                                Simončič</name></head>
                        </figure>
                    </div>
                </div>
                <div type="div2">
                    <head>Slovenski izseljenci med nami</head>
                    <docAuthor>Stane Štrbenk</docAuthor>
                    <div type="div3">
                        <p>Letos je Slovenijo obiskalo veliko število slovenskih izseljencev. Največ
                            je bilo takih, ki so prišli domov prvikrat po 47 1etih. 47 let je dolga
                            doba. V tem času so se spremenili oni sami in tudi stara domovina.
                            Zaradi tega mnogi niso več našli ne svojih starih domov ne ljudi, ki so
                            jih poznali in razumeli in ki so razumeli nje. Ko bi bili prihajali bolj
                            pogosto, bi se polagoma privajali na spremembe, tako pa je ta prvi obisk
                            prenekateremu pomenil razočaranje. Vsi pa so lahko obiskali grobove
                            staršev in sorodnikov pa prijateljev, s katerimi so bili nekoč skupaj
                            mladi in polni upanja.</p>
                        <p>Sprejeli smo jih z ljubeznijo in spoštovanjem. Sprejemali smo vse enako,
                            ne glede na njihovo pripadnost emigrantskim političnim organizacijam
                            oziroma društvom v tujini in tako bomo ravnali tudi v bodoče. Nova
                            slovenska zaveza želi in pričakuje namreč prijateljske odnose in
                            sodelovanje z vsemi slovenskimi emigrantskimi organizacijami, ki tako
                            ali drugače ohranjajo svojo tradicijo in ki želijo sodelovati pri
                            vzpostavitvi svobodne in demokratične Republike Slovenije. To pričakuje
                            tudi zato, ker ima v svojem programu tudi skrb za odpravo krivic,
                            storjenih med državljansko vojno in po njej tudi Slovencem iz politične
                            emigracije.</p>
                        <p>Tako smo letos prisrčno sprejeli med drugimi tudi skupino 150
                            izseljencev, članov Slovenskega ameriškega sveta. Z njimi je prišel tudi
                            moški pevski zbor iz Clevelanda »Fantje na vasi.« Pričakali smo jih na
                            pristajalni stezi letališča Brnik s slovenskimi narodnimi nošami in
                            harmoniko. Pozdravil jih je s kratkim nagovorom predsednik NSZ dr. Tine
                            Velikonja in jim zaželel dobrodošlico v Sloveniji in med nami. Dr.
                            Roesmann, predsednik Slovenske ameriške zveze, kateremu smo izročili
                            slovenski šopek rož, se je ganjen zahvalil za sprejem in izrazil srečo
                            vseh, da stojijo zopet na slovenski zemlji. Med potjo do letališkega
                            poslopja, kjer jih je pričakovalo veliko svojcev in prijateljev, ob
                            čudovitem pogledu na slovenske gore in pokrajino, je bilo slišati
                            besede: »To je moja domovina,(in »sedeminštrideset let je od tedaj«.
                            Tej skupini, ki je svoj obisk v Sloveniji deklarirala kot romanje v
                            Slovenijo, smo posvetili še posebno pozornost in jo spremljali skoro po
                            vseh poteh osemdnevnega skupinskega romanja. Udeležili smo se srečanja
                            na Bledu, spremljali smo jih po Gorenjski in po Ljubljani, kjer so na
                            Orlovem vrhu s krajšim spominskim programom položili venec. Toda že
                            naslednji dan je bil venec raztrgan in razmetan, tako kot vsi do
                            sedaj.</p>
                        <p>Ljubljanski župan je našim emigrantom v Mestni hiši pripravil prisrčen
                            sprejem. Tam jih je v imenu NSZ pozdravil z daljšim nagovorom tudi
                            glavni urednik našega glasila ZAVEZA prof. Justin Stanovnik. Nagovor je
                            bil tako globok, stvaren in prijateljsko domač, da je do solz ganil
                            navzoče in da ploskanja ni hotelo biti konec. Tu so gostje doživeli
                            kanček prave domovine in občutek, da imajo v domovini še veliko
                            prijateljev, ki jih sprejemajo kot enakopravni del svojega narodovega
                            telesa. Žal je sprejem na nadškofijskem ordinariatu odpadel. </p>

                        <figure>
                            <graphic url="slike_z_06/z_06_22.png"/>
                            <head>Letališka uprava na Brniku je poskrbela za sodoben sprejem</head>
                        </figure>
                        <p>Naslednji dan, v nedeljo 5. julija, so vsi naši obiskovalci prišli na
                            spominsko slovesnost v Kočevski Rog. To je bil pravzaprav cilj njihovega
                            romanja. Na vse je močan vtis naredila velika množica ljudi, maša in
                            kulturni program. Pred mašo so položili venec ob breznu pod Krenom;
                            sodelovali pa so tudi pri oblikovanju maše ter v kulturnem programu z
                            govorom in pevskim zborom.</p>
                        <p>Naslednje dni smo jih spremljali še na romanje v Teharje, kjer so
                            položili venec in se udeležili spominske maše. Tu so spremljevalci
                            doživeli trenutke časa, ki se ga medlo še spominjajo iz mladih let.
                            Skoro ni besed, s katerimi bi opisali to družbo, zbrano v cerkvi pri
                            maši. Spoštljiva resnost, ponižnost, zbranost, ena sama molitev in pesem
                            vseh, glasna in brez sramu, odpuščajoča na kolenih in na kraju obhajilo
                            vseh brez izjeme. Lepo versko in tudi kulturno doživetje.</p>
                        <p>Na koncu našega skupnega romanja smo jih povabili še na Prežganje, da bi
                            se pogovorili o skupnih problemih in interesih. Srečanja so se udeležili
                            vodilni predstavniki Slovenskega ameriškega sveta in drugih emigrantskih
                            organizacij v svetu ter NSZ in Društva Slovenije za ureditev zamolčanih
                            grobov.</p>
                        <p>Na sestanku smo predstavili vsak svojo organizacijo, svoje probleme in
                            interese ter svoja kritična stališča do SSK in SIM.</p>
                        <p>Dogovorili smo se, da bo NSZ v bližnji prihodnosti o tej problematiki
                            organizirala v Ljubljani posebno predavanje. V zvezi s predhodnimi
                            predlogi društva Vestnik je bil sprejet sklep, da naj bi glasilo NSZ
                            ZAVEZA postalo glasilo vseh udeležencev protikomunističnega odpora tako
                            v domovini kot v poltični emigraciji. Pri tem naj bi ZAVEZA obdržala
                            dosedanjo programsko zasnovo, dodajale pa naj bi se ji tudi informacije
                            za Vestnik in Tabor. S tem bi postopoma povezali ves slovenski
                            protikomunistični tabor. Dogovorjeno je bilo, da naj bi vsaka
                            organizacija o tem čimpreje razpravljala in sprejela ustrezno dokončno
                            odločitev.</p>

                        <figure>
                            <graphic url="slike_z_06/z_06_23.png"/>
                            <head>Ameriški Slovenci so položili tudi venec na Orlovem vrhu</head>
                        </figure>
                        <p>Glede včlanjevanja članov Tabora, Vestnika in drugih emigrantskih
                            organizacij v Novo slovensko zavezo je bil sprejet sklep, da se le-ti
                            lahko včlanjujejo v NSZ, da pa naj še naprej ostajajo člani teh
                            organizacij, dokler bodo obstojale. V primeru, da bi društvi Vestnik ali
                            Tabor prenehali obstojati kot samostojni društvi, bi lahko obstajali še
                            naprej kot organizacijske enote NSZ z imeni, o katerih bi se dogovorili.
                            Ne oziraje se na navedeno pa je nujna tesna povezava in sodelovanje
                            emigrantskih organizacij z NSZ, tako glede skupnih programov in skupnega
                            financiranja teh programov. O vsem tem naj bi organizacije čimpreje
                            razpravljale in sprejele vsaka za sebe ustrezno odločitev.</p>
                        <p>Na srečanju je bilo tudi več razprav o slovenski spravi. Sprejeto je bilo
                            stališče, da vsi dosedanji verbalni poskusi sprave niso privedli
                            nikamor, saj so temeljili le na odpuščanju in pozabi, ne pa tudi na
                            priznanju in popravi storjenih krivic. Zato je bilo ponovno sprejeto
                            stališče, da je resnična slovenska sprava možna le med živimi, to je med
                            preživelimi udeleženci državljanske vojne ob istočasnem priznanju in
                            popravi storjenih krivic, deklariranih v ustreznem dokumentu parlamenta
                            Republike Slovenije. Vrsto in obseg pravic, izhajajočih iz storjenih
                            krivic, bo NSZ opredeli1a skupno in sporazumno z organizacijami
                            slovenske politične emigracije. Brez njih in mimo njih ni pristojen
                            nihče, spravljati se in postavljati okvire in pogoje sprave.</p>
                        <p>Udeleženci srečanja tudi nismo mogli mimo obstoja in delovanja dveh
                            društev v Sloveniji z delno istim ali podobnim programom, to je NSZ in
                            Društvo za ureditev zamolčanih grobov. Izrazili so mnenje, da bi se
                            morali čimpreje združiti ali pa delovati skupno in enotno z istim
                            programom ter enotno politiko. Obe društvi sta izrazili pripravljenost
                            in dobro voljo, da storita vse za enovitost ali enotnost v programu in
                            sodelovanje pri poslovanju in oblikovanju skupne politike. To naj bi se
                            pokazalo tudi pri postavljanju spominskih plošč padlim in pomorjenim
                            domobrancem in drugim udeležencem protikomunističnega odpora.</p>
                        <p>Na koncu so naši gostje pozdravili odločitev NSZ, da bo prevzela
                            zastopniške posle naših izseljencev v zadevah državljanstva in vračanja
                            premoženja ter izrazili željo za nadaljnje tesno sodelovanje in
                            medsebojno pomoč.</p>
                        <p>S tem smo se poslovili od naših gostov, obojestransko zadovoljni in z
                            obljubo, da bomo tako prisrčno in slovensko gostoIjubno sprejemali
                            vsakega in vse skupine iz slovenske politične emigracije, ki bodo
                            prihajale v domovino, če nas bodo le obvestili in izrazili željo po
                            srečanju. </p>
                    </div>
                </div>
            </div>
        </body>
        <back>
            <div type="div1">
                <head>Na platnicah</head>
                <div type="div2">
                    <head>Domobranci</head>
                    <div type="div3">

                        <figure>
                            <graphic url="slike_z_06/z_06_24.png"/>
                            <head>Domobranci</head>
                        </figure>
                    </div>
                </div>
            </div>
        </back>
    </text>
</TEI>
