<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">11</idno>
            <idno type="ISSN">1580-2132</idno>
            <date>2010-05-30</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">11</biblScope>
                     <biblScope type="vol">III</biblScope>
                     <biblScope>številka 4, december 1993</biblScope>
                     <date when="1993-12">1993</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-06-06">
            <name>Matija Ogrin</name>- pretvoril besedilo v zapis TEI, neurejeno. </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 11</titlePart>
               <titlePart>Revija za duhovna, kulturna in politična vprašanja sedanjosti in
                  preteklosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <p>V besedilih pod tem naslovom smo že nekajkrat izrazili misel, da je svet, v
                     katerem živimo, pravzaprav nevaren svet. Njegovo nevarnost vidimo v tem, da se
                     politične sile, ki v tem svetu nazadnje odločajo, ne obnašajo predvidljivo ali
                     racionalno. Če besedo racionalnost razumemo v pomenu, v katerem jo rabi moderna
                     sociologija, potem moramo tem silam seveda priznati racionalnost. Vedno namreč
                     izračunajo, kaj je zanje koristno, in se potem odločajo, kakor ti računi
                     zahtevajo. Če pa v to besedo vložimo tudi zahteve, ki smo jih izvedli iz širše
                     človekove zavesti, iz njegove civilizacijske biti, potem moramo pač reči, da
                     nas dejanja teh sil presenečajo s svojo neracionalnostjo. Nismo jih namreč
                     pričakovali, čeprav si dopovedujemo, da malce poznamo svet in življenje.</p>
                  <p>Pustimo vprašanje, ali je politika, vodena v imenu take racionalnosti, res tako
                     uspešna, kot se zdi. Oglejmo si rajši, kako se izvaja. Sem moramo gotovo šteti
                     to, kar se trenutno dogaja na Balkanu. Pomislimo najprej na to, da se tam
                     dogajajo stvari, ki dosegajo najtemnejše predstave v zgodovini realiziranega
                     zla, in potem ob to postavite dejstvo, da obstajajo sile, ki imajo moč, da bi
                     to dogajanje ustavile, a tega ne naredijo. Ali je to zadržanje mogoče imenovati
                     razumno v polnem pomenu te besede? Priznajmo si, da nismo nikoli zares verjeli,
                     da bo Evropa dovoljevala, da se kaj takega godi na področju, ki je nazadnje
                     njeno področje. Način, kako se tam človek žali, sega v tako brezumje, da se
                     upravičeno vprašujemo, ali razum s takim brezumjem sploh lahko soobstaja, ne da
                     bi se čutil napadenega in zanikanega. Ker pa je to soobstajanje kljub vsemu
                     očitno mogoče, naredimo sklep: če je tako, potem je mogoče vse – kjerkoli, tudi
                     pri nas. V tem je nevarnost današnjega sveta.</p>
                  <p>Nerazumnost politike, ki trenutno upravlja s svetom, ni samo v tem, da ni
                     posegla v balkanske zadeve že na začetku, ko so bile stvari še rešljive. Z
                     razumom je sprt tudi način ocenjevanja protagonistov in njihove krivde. Že od
                     vsega začetka se je vedelo, kdo je napadalec in krivec, a se je to dejstvo, ki
                     bi moralo v največji meri določati moralno strukturo ocene zla na Balkanu, v
                     dveletnih spopadih že čisto pozabilo. Vsem je namreč znano, kje je bila začetna
                     moč in kdo je z njo razpolagal, ve se tudi, kaj so imeli v rokah tisti, ki so
                     bili napadani. Če bi hoteli biti malce cinični, bi kljub resnosti stvari, o
                     katerih govorimo, spomnili na poročilo, ki z obžalovanjem pripoveduje o
                     zahodnem diplomatu, ki je nekje v Bosni zašel na manj varno območje in so mu
                     pri tem vzeli fotografski aparat, v katerem je bil film s posnetki za
                     »družinski album«. Človek se komaj upira skušnjavi, da ne bi v dogodku videl
                     splošnejšega pomena: ali tako gleda Zahod na dogajanje na Balkanu – kot na
                     možnost, da se družinski album obogati z zanimivimi posnetki?</p>
                  <p>Mi te stvari malce bolje razumemo – posebej to velja za ljudi pri NSZ – ker nas
                     spominjajo na odnos, ki ga je Zahod imel do nas med zadnjo vojno. Ljudem, ki so
                     iz Londona krojili našo usodo, ni bilo mogoče ničesar dopovedati. Držali so se
                     svoje »racionalne« politike – danes vemo, da ni bila tako zelo racionalna – in
                     jih ni čisto nič brigala usoda enega ali dveh ali treh narodov. Tudi izročitve
                     deset tisoč slovenskih domobrancev njihovim smrtnim sovražnikom po koncu vojne
                     – zadnje dejanje te politike – niso poganjali racionalni razlogi. Prej je to
                     bila vzvišena in brezčutna kretnja imperialnega naroda, ki se je naučil ravnati
                     z ljudmi kot z malo vrednim drobižem.</p>
                  <p>Tudi potem, ko so od Angležev prevzeli vodilno vlogo Američani, ni bil odnos,
                     ki ga je Zahod vzpostavil do povojne komunistične Jugoslavije, dosti drugačen.
                     Vsako leto je v deželo prišlo nekaj milijard dolarjev darovanega denarja, a se
                     darovalcu ni zdelo potrebno, kar bi bilo edino racionalno, da bi v zameno
                     skušal izboljšati politični položaj ljudi.</p>
                  <p>V svetu, ki ga bistveno določa nevarnost, lahko majhen narod naredi dve stvari,
                     ali bolje, mora narediti dve stvari. Mora storiti vse, da pride v take
                     zunanjepolitične okvire, ki mu bodo zagotavljali vključitev v prostor, kjer se
                     urejajo stvari v skladu s civilizacijskimi normami; hkrati pa se mora truditi,
                     da uredi svojo hišo tako, da bo ne le sama varno mesto, ampak da bo
                     sprejemljiva tudi v mednarodni družbi kot dejavnik, ki pospešuje red in mir.
                     Torej si mora tudi majhen narod prizadevati, da doseže določeno politično,
                     gospodarsko in kulturno moč, pa naj bo še tako skromna. Prvo je naloga zunanje
                     politike, drugo pa stvar tistega kompleksa, ki mu pravimo notranjepolitično
                     življenje države.</p>
                  <p>Demokratična ureditev brezpogojno vključuje različnost: v politiki to
                     različnost predstavljajo stranke, v družbi pa gospodarske in kulturne
                     institucije in seveda posamezniki. Raznolikost je slava demokracije in pogoj za
                     svobodo državljanov. Vendar je obstajanje raznolikosti možno samo, če stoji na
                     temelju, na katerega pristajajo vsi – če obstaja nekaj načel, ki jih morejo
                     sprejeti vsi in kjer se raznolikost neha. Ta načela so ponavadi napisana v
                     ustavi, ki je osnovni državni dokument. Ta dokument je važen, še bolj važno pa
                     je splošno občutje ljudi za tisti prostor, kjer se partikularni interesi
                     srečajo z interesi skupnosti. Če je ta občutek živ in normalna prvina družbene
                     zavesti, če ga je zgradil osnovni politični uvid državljanov in nima na sebi
                     nič prisilnega, tedaj se ni treba bati nobene različnosti, ker se bo vsaka
                     različnost, ki bi utegnila postati nevarna za obstoj države, pred njim
                     umaknila.</p>
                  <p>Vprašujemo se, kako močno je spričo teh ugotovitev tkivo slovenske državne
                     zavesti. Ali drugače, kako velika je notranja moč države. Vprašanje si je
                     mogoče ogledati iz več kotov. Iz enega od njih bomo skušali videti, kje so
                     glede tega komunisti ali, če hočete, prenovljeni komunisti. Vprašanje se bo
                     sedaj glasilo takole: ali smemo trdno in brez ostanka verjeti, da bi komunisti
                     v vsakem primeru in ne glede na svoje koristi stali za objektivnimi interesi
                     slovenske države in njene demokratične kulture? Vprašanje ni zlobno, če
                     pomislimo, da komunisti izhajajo iz politične tradicije, ki je nekoč že
                     postavila svoje parcialne – partijske – interese pred koristi narodne
                     skupnosti. Res je sicer, da je Partija po dolgi vladavini nazadnje in končno
                     dopustila pluralno demokracijo – proces je iz razumljivih razlogov celo sama
                     krmilila – a pod nikoli izrečeno predpostavko, da tudi po demokratičnem
                     preobratu obdrži odločujočo vlogo, bodisi v politiki bodisi v gospodarskih in
                     finančnih celicah družbe. A kaj, če bi se ta projekt ponesrečil in bi začutili,
                     da bodo v perspektivi izgubili temeljne pozicije moči? Naše vprašanje je kljub
                     temu, da za prostor, o katerem govorimo, zveni frapantno, upravičeno, tembolj,
                     če pomislimo, da se temu, kar so storili med vojno in po vojni, niso še nikoli
                     v celoti in nedvoumno, javno in učinkovito odpovedali, tako da bi jim lahko
                     brez pridržkov verjeli. Po katastrofi, ki jo je njihov poseg v našo zgodovino
                     povzročil, bi se morali zelo potruditi, da bi nas prepričali.</p>
                  <figure>
                     <graphic url="slike_z_11/z_11_01.png"/>
                     <head>Skrepeneli čas <name type="author">Vlastja Simončič</name></head>
                  </figure>
                  <p>Zgornji vidik našega razglabljanja je povezan z nekim drugim, ki je širši in
                     pomembnejši. Nanj moramo posebej opozoriti, ker se zdi, da mu določene sile
                     učinkovito preprečujejo vstop v javnost. Gre za to, da Slovenci ne izstopamo
                     samo iz nekega totalitarnega sistema, ampak imamo za sabo tudi državljansko
                     vojno. Bistvo stvari je pravzaprav v tem, da ta vojna ni povsem za nami, ampak
                     je še vedno tu. Vse slovenske ločitve se namreč, če jih le malce natančneje
                     pogledamo, znajdejo nazadnje v soju ene od obeh izbir v državljanski vojni.
                     Poglejte v skupščino, sprehodite se po medijih, prelistajte nekaj tega, kar vam
                     dajejo knjižne založbe, pa boste z malo truda ugotovili, da je naš mir – če
                     obrnemo znani Clausewitzov stavek – nadaljevanje vojne z drugimi sredstvi. Da
                     je to največja grožnja tistemu skupnemu temelju, o katerem smo govorili, ni
                     treba posebej poudarjati. Kaj je mogoče glede tega narediti?</p>
                  <p>Stanje po slovenski državljanski vojni izkazuje neko posebnost, ki bi morala
                     bistveno določati vsako razpravljanje o njej. Ne gre za to, da je državljanska
                     vojna najhujši možni spor, ki lahko zadene narodno skupnost, in je zato
                     potreben zavestnega zanimanja in skrbi. Slovensko državljansko vojno spremlja
                     nekaj daleč bolj usodnega: od obeh strani, ki sta bili vpleteni v državljansko
                     vojno, zmagovalec živi in je tukaj, tam pa, kjer bi moral biti premaganec, zeva
                     velika praznina. Ta kričeča razlika je tisto, kar onemogoča osnovno ravnotežje
                     v družbi. Stvar otežuje še dejstvo, da se večina vede, kakor da te praznine ni.
                     In kako je ta praznina nastala? Nastala je tako, da je zmagovalec sledil ali
                     nekemu ubijalskemu instinktu ali zahtevam totalitarne razredne ideologije in
                     vojaški del svojega nasprotnika fizično uničil. Poleg tega je zavestne
                     predstavnike upora proti sebi pregnal, tiste pa, ki so ostali, potisnil v
                     nepresvetljena področja brezimnega obstajanja.</p>
                  <p>Praznote tistega prostora ne napolnjuje samo odsotnost pobitih ljudi in
                     odsotnost otrok, ki bi jih ti ljudje lahko imeli. Tam se tudi ni mogla razviti
                     misel, ki bi mislila njihovo stvar. Medtem ko so otroci zmagovalcev imeli
                     dostop do vodilnih mest v znanstvenih in kulturnih ustanovah in so študirali po
                     tujih univerzah, so bili ljudje iz poraženega tabora in njihovi otroci omejeni
                     na vlogo izvrševalcev odkazanega dela. Premaganci, ne samo da jih ni bilo več,
                     ampak tudi tisti, ki so ostali, niso mogli pripovedovati svoje zgodbe: niso
                     mogli pisati svojih pesmi, njihova duhovnost je bila paralizirana v molk. Tam,
                     kjer bi moralo biti življenje, ki bi danes samo, iz svojih sil, začelo
                     vzpostavljati porušeno ravnotežje, je praznina.</p>
                  <p>A do ravnotežja vendar moramo priti, zakaj samo v njegovem miru se bo lahko
                     začel oblikovati skupni temelj narodne zavesti. Toda kako priti do ravnotežja,
                     če avtentičnih sil, ki bi ga lahko ustvarile, enostavno ni? Odgovor je samo ta,
                     da mora na izpraznjeno mesto stopiti država in prevzeti vlogo nasilno
                     odstranjenega nosilca ravnotežja. Država mora opraviti vsa njegova dela: mora
                     poskrbeti, da se pokopljejo njegovi mrtvi, da se zberejo njihova imena in
                     izdajo dokumenti, ki pripadajo umrlemu človeku; poleg tega se mora potruditi,
                     da se pove njegova zgodba in dožene njegova pravda. Tega dela pa ne bo mogoče
                     opraviti, če ne bo prej država podala velike izjave o državljanski vojni, v
                     kateri bodo priznana in potrjena njena poglavitna dejstva, zlasti tista, ki jih
                     dosedanji lastnik narodovega spomina ni dovoljeval ne oblikovati ne
                     razglašati.</p>
                  <p>Zgornje zahteve so logične in naravne, zato nas način, s katerim se nanje
                     odziva politična sedanjost, navdaja s čudenjem. Kaj se dogaja? Poskušajmo
                     razumeti.</p>
                  <p>Ljudje komunističnega izvora se dobro zavedajo dveh dejstev: prvič, da je
                     komunizem dokončno izločen iz tekme, in drugič, da je toliko bolj treba gojiti
                     enobe, ki jim edini daje možnost nekakšne zgodovinske legitimnosti. Razumljivo
                     je, da te ugodne možnosti ne bi radi izpustili iz rok. In res zadnje čase
                     opažamo, da ne izpuščajo nobene priložnosti za obnavljanje spomina na medvojne
                     dogodke, ne zato, da bi jih zagledali v podobi bolj objektivnih zahtev časa,
                     ampak kot priložnost za obnavljanje enobejevskega mita. Na tej strani ni torej
                     opaziti pomembnejšega premika. Bili so časi, ko so nekateri upali in
                     napovedovali upor izigranih partizanov. Upravičeno, saj so, če so res bili
                     borci za svobodo, morali biti zgroženi, ko so videli, da se je iz jajca, ki so
                     ga greli, zlegel zmaj. To upanje se žal ni uresničilo. Nekaj besede ima pri tem
                     po svoje razumljiva solidarnost, potem pa tu vedno spregovorijo tudi mlada
                     leta. Ne smemo pozabiti tudi na to, da se je marsikateri grel ob toplem trebuhu
                     tega zmaja, na kar ni tako lahko pozabiti.</p>
                  <figure>
                     <graphic url="slike_z_11/z_11_02.png"/>
                     <head>Trenutek <name type="author">Vlastja Simončič</name></head>
                  </figure>
                  <p>Če bi kdo rekel, da so bili borci kupljeni, se mi s tem nikakor ne bi
                     strinjali. Kljub vsem privilegijem, ki so se nanje usipali, si dopovedujemo,
                     človeka ni mogoče kupiti. Zato še vedno čakamo, da se bo kateri od njih, ki mu
                     je bilo dano občutljivejše tkivo, le oglasil. Mogoče bo začutil, da mora, še
                     preden gre čez reko, zgolj zaradi resnice same, pojasniti kako stvar, ne glede
                     na to, ali bo to koristilo njegovi strani ali ne. In res bi nekatere stvari
                     zelo radi zvedeli. Na primer, kaj se je zgodilo s tistimi mladimi domobranci,
                     ki so jih še ob koncu julija odbirali v teharskem taborišču in odvažali nekam,
                     od koder jih ni bilo več: ali so tudi te pobili na robu kake jame ali pa so jim
                     morali garati v katerem od zaprtih območij Kočevskega, dokler so imeli kaj
                     življenja v sebi? Ali se bo kdo zganil? Nekoliko nas plaši spomin na to, da
                     niso pokazali nobenega poguma takrat, ko je šlo za njihove lastne ljudi.
                     Dvajset, trideset let po smrti so govorili, da so bili dachauski obsojenci
                     odlični ljudje, toda zakaj niso šli tega pripovedovat sodnikom, ki so jih
                     sodili? To nam, kot smo rekli, jemlje upanje, čeprav je človek le človek in se
                     ga nikoli ne da do kraja dotolči. Mogoče pa je med njimi kdo, ki si sicer ne
                     upa govoriti, a zvečer seda k svojemu dnevniku in piše. Če je tako, bodo ljudje
                     lahko nekoč brali: »Ko pa smo jih tisti večer odpeljali v gozd, so se stvari
                     odvijale takole.« A da je zaenkrat še led, dokazuje tudi njihov jezik. Nedavno
                     smo brali, da bodo šele konkretni primeri pokazali, ali gre pri borcih za
                     privilegije ali pa za povsem upravičeno družbeno varstvo »oseb in družin, ki so
                     v letih od 1941 do 1945 izbrale pot boja za osvoboditev Slovenije«.</p>
                  <p>Tako stoje stvari na strani nosilcev revolucije. Kako pa je v slovenski
                     politiki – na demokratičnem delu njenega loka? Če hočemo govoriti o tem, moramo
                     spregovoriti o Demosu. Čemu je nastal Demos, kaj je Demos hotel? Nedavno smo
                     slišali izjavo nekega politika, da je Demos hotel predvsem slovensko državo. V
                     resnici pa je Demos predvsem hotel zaključiti totalitarni čas in uvesti
                     pluralno demokracijo. To je zelo enostavna in temeljna resnica, pa naj bo komu
                     všeč ali ne. Iz nje sledi druga: Demos je njegova osnovna logika postavljala na
                     stran tistih, ki so se nekdaj uprli komunistični revoluciji. To, za kar se je
                     boril Demos, je bila tudi stvar, ki jo je podpirala Slovenska zaveza in so se
                     zanjo bojevali tudi vaški stražarji in domobranci. Da bi marsikateri demosovec
                     ob tem protestiral, je sicer res, a je treba to pripisati nepripravljenosti
                     videti stvari take, kot so, kar je mogoče eden od slovenskih sindromov. </p>
                  <p>Vprašanje, ki si ga moramo zastaviti, se glasi: Ali se je, ko je Demos oznanjal
                     konec državljanske vojne, zavedal, kaj to pomeni? Ali je to bila samo velika
                     besedna kretnja ali pa je bila v tej izjavi tudi zavest zgodovinske
                     kontinuitete vseh narodovih demokratičnih vzgibov? Po tem, kar se je pozneje
                     zgodilo, ali bolje, kar se ni zgodilo, bi morali reči, da je Demosu pravzaprav
                     manjkal ta globalni uvid. Posvetil se je konkretnim političnim nalogam, a je
                     prav zato, ker v njegovi zavesti ni bilo žive povezave s sorodnimi silami v
                     preteklosti, te naloge opravljal z velikimi opustitvami, kar so pozneje
                     nekateri njegovi protagonisti sami priznali. V skladu z besednjakom našega
                     komentarja bi morali reči, da se niso zavedali dovolj ali da se sploh niso
                     zavedali, da morajo stopiti v tisti prazni prostor in poprijeti za delo tam,
                     kjer je padlo iz ubitih rok.</p>
                  <p>Demos je bil politično gibanje z obilico dobrih namenov, manjkala pa mu je
                     zgodovinska prisebnost. Ko bi jo imel, bi tudi vedel, da »konec državljanske
                     vojne« lahko pomeni samo politično dokončanje stvari, katere nosilci so v njej
                     izginili. Zaradi te neprisebnosti se bo prehod v demokracijo podaljšal za nekaj
                     desetletij. Nekolikanj jih opravičuje seveda to, da so imeli polne roke dela.
                     Da pa niso bolje vedeli, za kaj pri vsej stvari gre, pa je deloma tudi
                     posledica tega, da se niso na svoj čas bolje pripravljali takrat, ko je to
                     lahko vsak počel samo zase v svoji zasebnosti. To pa hkrati boleče kaže na to,
                     kako neadekvatno smo vsi preživljali totalitarni čas. Nismo vedeli, da je to
                     čas, ko mora posameznik v sebi iskati vse pobude, ki v svetu normalne politike
                     prihajajo iz skupnosti. Premalo zavestno smo vsi živeli totalitarni čas, zato
                     smo stali praznih rok, ko ga nenadoma ni bilo več in je bilo treba začeti
                     zidati stavbo za nov čas.</p>
                  <figure>
                     <graphic url="slike_z_11/z_11_03.png"/>
                     <head>Belo in črno <name type="author">Vlastja Simončič</name></head>
                  </figure>
                  <p>Tu je morda mesto, da navedemo neko Leibnizovo misel: »Najnatančnejši čas je
                     ravno čas na prehodu stvari.« Politika na prehodu tega občutka ni imela. Zato
                     ni nikoli natanko vedela, za kaj gre, in zato imamo danes stanje, ki mu je
                     Havel dal ime »nedokončana revolucija«. Predvsem nismo vedeli ali nismo hoteli
                     vedeti, da na prehodu sploh smo. Želeli bi – tu smo bili pod vplivom
                     komunistične retorike – da naš politični in siceršnji svet ni drugačen od sveta
                     etabliranih demokracij. Nismo hoteli vedeti, da je svet na prehodu poseben svet
                     in zahteva njemu lastno pragmatiko: da hoče specifična pojmovna in politična
                     orodja. Kratkovidno smo videli samo gibanje stvari, ne pa ozadja, od katerega
                     je to gibanje bilo uravnavano.</p>
                  <p>Ta specifičnost zadeva tudi vprašanje geometrije političnega prostora na
                     prehodu: kaj je desnica, kaj levica in kaj sredina. Namesto da bi se na te
                     stvari gledalo v logiki prehoda, so jih poskušali tlačiti v zahodne vzorce. In
                     vendar je bilo vseskozi jasno, da v naših razmerah predstavljajo desnico sile,
                     ki so hotele iz totalitarizma v demokracijo, pa naj je katero po sebi nosil še
                     tako levičarski instinkt, levico pa sile, ki so izhajale totalitarnega
                     gospostva. Da so Demosove sile predstavljale desnico, izhaja že iz tega, da je
                     bil njihov cilj politična in kulturna restavracija. Ta naloga jih je delala za
                     konservativno gibanje, pa naj so to že vedeli ali ne. Komunistom pa logično ni
                     preostalo drugega, kot da te restavrativne napore smešijo: bilo je zanimivo
                     gledati, kako si nekdanji stražarji enoumja natikajo liberalne in anarhistične
                     maske. Po vsem tem bi rekli, da je klic »Ustavite desnico!« ali velik
                     nesporazum ali pa pomeni »Ustavite Demos!«</p>
                  <p>Ta premaknjena slika pa postavlja še drugo temo: manipuliranje s pojmom
                     politične sredine. Že nekaj časa nastaja okoli sredine velika gneča, ker se je
                     izkazalo, da je politično srce Slovencev naklonjeno sredini. Samo po sebi to ni
                     nič posebnega, zelo nenavadna pa je zbirka strank, ki so javnemu mnenju
                     ponujene kot sredinske in tam kot take tudi sprejete. Med tem ko veljata SKD in
                     SLS za desnosredinski ali celo za desni, se o LDS govori kot o čisti sredinski
                     stranki. Če bo nereflektirano javno mnenje tak premik z levice na sredino
                     sprejelo, potem bomo pač morali ugotoviti, da se je nočni manever nekdanjega
                     komunističnega establishmenta vsaj v enem delu popolnoma posrečil. In ko bo LDS
                     dokončno zasedla sredino, ne bo tam samo močna levičarska stranka, ampak bo
                     sredina postala mostišče za ostale kandidate, ki že stojijo pred vrati. To so
                     predvsem socialisti in ekologi, morda pa celo demokrati. Tako bo nastala nova
                     politična druščina, v kateri razlike sicer ne bodo majhne, a jo bo nosil skupni
                     vzgon, ki jo bo gnal v smeri levih ali celo ultralevih rešitev. Najbolj važno
                     pri celi stvari pa je to, da bodo volivci, misleč, da volijo na vse strani prav
                     izmerjeno sredino, v resnici volili levico. Ob tem moramo pač obžalovati razpad
                     stare Demokratične zveze, ki je imela vse možnosti, da postane organsko
                     središče trajne in produktivne slovenske politične sredine. Sedanja Demokratska
                     stranka sama tega dela ne bo mogla opravljati. Še več, grozi ji, da jo bo
                     posrkal novi levi center, v katerem se gotovo ne bo dobro počutila – če
                     izvzamemo začasne kadrovske rešitve. V življenju je pač tako, da se včasih
                     veliki začetki iztekajo v neznatne struge ali pa se mešajo z drugimi tokovi,
                     kjer jih kmalu ni več mogoče prepoznati. Malo nam je ob tem žal tudi, da so
                     narodni demokrati tako hitro izgubili veselje do lastne hiše in šli za
                     podnajemnike h krščanskim demokratom. Danes bi jim mogoče prišla zelo prav.</p>
                  <p>Obstaja torej možnost, da se levica polasti sredine. S tem se bo povečal
                     prostor leve opcije, poleg tega pa se bo poglobila razlika med videzom in
                     resničnostjo. Dodatno bo ta proces neugodno vplival na desno sredinske stranke,
                     ki jih bo levi značaj novega centra nujno potiskal dlje v desno, kot bi želele,
                     razen če se ne bo katera – to velja</p>
                  <p>zlasti za krščansko demokracijo, ki daje vtis, da ni brez slabosti za skušnjave
                     te vrste – le odločila, da še naprej tekmuje z levico za sredinski imidž,
                     seveda ne brez nevarnosti za tisto predragoceno reč, ki ji pravimo
                     identiteta.</p>
                  <p>Nas ta vprašanja zanimajo seveda samo v okviru teme, ki smo si jo zastavili.
                     Avtentičnost politike na sredini je merilo tega, kako intenzivno se zavedamo,
                     da smo na prehodu med dvema stanjema, ki se med seboj izključujeta. Poleg
                     prehoda pa so tu še težave, ki so značilne za stanje po državljanski vojni, ki
                     ga skoraj do nerazrešljivosti zapleta dejstvo, da je ena stran v državljanski
                     vojni bila fizično in kulturno izbrisana. Iz tega sledi, da mora, če hočemo
                     priti do potrebnega ravnotežja, na to izpraznjeno mesto stopiti država.
                     Vprašati se moramo torej, katere politične sile v državi razpolagajo s tako
                     duhovno snovjo, da bodo mogle in hotele prevzeti to vlogo. Videli smo, da je
                     upanje majhno. Komunisti gojijo svoj neokomunistični projekt, v katerem pač ni
                     prostora za objektivno sliko preteklosti. Nova levica nima tako širokega
                     vrednostnega razpona, da bi zajela globalna vprašanja postkomunističnega sveta,
                     kot jih vidimo z našega zgodovinskega razgledišča. Poleg tega pa se hoče
                     polastiti centra, kar nosi na sebi vse znake slepilnega političnega manevra. Na
                     Demosovi desnici živi samo še oddaljen spomin na nekdanjo slavo – in cilje.
                     Njegov najmočnejši del je prešel na politiko dnevne pragmatike, od koder pa se
                     celota ne vidi in od koder ni mogoče pošiljati v javnost prepričljivih izjav.
                     Ob tem si ne moremo prav razložiti, zakaj obe poglavitni skupini tega bloka ne
                     kažeta volje, da vzpostavita stik z mogočno tradicijo, ki so jo v politiki
                     ustvarili slovenski katoličani, in nadaljujeta tam, kjer je tradicija bila
                     nasilno prekinjena. Da bi to bil nekak antejski dotik, ni dvoma, poleg tega pa
                     bi tudi bolje razumeli svoj čas.</p>
                  <p>Danes so za politično skupnost, ki se imenuje slovenska država, zelo koristni
                     ljudje, ki vzdržujejo do stvari razdaljo ali kar zdrav začetni dvom. Kadar gre
                     za pomembne stvari, bi se zmerom bilo treba vprašati: Kako pa je v resnici s to
                     rečjo? Nedavno smo od enega boljših novinarskih peres zvedeli nekaj o
                     presenečenosti, ki jo doživljajo Slovenci, kadar primerjajo podobe, ki so nam
                     jih izdelali v preteklosti, z resničnostjo. Tako se na primer izkaže, da
                     Francov režim ni bil natanko to, kar je bil fašizem, kar po svoje dokazuje tudi
                     hitrost, s katero se je Španija rešila diktature. To opažanje je res zanimivo,
                     posebej ker nas, tako rekoč naravno, pelje k nekemu drugemu vprašanju: Če pa
                     smo bili v tej točki narobe »vzgajani«, ali ne obstaja možnost, da smo bili
                     narobe poučeni še v drugih stvareh? V kolikih? Ali ne bi ob tem morali
                     zahtevati revizijo vsega, kar so v preteklosti hoteli, da vemo? Kaj pa če ni
                     naša zavest malce – kako se že temu reče? – popačena? Ali ne bi bilo zelo
                     koristno, da bi nekdo zbral teme, glede katerih smo skoraj gotovo bili napačno
                     »vzgajani«. Neznosna je namreč misel, da so v narodovi zavesti predstave o
                     bistvenih rečeh, ki se sploh ne pokrivajo z resničnostjo.</p>
                  <p>V času, v katerem živimo, so torej vprašanja, če hočemo normalizirati svojo
                     zavest, zelo na mestu. Če se na primer ne bomo pozorno vpraševali, kakšen jezik
                     govorimo, bodo med nami krožili pravi nestvori. Naj za ilustracijo navedemo
                     primer, ki bo kljub svoji neznatnosti povedal, kaj mislimo. Že nekaj časa
                     poslušamo in beremo o parlamentarni komisiji, ki ima tole ime: »Komisija za
                     preiskavo o povojnih množičnih pobojih, pravno dvomljivih procesih in drugih
                     nepravilnostih«. Tako! Pobiješ deset tisoč ljudi in praviš, da je to
                     nepravilnost; vzameš človeku imetje, ki ga je s trdim delom pridobil – niti ne
                     podedoval – in praviš temu nepravilnost; na procesu, kjer je en človek tožnik
                     in sodnik, obsodiš ljudi na smrt in praviš, da je to bila</p>
                  <p>pač nepravilnost! Vse te stvari so zgolj nepravilne, tako nekako, kakor če bi
                     vozil po levi.</p>
                  <p>Čeprav pravzaprav nihče ni lačen in ima vsakdo streho nad glavo in kaj obleči,
                     si govorimo, da nismo zadovoljni. Težavnost ni samo v tem, da je težko dobiti
                     službo in tvegano odpreti posel. Niti ni v tem, da smo ljudje današnjega časa
                     pred nalogo, ki še ni bila naložena ljudem, da jo rešijo: kako opraviti
                     postopek, obraten tistemu, ki ga je bilo 1945 tako lahko izpeljati – določiti
                     lastnike. To so končno zunanje stvari. Težavnost današnjega časa, jedro njegove
                     stiske, je v klavstrofobičnem občutku, da smo sredi nezanesljivega sveta: da
                     sta se poštenje in pravičnost izselila in da ne moremo nikomur zares zaupati.
                     In čeprav obenem slutimo, da vse le ni tako hudo, nas ta občutek ne
                     zapusti.</p>
                  <p>Nedavno je novinar Igor Guzelj končal enega svojih člankov z vprašanjem: Kaj
                     neki smo zagrešili, da nas usoda tako tepe? Mogoče se z našim odgovorom ne bo
                     strinjal, a ker nam je preskrbel tako lepo vprašanje, si ne moremo kaj, da ne
                     bi nanj odgovorili. Odgovor se glasi: Odločili smo se za komunizem. Vse težave
                     izvirajo iz tega. S tem jasno nočemo reči, da ne bi imeli nobenih težav, ko se
                     ne bi bili odločili za komunizem. Imeli bi druge. Teh in tako hudih pa gotovo
                     ne. In tu je možnost, da se naša misel vrne na začetek. Tudi mi lahko končamo z
                     vprašanjem: Kako vzpostaviti porušeno slovensko ravnotežje?</p>
               </div>
            </div>
         </div>
         <div type="div1">
            <head>Petdesetletnica ustanovitve slovenske domobranske vojske </head>
            <div type="div2">
               <head>Izjava Nove Slovenske zaveze </head>
               <div type="div3">
                  <p>Konec letošnjega septembra je minilo petdeset let od ustanovitve slovenske
                     domobranske vojske. Takrat je politično vodstvo slovenskega demokratičnega
                     tabora kot legitimni predstavnik Slovencev v skrajni narodovi stiski sprejelo
                     daljnosežno odločitev. Sklenilo je, da bo protikomunistični boj, ki je do tedaj
                     tekel že domala dve leti, legaliziralo pri nemških okupacijskih oblasteh. K
                     temu ga je prisilil naslednji poglavitni uvid: narod ne more istočasno
                     organizirati svojih sil na dveh frontah – ne more biti ob istem času dveh
                     totalnih bitk. Ne more se hkrati boriti proti tujemu zavojevalcu in proti
                     notranjemu napadalcu. To spoznanje je podpiral preprost račun. Razlika med
                     obema temnima silama, ki sta se pojavili pred narodom kot radikalna grožnja
                     njegovi biološki, politični in duhovni substanci, je bila ta, da so bili tujemu
                     zavojevalcu dnevi šteti, domačemu napadalcu pa se je spričo razpoloženja in
                     potreb mednarodnih političnih sil obetala možnost, da zmaga in uveljavi svoje
                     cilje. Ti pa niso, spričo njihove ideološke skrajnosti in nepomirljivosti,
                     pomenili nič drugega kot odvzem človekovih in državljanskih pravic, čemur bi, v
                     drugi formulaciji, lahko rekli izstop iz civilizacije. Lahkota odločitve, na
                     katero nas navaja jasnost zgornjega računa, je seveda samo navidezna.
                     Vključevala je namreč nekaj, kar se je narodovemu čutu v najglobljem možnem
                     smislu upiralo: vojaško soobstajanje s tujo silo, ki je napadla od očetov
                     branjen in podedovan prostor in mu hotela vsiliti svojo politično in kulturno
                     voljo. Dejstvo, da so napadalci imeli namen temu narodu vzeti jezik in
                     izbrisati njegovo ime, je nezaslišanost njihovega početja stopnjevalo do
                     neznosnosti. A je vendar oni račun terjal, da se uboga njegova razvidna
                     logika.</p>
                  <p>A demokratičnemu taboru ta odločitev ni bila zaukazana samo v tem smislu, ampak
                     mu je bila vsiljena še na drug način. Ti politiki so bili namreč postavljeni
                     pred izvršeno dejstvo. Kako je do tega dejstva prišlo? Če hočemo odgovoriti na
                     to vprašanje, moramo poseči nazaj v leto 1941 in leto 1942.</p>
                  <p>Tujo zasedbo so ljudje, kot rečeno, imeli za nesrečo in hudo žalitev. Edina
                     izjema so bili komunisti, ki so na vojno vseskozi čakali, ker bo samo v vojni
                     mogoče uresničiti njihov projekt. Nemudoma so se lotili dela. Najprej so v
                     silovitem apelu na ranjeno narodovo samozavest dosegli dvoje: ustvarili so
                     bojevito vzdušje, ki je že po sebi vključevalo prvine nereda, hkrati pa so si
                     kot nosilci narodnoosvobodilnega dejanja ustvarili ime. Začetni uspeh je bil
                     zelo velik. Na spretno igro narodnih in komunističnih simbolov se je odzival
                     tako čisto narodni instinkt kakor tudi spomin na raznovrstne zamere do
                     predvojnega večinskega političnega establishmenta. Iz te smeri so se odzivali
                     predvsem liberalci in levi katoliki krščansko–socialistične smeri.
                     Narodnoosvobodilni impulz, ki ga je dajala Partija, je torej ustvaril široko
                     politično klimo ali kar gibanje. Najvažnejše pa je to, da se ljudje, ki so se
                     temu gibanju od začetka zapisali, tudi pozneje, ko so komunisti začeli z drugo
                     fazo svojega projekta, niso ne mogli ne hoteli umakniti.</p>
                  <p>Tedaj pa so se začele goditi stvari, ki so slovensko podeželje pognale v
                     stisko, ki je v zgodovini najbrž še ni doživelo. Partija je začela ustvarjati
                     sovražnike. Neprikrito je začela uveljavljati komunistične simbole in
                     proletarsko retoriko, zlasti pa je začela z umori. Streljali so ljudi po
                     ulicah, prihajali so jih ubijat na domove, vlačili so ljudi – včasih cele
                     družine – v gozdove in jih tam pred smrtjo strahovito mučili. Višek je teror
                     dosegel v spomladanskih in poletnih mesecih leta 1942. Ubijali so vse, kar se
                     ni uklonilo: politike, duhovnike, študente, delavce, kmečke gospodarje. Deželo
                     je zajelo doslej neznano občutje: strah. Vsega so v tem letu tako pobili okoli
                     1.500 ljudi. Tu se sedaj ni več postavljalo vprašanje ideje, tu je šlo sedaj za
                     zadnjo stvar – za golo življenje celih vasi in predelov. Delo komunističnih
                     partizanov so po svoje dopolnjevali Italijani. Najpogosteje je to šlo tako, da
                     so gverilci počakali Italijane pred vasjo, oddali nanje nekaj strelov, morda
                     ubili kakega Italijana, nato pa zbežali. Okupatorji so potem vas zažgali, nekaj
                     moških ustrelili, druge pa odpeljali v taborišče na Rab v množično smrt. In
                     tedaj, ko so bili ljudje potisnjeni prav ob zid in ko so bili od vsega hudega
                     že brez uma, so sprejeli od Italijanov puške za obrambo svojih vasi. Tako so
                     nastale vaške straže. Vaških straž ni ustanovil politični center, na noge jih
                     je postavila gola in skrajna nuja. Politično središče v Ljubljani je to stanje
                     vzelo zgolj na znanje in poskušalo, ker je uvidelo, da tu govori zadnja
                     nujnost, vzeti stvar v roke – zaradi okupacijskih razmer pa tudi svoje
                     neprisebnosti, priznamo, precej neuspešno.</p>
                  <p>Ko so Italijani po 8. septembru 1943 odšli, sta ostali v deželi dve vojski:
                     komunistični partizani in vaške straže. Prvič so komunisti, s tem da so
                     dovolili Italijanom, da so nemoteno odšli, z vso silo pa napadli vaške
                     stražarje, dokazali, da je vseskozi šlo za državljansko vojno; drugič pa se je
                     pokazalo, da so bili vaški stražarji – v nasprotju s komunističnimi partizani,
                     ki so bili radikalna, ideološko prepojena, od profesionalnih revolucionarjev
                     vodena vojska – res predvsem stražarji svojih vasi in jim je manjkala širša
                     vojaška organizacija. Na dan je stopila razlika med napadalci in branilci.</p>
                  <p>V besnem naskoku so komunistični partizani, podprti z italijansko vojaško
                     logistiko, zavzemali postojanke vaških straž eno za drugo. Večino ujetnikov so
                     pobili. Tisti, ki se jim je posrečilo zbežati, so se začeli zlivati v
                     Ljubljano. Spet se je uveljavilo spoznanje, da je Slovenija premajhna za dve, v
                     medsebojni spopad ujeti gverili. V takem medsebojnem boju bi se na eni strani
                     povsem sprostile okupatorske sile, na drugi strani pa bi lahko prišlo do
                     popolnega uničenja v boj vpletenih strani. To je bilo tisto osnovno dejstvo, ki
                     ga je moral jeseni 1943 slovenski demokratični center upoštevati. Od tod tudi
                     ustanovitev slovenskega domobranstva, ob vseh pomislekih, ki so navdajali
                     njegove slovenske ustanovitelje.</p>
                  <p>Slovensko domobranstvo je bilo čisto nekaj drugega, kot so bile vaške straže.
                     Slovensko domobranstvo je bila urejena slovenska vojska: častniki so bili
                     Slovenci, poveljevalo se je v slovenskem jeziku, vsi vojaški znaki so bili
                     vzeti iz slovenske politične in kulturne tradicije. Bila je to tudi močna
                     vojska, ob koncu vojne jih je bilo kakih petnajst tisoč, njihove postojanke in
                     bataljoni so pokrivali zlasti Dolenjsko in Notranjsko, pa tudi Gorenjsko in
                     Primorsko. Celo komunistični partizani danes izjavljajo, da so to bili
                     najboljši od vojakov, s katerimi so se srečavali. Bila je to tudi mlada vojska:
                     povprečna starost ni bila dosti čez dvajset let. Po njihovi zaslugi je bila
                     dežela spomladi 1945 domala svobodna.</p>
                  <p>Potem pa je prišel konec in z njim naval Titovih divizij z juga. Domobranci so
                     se morali umakniti, v glavnem na Koroško. Z njimi so šle kolone ljudi, ki niso
                     nosili uniform. To je bil največji eksodus slovenskega naroda v zgodovini.
                     Najboljši ljudje so šli takrat čez Karavanke v tujino – krščanski ljudje in
                     hkrati svobodnjaki in demokrati: čez deset tisoč vojakov in osem tisoč ljudi,
                     ki nikoli niso nosili vojaške obleke, je tedaj bežalo, da reši golo življenje.
                     Do 12. maja je bil prehod v glavnem končan, dobrih štirinajst dni pozneje pa so
                     domobrance že začeli, na podlagi kupčije med visokimi angleškimi politiki in
                     oficirji in komunističnimi odposlanci, odvažati nazaj v domovino. Domobransko
                     vojsko so Angleži prepeljali na kamionih do Podrožce in v Pliberk, kjer so jih
                     predajali njihovim smrtnim sovražnikom. Z lažjo so jih angleški gentlemani
                     spravili na tiste kamione, češ da bodo šli v Italijo, kjer se bo vojska na novo
                     organizirala.</p>
                  <p>Iz teh dveh krajev, iz Podrožce in Pliberka, se je začela po domovini, ki so jo
                     bili še pred kratkim branili, njihova pot, za katero smemo, ne da bi nam kdo
                     lahko očital nedovoljeno podobo, reči, da je bila križev pot. Končala se je ta
                     pot, po kratkem postanku v Šentvidu in v Teharju, v jamah in breznih:
                     Brezarjevo brezno pri Ljubljani, jame v Kočevskem Rogu, rovi in jaški, ki so
                     jih bili nekoč izkopali rudarji od Laškega do Hrastnika. Vsi so šli tja. To je
                     bil holokavst. Streljali so jih po boljševiško, kot v Katynu, v tilnik:
                     desettisoč slovenskih vojakov in zraven mnogo žena in deklet, ki so šle z
                     njimi. Potem je vse zajela tišina in molk. Petdeset let!</p>
                  <p>Nič ni zmotilo tega molka. Levi katoliki, krščanski socialisti, liberalci, vsi
                     so že zdavnaj pozabili, da so 1941 šli v boj za svobodo. V tem molku je torej
                     glasno kričala ironija, ki se je, neizražena, počasi spreminjala v cinizem. In
                     ker cinizem ni narejen za spremstvo na dolge proge, se je tudi ta utrudil in se
                     nazadnje spremenil v nič. V tem niču smo danes.</p>
                  <p>In zaradi tega postkomunističnega niča so danes tu, kljub temu, da je na zunaj
                     vsega konec in da je na vseh informativnih valovih beseda demokracija, tako
                     nenavadne reči, da se nam zdijo znosne samo zato, ker smo jih vajeni: še vedno
                     ne vemo, kam so po vojni zmetali kosti dr. Ehrlicha in dr. Natlačena, potem ko
                     so jih izkopali iz njunih grobov; še vedno niso izdali mrliških listov za
                     slovenske domobrance, ki so jih pobili v povojnem holocidu; na Orlovem vrhu, na
                     gozdnem podaljšku ljubljanske akropole, je medvojno domobransko vojaško
                     pokopališče še vedno onečaščeno in opustošeno. Quo usque tandem!</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Borovnica 1942 – začetek državljanske vojne</head>
               <docAuthor>Janko Maček</docAuthor>
               <div type="div3">
                  <p>Kot otrok sem s hriba nad našo hišo večkrat užival razgled proti Vrhniki in
                     Borovnici. Obzorje so mi na tej strani zapirale z gozdom poraščene gmote Krima,
                     Krimščka in Ljubljanskega vrha. Med njimi in našimi domačimi hribi je bila
                     razprostrta preproga barjanske ravnine, kjer so se ob sončnem vremenu belile
                     vasice in cerkvice. Borovniška dolina se mi je zdela kot nekakšna zajeda med
                     hribi in preko nje je bila položena velika lestev borovniškega mostu. Težko sem
                     si predstavljal, kako more vlak voziti po tej lestvi, toda ob lepem vremenu sem
                     včasih videl črno črto, ki se je kot kača zvijala med gozdovi proti Verdu, in
                     nad njo se je sukljal bel dim. Ko je po poletni nevihti posijalo sonce, se je
                     nad borovniškim kotom večkrat pokazala mavrica, v jesenskem in zimskem času je
                     bilo pa vse potopljeno v sivo, megleno jezero.</p>
                  <p>Borovnica leži na jugozahodnem robu Ljubljanskega barja. Tik za vasjo se že
                     začenja kraški svet z vrtačami in jamami. Po široki dolini ob potokih
                     Borovniščici in Prušnici se barjanska ravnina podaljšuje do soteske Pekla in
                     prav do vznožja Krimščka ter Strmca. Borovniščica izvira pod skoraj 1000 m
                     visokim Vinjim vrhom blizu Pokojišča in v petih slikovitih slapovih pada v
                     Pekel. Nad izvirom Prušnice se dviga skoraj navpična stena Strmca. Onkraj te
                     stene, le malo pod vrhom Strmca, leži Krimska jama, ki so jo komunisti že v
                     prvih mesecih revolucije leta 1942 naredili za množično grobišče svojih
                     žrtev.</p>
                  <p>V Borovnico nas od Podpeči in Preserja pripelje cesta, ki se vije ob robu Barja
                     skoraj vzporedno z železnico. Ob tej cesti se skriva vasica Pako s podružno
                     cerkvijo sv. Nikolaja. Že bliže Borovnici je razpotegnjena vas Breg, kjer je
                     pred drugo vojno delovalo Švigljevo lesno podjetje. Farna cerkev sv. Marjete
                     stoji v središču Borovnice. Tu blizu se proti zahodu vzpenja strma cesta na
                     Pokojišče, kjer je druga podružna cerkev borovniške fare. Pokojišče leži na
                     kraški planoti, ki ji pravijo Menišija. Pod zvon sv. Marjete spadata tudi
                     sosednji vasi Zavrh in Padež. Na vzhodnem robu borovniške doline je ob pobočje
                     Planine prislonjena vasica Dražica, nato se pa vrstijo še Niževec, Zabočevo s
                     cerkvijo sv. Janeza Krstnika in Brezovica. Ob cesti proti Vrhniki so vasi Laze,
                     Dol, Bistra, znana po nekdanjem kartuzijanskem samostanu in kasnejšem Galetovem
                     posestvu.</p>
                  <p>Borovniški viadukt, dolg 561 m in visok 36 m, je bil pred drugo svetovno vojno
                     eden največjih železniških mostov v Evropi. Gradili so ga od leta 1850 do 1856.
                     Železnica, ki je povezala Borovnico z Ljubljano, pa tudi s Trstom in Reko, je
                     postopoma spreminjala tradicionalno življenje Borovničanov. Niso bili več
                     odvisni samo od zemlje, ampak so začeli iskati zaslužka tudi drugod. Nekateri
                     so dobili delo pri železnici. Prometne zveze z Ljubljano so omogočale delavcem
                     prevoz v službo, dijakom in študentom pa v šolo. V Borovnici je bilo pred vojno
                     kar šest lesnih podjetnikov: Cukale, Gale, Kobi, Majaron, Petrič in Švigelj.
                     Tudi ti so rabili delavce.</p>
                  <p>Društveno in strankarsko življenje je bilo v Borovnici pred začetkom druge
                     svetovne vojne zelo pestro. Imeli so Sokolski in Prosvetni dom, bili so
                     liberalci in klerikalci. Učitelji, uradniki na železniški postaji, železniški
                     in drugi delavci so se smatrali za napredne. Ti na volitvah leta 1938 niso
                     volili Korošca. Baje je bilo tedaj v Borovnici tako razgibano, da so se celo
                     otroci šli klerikalce in liberalce ter uprizarjali »volilne shode«.</p>
                  <p>Napredni so se zelo trudili, da bi dobili vpliv tudi na kmečko mladino. Malo
                     pred vojno je dobila Borovnica novega šolskega upravitelja, ki je takoj pokazal
                     svojo levičarsko usmerjenost. Organiziral je posebno kmetijsko šolo, kjer je
                     med kmetijski pouk spretno vpletal tudi ideje o novi, pravičnejši družbi.
                     Gasilsko društvo za vasi Breg in Pako je imelo dramsko in tamburaško sekcijo,
                     kjer je bil zelo agilen predvojni komunist Jože Molek – Puntar. Za 1. maj so
                     kurili kresove, v svoj glasbeni program so uvrščali tudi ruske in španske
                     revolucionarne pesmi, na društvenih sestankih so razpravljali o izkoriščanju
                     kmetov in delavcev, o ruski in španski revoluciji. Tudi kulturno društvo
                     Vzajemnost v Borovnici je bilo liberalno usmerjeno. Delavci lesnih podjetij pa
                     so bili včlanjeni v sindikat, ki je bil pod močnim vplivom komunistov.</p>
                  <p>Proti koncu leta 1939 so v Borovnici ustanovili celico Komunistične partije, ki
                     je v začetku imela štiri člane in štiri pripravnike. Niti Vrhnika tedaj še ni
                     imela partijske organizacije.</p>
                  <p>Jože Molek in njegovi somišljeniki so septembra 1940 organizirali demonstracije
                     proti draginji in proti vojni. Precej velika množica, zlasti žena, se je zbrala
                     pred orožniško postajo v Borovnici in vzklikala: »Kruha! Kruha! Nočemo vojne!
                     Kruha za naše otroke!« in podobno. Neko nedeljo so tudi pred farno cerkvijo po
                     dopoldanski maši nekatere žene vzklikale: »Kruha, dajte nam kruha!« Otroci
                     demonstrantov so se potem v šoli hvalili, kako so njihovi starši demonstrirali,
                     in z užitkom malicali bel kruh. Njihovi kmečki vrstniki, ki so doma imeli bel
                     kruh le ob velikih praznikih, so jih spoštljivo poslušali. Ali se nam morda
                     samo zdi, da je ta zgodba neverjetno podobna zgodbi o slovenski revščini,
                     katero smo v času rušenja Peterletove vlade v raznih variantah videli in
                     slišali v naših sredstvih javnega obveščanja?</p>
                  <p>Na veliki četrtek 10. aprila 1941 je v Borovnici odjeknilo nekaj močnih
                     eksplozij. Umikajoča se jugoslovanska vojska je s tem onesposobila borovniški
                     most. Kljub temu so Italijani že čez nekaj dni prišli v Borovnico. Most so
                     kmalu popravili in železniški promet je spet stekel preko njega. Ob odhodu
                     jugoslovanske vojske so ljudje vdrli v vojaška skladišča na Vrhniki in raznesli
                     predvsem živež ter drugo koristno blago. Večina se tedaj za orožje ni zanimala,
                     le komunisti so že spodbujali k zbiranju orožja, češ da vojna še ni končana.
                     Jože Molek je v ta namen organiziral skupino mladih fantov. Nabrali so toliko
                     orožja, da so ga morali z vozom odpeljati v krimske gozdove. Drugo tako
                     skrivališče so uredili v Bistri na podstrešju Galetovih hlevov.</p>
                  <p>V Borovnici in okoliških vaseh so komunisti že avgusta 1941 ustanovili odbore
                     Osvobodilne fronte. Ustanavljanje teh odborov je potekalo skoraj vzporedno z
                     organizacijo novih partijskih celic po posameznih vaseh in področjih. V knjigi
                     Dolomiti v NOB beremo v poglavju Ustanovitev in razvoj Osvobodilne fronte, da
                     je bila septembra 1941 za vasi Breg in Pako ustanovljena partijska celica.
                     »Kmalu po ustanovitvi partijske organizacije je bila organizirana še narodna
                     zaščita za Breg–Pako, v avgustu ali septembru pa tudi Odbor Osvobodilne
                     fronte.« V tem času sta bili organizirani celici tudi v Bistri in na Dolu.
                     Delovati je začel notranjski okrožni komite Komunistične partije. Njegov
                     sekretar je konec leta 1941 postal Stane Kavčič–Džuro, doma z Brega pri
                     Borovnici.</p>
                  <figure>
                     <graphic url="slike_z_11/z_11_04.png"/>
                     <head>Borovniščica v slikovitih slapovih pada v sotesko Pekel</head>
                  </figure>
                  <p>Tile podatki bodo manj suhoparni, če jim dodamo zgodbo, ki se je tisto poletje
                     leta enainštiridesetega dogodila v kmečki hiši na Pakem. Šivičev starejši sin
                     Ivan je prinesel domov neko knjižico, ki mu jo je dal Jože Molek. Ko je oče, ki
                     je veliko bral in je bil znan kot razgledan kmet, to videl, je zaskrbljeno
                     pogledal sina in mu rekel: »Najbolje bo, če Jožetu to vrneš. To je komunizem.
                     Njihov cilj ni boj proti okupatorju. Samo govorijo tako. Njihov glavni cilj je
                     oblast. Če bodo prišli Rusi, bo hudo. Pobijali bodo duhovnike in druge poštene
                     ljudi. Zapomni si to!« Molek je čudno pogledal Šivičevega, ko mu je tako hitro
                     vrnil to »literaturo«, in mu druge ni več ponudil. </p>
                  <p>Oče Šivic se je že tedaj odločil, da ne bo sodeloval s komunizmom. Vedel je, da
                     je komunizem nekaj tujega. Bil je proti okupatorju, toda ker je v Osvobodilni
                     fronti videl komunizem, se ni mogel odločiti zanjo. Dnevi odločitve so se torej
                     začeli že leta 1941, za nekatere pa že prej. Mnogim pa je zaenkrat odločitev
                     bila še prizanesena. Upali so, da bo čas napravil svoje, da se bo vse uredilo
                     brez večjih preizkušenj.</p>
                  <p>Že od začetka jeseni 1941 je v Borovnico prišla kaka vest, da se v gozdovih
                     zbirajo oboroženi uporniki proti okupatorju. Nekateri so jim rekli četniki,
                     drugi partizani. Od oktobra dalje se je že govorilo o partizanih, ki so se
                     zadrževali na Menišiji, predvsem na Kožljeku. Med njimi so bili tudi nekateri
                     Borovničani. Mnogi, ki njihovega prejšnjega dela in življenja niso odobravali,
                     so sedaj govorili o njih s simpatijami, saj so videli v njih borce proti
                     okupatorju. Res so Italijani proti koncu zime 1942 postajali vse bolj
                     zaskrbljeni. Začeli so utrjevati svoje postojanke in iz njih so odhajali samo v
                     skupinah in oboroženi.</p>
                  <p>17. aprila 1942 je med Borovničane nenadoma udarila vest, da so partizani na
                     Zabočevem vpričo sedmih majhnih otrok ubili podobarja Jožeta Mihelčiča in
                     njegovo ženo Ivano. Mihelčič se je poleg podobarstva ukvarjal tudi z nabiranjem
                     smole. Med nabiranjem smole sta Mihelčičeva baje naletela na partizansko
                     taborišče, ki je bilo skrito nekje pri Globoki dolini nad Kamnikom pod Krimom.
                     Partizani so menda zvedeli, da je Mihelčič drugi dan odšel v Borovnico in
                     taborišče izdal Italijanom. Ko so 11. maja na Padežu ubili Rafaela Hvalo in
                     njegovo ženo Jožefo, ki sta zaradi oglarjenja bila stalno v gozdu in sta tako
                     nekajkrat naletela na partizane, so spet govorili, da sta izdajala Italijanom.
                     Ljudem so se te razlage zdele nekoliko čudne. Le zakaj bi ti preprosti ljudje
                     hodili k Italijanom? Po drugi strani pa ljudje niso mogli verjeti, da bi
                     partizani brez vzroka pobijali domače ljudi, ki so le s težavo skrbeli za svoje
                     družine in se otepali revščine. Le redki so razumeli, da je to začetek
                     revolucije, da je to začetek groze, ki je tisto poletje z neznansko težo
                     pritisnila tudi na Borovnico.</p>
                  <p>Kako močan vpliv je imela OF pomladi 1942 na Borovnico in okolico, dokazuje
                     množičen odhod fantov v partizane. Samo z Brega in s Pakega je v začetku maja
                     1942 odšlo v gozd dvaintrideset moških.</p>
                  <p>Večinoma so s seboj ponesli tudi orožje, ki so ga skrili ob razpadu
                     Jugoslavije. V Proglasu centralnega komiteja KPS (Komunistične partije
                     Slovenije) za 1. maj 1942 je bilo med drugim zapisano tudi tole: »V najkrajšem
                     času bo slovenski narod izvojeval svojo največjo in odločilno bitko. Leto 1942
                     bo leto osvoboditve.« Marsikdo je verjel, da bo zares tako. Govorilo se je, da
                     bodo tisti, ki se ob pravem času priključijo partizanom, imeli po osvoboditvi
                     razne prednosti. Ko sta se srečali znanki iz sosednjih vasi, sta se pogovarjali
                     o edini temi, ki je bila tedaj pomembna: »Ali so vaši fantje res še doma? Naši
                     so že nekaj dni v gozdu. Ali ne veš, da bodo razdelili Galetove gozdove samo
                     tistim, ki bodo sodelovali s partizani? Če vaši ne bodo šli v gozd, ne boste
                     nič dobili.« O isti temi sta v nedeljo po maši spregovorila tudi Šivičev oče s
                     Pakega, in borovniški župnik Jerina. Šivic je trdil, da partizani ne bodo
                     pregnali Italijanov. Odhajanje v gozd bo sprožilo njihove protiukrepe in ljudem
                     prineslo še več trpljenja. Župnik se je zaradi tega skoraj razjezil. Povedal je
                     očetu, da je za domovino treba tudi kaj žrtvovati. Proti okupatorju se je treba
                     boriti. Tudi župnik bi se pridružil borcem, ko bi bil mlajši. Pakovčan je
                     zmajal z glavo in trdo pribil: »Boste videli, da tu ne gre za boj proti
                     okupatorju. To je komunizem!« Že 7. maja so Italijani pozaprli več sorodnikov
                     tistih, ki so odšli v partizane. 16. maja so izdali odlok, da morajo poslej vsi
                     moški, ki stanujejo izven borovniške žične ograje, hoditi spat v šolo v
                     Borovnici, tisti z Brega in s Pakega pa v vojaško barako na Bregu. S tem naj bi
                     preprečili stike s partizani in novo odhajanje v gozd.</p>
                  <p>Seveda ta italijanski odlok ni prinesel miru. Možje in fantje so bili ponoči
                     pod italijansko kontrolo, doma pa so ostale žene, otroci in tu pa tam kak
                     starejši možakar. Italijani so neštetokrat dvignili preplah. Skoraj vsako noč
                     je bilo na tej ali oni strani Borovnice slišati streljanje. Preplašene žene in
                     otroci niso vedeli, kaj se dogaja in kdo strelja. Večkrat so celo noč preždeli
                     v kleteh. V noči med 28. in 29. junijem so partizani napadli vlak med Borovnico
                     in Verdom. Slučajno je v tem vlaku bilo okrog 600 internirancev, večinoma
                     dijakov in študentov iz Ljubljane. Partizanom je tako prišlo v roke okrog 300
                     internirancev. Italijani so drugi dan zasledovali partizane in internirance ter
                     prišli na Menišijo. Požgali so Pokojišče, Zavrh in Padež, nato pa so se vrnili
                     v Borovnico. Do Krimske jame, ki je tedaj postala grob nekaterih rešencev z
                     vlaka, Italijani nikoli niso prišli.</p>
                  <p>Omenili smo že, da je bila italijanska posadka tudi na Bregu pri Borovnici. Ob
                     železniškem mostu nad vasjo Pako so imeli bunker, ki so ga partizani večkrat
                     napadli. Italijani so na napade vedno odgovarjali z močnim streljanjem. Žene in
                     otroci na Pakem so zato marsikatero noč preživeli v strahu. Neke julijske noči
                     je bilo posebno hudo. Streljanje je trajalo celo noč. Partizani so se oglasili
                     tudi pri nekaterih hišah v vasi. Šele ko se je zdanilo, so se partizani
                     umaknili. Le malo kasneje so od železniške proge in od Brega proti vasi začeli
                     prodirati Italijani. Še preden so se približali prvim poslopjem, so začeli
                     streljati in metati bombe. Vaščane je zgrabila panika. Zdelo se jim je, da
                     vojaki nameravajo zažgati vas in ljudi v njej. Začeli so bežati proti barju.
                     Nekateri so v naglici še odvezali živino, nato pa bežali z ostalimi. Vojaki so
                     tekli za njimi in streljali. Nekaj hiš je bilo že v ognju. Med gorečimi hišami
                     je begala preplašena živina. Nekaj govedi so zadele italijanske krogle.
                     Mikuževa mati in dve hčerki so tekle skupaj. Naenkrat je mati zaostala. Bila je
                     ranjena. Ko sta dekleti to opazili, sta se vrnili, da bi ji pomagali. Tedaj je
                     zadelo še eno od njiju. Mikužev oče se je na begu skril za skladovnico tramov.
                     Kasneje so ga našli mrtvega za trami. Italijan, ki je streljal nanj, je
                     verjetno mislil, da ima pred seboj partizana. Ker ranjena mati in hčerka nista
                     mogli več bežati, so ju sosede potegnile v hišo na koncu vasi in tudi same
                     ostale z njima. Italijani so jih kmalu dohiteli. V silnem strahu so ženske
                     čakale, kaj se bo zgodilo. Italijani so jih nekaj časa samo gledali. Ko so
                     preiskali celo hišo in niso našli nič sumljivega, so ranjenki naložili na
                     nosila in ju odnesli na Breg. Iz raznih skrivališč so zbrali vaščane. Vse so
                     odpeljali na Breg na zaslišanje. Od tistega dne tudi ženske in otroci s Pakega
                     niso več spali doma, ampak v vojaški baraki na Bregu.</p>
                  <p>V začetku avgusta 1942 so Italijani vse vaščane z Brega in s Pakega odpeljali v
                     Treviso v internacijo. Obe vasi sta ostali popolnoma prazni in zapuščeni.
                     Domove, ki niso že prej bili požgani, so sedaj izropali delno Italijani, delno
                     pa domači grabežljivci. Župnik Jerina se je tedaj zavzemal, da bi vsaj otroke
                     rešil internacije. Prosil je Italijane, da bi dovolili, da otroke prevzamejo
                     sorodniki v Borovnici. Italijani se niso dali preprositi in cele družine so
                     morale iti v internacijo.</p>
                  <figure>
                     <graphic url="slike_z_11/z_11_05.png"/>
                     <head>Vičičevi otroci, ko na vojno še nihče ni mislil – predzadnja na desni je
                        Ivka</head>
                  </figure>
                  <p>Poletni meseci leta dvainštiridesetega niso bili samo meseci italijanskih
                     represalij, ampak tudi meseci najhujšega komunističnega nasilja. Tudi Borovnici
                     s tem ni bilo prizaneseno. Bilo je v nedeljo 12. julija 1942. Pri Vičičevih ali
                     po domače pri Minčetovih na Dražici je vladalo nedeljsko razpoloženje. Nedelja
                     je bila edini dan v tednu, ko so bili vsi zbrani. Ob delavnikih je oče Emil že
                     ob šestih zjutraj hitel na vlak. Vračal se je šele zvečer. Delal je v Ljubljani
                     v Kopačevi svečarni. V zadnjem času je doma izdeloval še pasto za čevlje. Pri
                     tem sta mu pomagala žena in stari oče, pa tudi otroci, kolikor so jim dopuščale
                     druge obveznosti. Najstarejša hčerka Olga je do končala gimnazijo in se potem
                     zaposlila na Prehranjevalnem zavodu v Ljubljani, Zinka in Ivka sta obiskovali
                     uršulinsko gimnazijo v Ljubljani, Adela se je učila za šiviljo, Hieronim je pa
                     izpolnil šele devet let. Tisto popoldne je bilo v Borovnici in okolici vse
                     mirno in tiho. Kot da ne bi bilo vojne! To se je poznalo tudi pri Vičičevih.
                     Celo oče, ki je bil zadnje mesece vedno zaskrbljen, je bil dobre volje kot že
                     dolgo ne. Lovil se je z otroki po vrtu okrog hiše in užival v njihovem veselju.
                     Proti večeru so vsi, tudi mama in stari oče, sedeli pred hišo in se
                     pogovarjali. Oče je čakal soseda, da bi skupaj šla spat v šolo. Vičičeva hiša
                     je bila namreč izven žice, ki je obdajala vas. V to družinsko idilo so nenadoma
                     odjeknili streli iz grmovja v neposredni bližini hiše. Oče se je zgrudil zadet
                     v desno stran prsi. Prejšnje veselje se je v hipu spremenilo v strah in zmedo.
                     Ko so se med močnim streljanjem trudili, da bi očetu pomagali in ga spravili v
                     hišo, je zadelo še hčerko Ivko. Končno so oba potegnili v hišo in zaklenili
                     vrata. Niso vedeli, kdo strelja: Italijani ali partizani. Nikjer niso nikogar
                     videli, toda čutili so, da so napadalci zelo blizu.</p>
                  <figure>
                     <graphic url="slike_z_11/z_11_06.png"/>
                     <head>Ivka Vičič je bila najmlajša žrtev pokola, ki so ga uprizorili komunisti
                        v nedeljo, 12. maja 1942 v Borovnici</head>
                  </figure>
                  <p>Oče je čez nekaj minut, še med streljanjem, umrl. Zdelo se je, da je želel še
                     nekaj povedati, pa mu je prehitro zmanjkalo moči. Čez nekaj časa je streljanje
                     prenehalo. Italijani v Borovnici so dali znak za preplah. Bilo je še svetlo, ko
                     so prišli do Vičičevih. Mrtvega očeta in ranjeno hčerko so odnesli s seboj.
                     Kirurg v vojaški ambulanti ji je poskušal rešiti življenje, toda rana od dumdum
                     krogle je bila prehuda in nekako čez dve uri je tudi ona umrla. Stara je bila
                     komaj petnajst let.</p>
                  <p>Nekaj ur po tem, ko so opravili svojo »akcijo« pri Vičičevih, so se ubijalci
                     pojavili na drugi strani doline. Lahko bi tja prišli že prej, saj je dolina tu
                     ozka, pa so verjetno počakali, da so se Italijani umaknili nazaj v postojanko
                     in da se je dodobra stemnilo. Pobutali so na vrata hiše ob Belem potoku, kjer
                     so stanovali Lončarjevi: sedeminštiridesetletni oče Franc, mama Frančiška,
                     enaindvajsetletni sin France, ki je ravno končal srednjo šolo, osemnajstletna
                     hčerka Mara in petnajstletna Polda. Takoj so šli po vseh prostorih in trpali v
                     nahrbtnike živež, obleko in vse, kar jim je prišlo pod roke. Vseh pet
                     Lončarjevih so medtem stražili v kuhinji. Med krvniki so bili tudi domačini. Ko
                     so se že pripravili, da začno svoje kruto delo, so v zadnjem trenutku ločili od
                     ostalih petnajstletno Poldo. Vse ostale so pobili kar v kuhinji. Nekateri
                     mislijo, da so jih postrelili, drugi pa, da so jih na še bolj zverinski način
                     pobili brez streljanja. Baje sin France ni bil takoj mrtev in je polglasno
                     ječal, dokler ga ponovni udarec ni rešil trpljenja. Po pripovedovanju nekaterih
                     so Poldo zaprli v shrambo, še preden so začeli s pobijanjem, drugi pa mislijo,
                     da so jo porinili tja šele po končanem pokolu. Ko so odšli, so za seboj
                     zaklenili še vhodna vrata. Čez nekaj časa se je Polda toliko opogumila, da se
                     je rešila iz hiše groze in zbežala k sosedu.</p>
                  <p>Vseh šest: štirje Lončarjevi in dva Vičičeva so bili potem v borovniški
                     mrtvašnici skupaj na mrtvaškem odru. Naslednji dan so jih pokopali na
                     borovniškem pokopališču. Govorilo se je, da je nevarno iti na pogreb, ker bodo
                     partizani streljali na pogrebce. Nič takega se ni zgodilo. Menda so se
                     zadovoljili že s tem, da so pogreb od daleč opazovali s Planine nad Dražico.
                     Baje so se v nedeljo ponoči, ko so se vračali v svoje taborišče, ustavili pri
                     znancih na Zabočevem in skupaj z njimi proslavili uspešno opravljeni
                     podvig.</p>
                  <p>Kdo in zakaj je ukazal poboj Vičičevih in Lončarjevih? Emil Vičič je bil
                     delavec kot Molek, Zalar, Demšar in drugi borovniški komunisti. Petindvajset
                     let se je z vlakom vozil na delo v Ljubljano. Delo in skrb za številno družino
                     nista dopuščala, da bi sodeloval pri političnem in kulturnem življenju v
                     Borovnici. Bil pa je dosleden kristjan in tudi svoje otroke je vzgajal v
                     verskem duhu. Skrbel je, da bi se izšolali in prišli do poštenega kruha.
                     Sosedom in sovaščanom je vedno rad pomagal. Pogosto so mu naročali, da je
                     namesto njih opravil kako pot v Ljubljani. Če je le mogel, jim je ustregel. Med
                     prvo svetovno vojno je bil mobiliziran v avstrijsko vojsko. Na italijanski
                     fronti je bil ujet. V ujetništvu se je za silo naučil italijanščine. To svoje
                     znanje je lahko preizkusil leta 1941, ko so tudi v Borovnico prišli Italijani.
                     Tu in tam ga je kdo od sosedov prosil, da mu je pomagal na italijanskem
                     poveljstvu urediti za potno dovoljenje ali kake druge zadeve. Posredoval je za
                     tetino družino, ki so jo Nemci preselili iz Mengša v Srbijo. Ker je bila teta
                     rojena v Borovnici, so Italijani dovolili, da družina pride v Ljubljansko
                     pokrajino. Vsak pameten človek bi razumel, da ti Vičičevi stiki z Italijani
                     niso bili izdajstvo, saj je z njimi pomagal domačim ljudem. Toda komunistična
                     organizacija v Borovnici je vse to drugače razlagala. Že precej pred tisto
                     usodno nedeljo je nekdo namignil Vičiču, da je v nevarnosti. Od tedaj je bil
                     vedno zaskrbljen. Toda kakor koli že je razmišljal, je prišel do istega
                     zaključka: »Zakaj bi bežal? Saj nikomur nisem skrivil lasu. Morda so pa vse
                     skupaj le babje čenče.«</p>
                  <p>Lončarjevi so hišo ob Belem potoku imeli v najemu. Preden so prišli v
                     Borovnico, so živeli na Igu, kjer je oče imel lesno podjetje. Zaradi
                     neuspešnega poslovanja je zabredel v dolgove. Da bi dolgove poplačal, je moral
                     prodati tudi hišo in družina je tako izgubila svoj dom. Odločili so se, da se
                     preselijo v Borovnico. Za očeta je bila Borovnica še posebno zanimiva zaradi
                     številnih lesnih podjetij. Najprej so stanovali v neki hiši na Dražici blizu
                     Vičičevih, kasneje pa so se preselili na drugo stran doline k Belemu potoku.
                     Baje je Lončar nekajkrat dal prispevek za Osvobodilno fronto, kasneje pa naj bi
                     se temu davku skušal izogniti. Morda mu je manjkalo denarja? Ali je morda to
                     bilo vzrok za kruti pokol cele družine? Hči Polda, ki je tisto noč ostala živa,
                     je morda o vsem kaj več vedela ali vsaj slutila, toda nikoli o tem ni govorila
                     niti v krogu svojih najbližjih. Strašno doživetje tiste noči jo je spremljalo
                     do konca življenja. Do konca je bila zaznamovana s težko skrivnostjo in
                     bolečino.</p>
                  <p>Vičičevim zmagovalci tudi po letu 1945 niso dali miru. Zaplenili so jim hišo in
                     zemljo, materi niso po očetu priznali nobene pokojnine, staremu očetu so
                     pokojnino znižali, hčerkama pa so delali težave pri šolanju in zaposlitvi.
                     Lončarjeva Polda takih težav ni imela, toda njeno breme je bilo morda še težje.
                     Ko premišljujemo o vsem tem, živo začutimo vso težo in usodnost tistih dogodkov
                     poleti 1942. Nihče nas ne more prepričati, da so bile nasilne smrti v Borovnici
                     in drugod potrebne za osvoboditev izpod okupatorja. V Borovnici tedaj še ni
                     bilo vaške straže in nihče je ni pripravljal, še najmanj pa Vičičevi in
                     Lončarjevi. Ne prepričajo nas niti govorice, da sta družini verjetno imeli
                     kakega sovražnika, da torej uboj ni bil izvršen po nalogu Partije in
                     Osvobodilne fronte. Vemo, da so bili poletni meseci leta 1942 čas
                     organiziranega komunističnega terorja, da je bila ta doba najstrašnejši čas
                     revolucije, ko je na podoben način kakor v Borovnici ugasnilo na stotine
                     slovenskih življenj.</p>
                  <p>Nekaj dni po pogrebu moža in hčerke ter Lončarjevih je Vičičeva mati stopila v
                     župnišče, da bi poravnala pogrebne stroške. Župnik Jerina jo je prijazno
                     sprejel. Ko je povedala, zakaj je prišla, ji je rekel: »Nič ne bom vzel. Zelo
                     dobro sem poznal vašega očeta. Vem, da je bil pošten in veren mož. Te smrti so
                     tudi meni odprle oči.«</p>
                  <figure>
                     <graphic url="slike_z_11/z_11_07.png"/>
                     <head>Osemnajstletna Mara Lončar je bila umorjena v domači kuhinji skupaj z
                        očetom in materjo in bratom Francetom </head>
                  </figure>
                  <p>Tudi marsikateri drug Borovničan je po umoru Lončarjevih in Vičičevih začel
                     razmišljati, kakšni so resnični nameni Osvobodilne fronte. Ljudi se je polastil
                     strah. Spraševali so se: »Kdo bo pa sedaj na vrsti?« Italijani so grozili, da
                     bodo še več ljudi odpeljali v internacijo. Tičali so v utrjenih, z bodečo žico
                     obdanih postojankah. V okolico so se podajali le tedaj, ko so se odločili za
                     represalije v posameznih vaseh. Ljudje niso vedeli, koga naj se bolj bojijo,
                     Italijanov ali partizanov. Nekdo je prinesel novico, da so v Št. Joštu nad
                     Vrhniko domačini ustanovili vaško stražo, ki naj bi skrbela za red in mir v
                     vasi in okolici. Ob vsem tem je tudi župnik Jerina, ki je menda še v začetku
                     maja verjel, da se tisti v gozdu borijo proti okupatorju, spremenil svoje
                     mišljenje. Odpravil se je v Ljubljano in poiskal Ludvika Kolmana, ki ga je
                     najbrž poznal še iz študentskih let. Kolman je že pred vojno končal študij
                     prava in postal tudi rezervni kapetan. Jerina je znancu opisal, kakšne so
                     razmere v Borovnici. Prosil ga je, naj pride v Borovnico in ustanovi vaško
                     stražo. 9. septembra 1942 je tako v Borovnici nastopila vaška straža. Ker je
                     pri fari bila italijanska posadka, so se stražarji naselili na Brezovici na
                     koncu borovniške doline. Kasneje so bile vaške straže tudi na Ohonici, Niževcu
                     in na Zabočevu. Po hribih nad Brezovico in Zabočevim so tedaj bili partizani.
                     Od Krimske jame so stražarji ob večerih slišali streljanje. Vaške straže v
                     Borovnici so torej nastale šele potem, ko so komunisti ubili najmanj deset
                     ljudi, ko so Italijani požgali več vasi, pobili nekaj ljudi, celo množico
                     borovniških faranov pa odpeljali v internacijo.</p>
                  <figure>
                     <graphic url="slike_z_11/z_11_08.png"/>
                     <head>Enaindvajsetletni France Lončar</head>
                  </figure>
                  <p>Avgusta 1943 – malo pred kapitulacijo Italije – so partizani pod vodstvom
                     Dakija napadli vaške straže v borovniški dolini. Italijani iz Borovnice kljub
                     bližini niso prišli na pomoč, toda stražarji, ki so se zbrali na Brezovici, so
                     vzdržali napad. Na Zabočevu so tedaj partizani požgali več hiš in gospodarskih
                     poslopij. Po kapitulaciji Italije so se v Borovnico zatekle tudi posadke vaških
                     straž z Rakitne, Begunj in Sv. Vida. Konec septembra 1943 je bilo tako v
                     Borovnici okrog 600 vaških stražarjev. Pod vodstvom kapetana Kolmana so nato
                     prešli v Slovensko domobranstvo.</p>
                  <p>Od konca avgusta 1944 do sredine marca 1945 se je zvrstilo več napadov
                     zavezniških letal na borovniški viadukt. Pri teh napadih je bilo v Borovnici
                     ubitih več civilistov in domobrancev. Največji krvni davek pa je Borovnica
                     plačala po koncu vojne leta 1945, ko so Angleži vrnili domobrance domačim
                     zmagovalcem in so jih le ti brez sodbe pobili po raznih krajih Slovenije,
                     največ pa v Kočevskem Rogu in pri jamah nad Hrastnikom.</p>
                  <p>Če se sedaj še kdaj povzpnem na hrib nad rojstno hišo, je razgled proti
                     Borovnici precej drugačen kot nekoč. Ne vidim več tiste lestve preko borovniške
                     doline. Vem, da so železnico speljali po daljši trasi okrog doline, ruševine
                     mostu pa odstranili. Veliko delo je bilo to, pa so ga vendarle opravili v nekaj
                     letih. Pri tem nehote pomislim na razdejanje, ki ga je povzročila revolucija
                     leta 1942 in se je nadaljevalo skozi dolga leta. Kdaj bodo odstranjene vse te
                     ruševine? Že dolgo nad Borovnico nisem videl mavrice. Najbrž nikoli ob pravem
                     času ne pridem na svoj hrib. Toda mavrica se gotovo pokaže. Po vesoljnem potopu
                     je bila mavrica znamenje rešitve. Naj bo tako tudi v našem času!</p>
               </div>
            </div>
            <div type="div2">
               <head>Iz Gregorske kronike</head>
               <docAuthor>Donat Jug</docAuthor>
               <div type="div3">
                  <p>Poleti 1941 je začelo v Ljubljano prihajati vedno več beguncev z Gorenjskega in
                     Štajerskega. Ker vseh niso mogli nastaniti v mestu, so se razne organizacije,
                     posebno RK, trudile, da bi jih razporedile po podeželskih občinah. Posebej
                     pripravljene so se izkazale Velike Lašče, kjer se je ustanovil poseben odbor za
                     sprejem beguncev, ki so ga vodili župan Paternost, dr. Kožuh, dr. Zalokar in
                     občinski tajnik Bizjak. Ta se je obrnil na okoliške župnike, da bi podprli
                     njegova prizadevanja. V župnišču pri Sv. Gregorju nad Ortnekom sta tedaj že
                     bila dva duhovska begunca. S Prežganja je pribežal župnik Leon Kristanc, z
                     Brezij na Gorenjskem pa frančiškanski brat Donat Jug. Sprejel ju je gregorski
                     župnik svetnik Franc Krumpestar. Vsi trije so dosegli, da je gostoljubje
                     Gregorcev našlo prostora za 76 ubežnikov. Čeprav je vprašanje, kako so se
                     novodošli prebivalci vživljali v nove razmere in kakšni odnosi so se ustvarjali
                     med njimi in domačimi, nadvse zanimivo, bomo tu povedali nekaj besed samo o
                     enem od beguncev: o bratu Donatu Jugu z Brezij.</p>
                  <p>Brat Donat ni bil čisto neznan človek v slovenskem svetu. Posebej so ga poznali
                     zlasti čebelarji, saj je v tridesetih letih napisal zelo brano knjigo Praktičen
                     čebelar. Za nas pa je pomemben zaradi nečesa drugega. Imel je namreč neko
                     lastnost, ki Slovencem ni ravno pogosto dana. Imel je ta dar, da je opazil
                     pomembnost dogodkov okoli sebe, hkrati pa je čutil potrebo, da te dogodke tudi
                     zapiše. Ko je prišel k Sv. Gregorju, jih je imel že čez šestdeset, bil je
                     izkušen človek, zanimal ga je svet in človeške usode in začel je pisati
                     nekakšen dnevnik ali Farno beležno kroniko, kakor ga je sam imenoval. Iz
                     rokopisa smo za naše bralce izbrali nekaj odlomkov, čisto mogoče pa je, da bomo
                     kdaj lahko brali tudi celotno besedilo.</p>
               </div>
               <div type="div3">
                  <head>Prvi roparski napad</head>
                  <p>Sv. Gregor v mesecu decembru 1941. Pri Oblakovih so v petek dne 5. decembra
                     obhajali običajni domači družinski Miklavžev večer. Povabili so k tej domači
                     prireditvi tudi gospoda svetnika, gospoda župnika Kristanca in gospoda šolskega
                     upravitelja Ludvika Pevca. Ker je bilo hladno in gostilniška soba ni bila
                     zakurjena, so se vsi skupaj zbrali kar v kuhinji k domači zabavi.</p>
                  <p>Okrog 8. ure zaslišijo zunaj neko hojo. Služkinja gre pogledat ter se takoj
                     vrne ter reče: Italijani so zunaj. Tedaj gre gospodar Ivan ven pogledat, a
                     opazi v veži tri oborožene može v bivši jugoslovanski vojaški obleki s puškami
                     v rokah in z ročnimi granatami ob pasu. Tedaj spregovori eden izmed treh: Roke
                     v vis. Gospodar se seveda prestraši in vsi v kuhinji z njim. Na vprašanje
                     gospodarja, kaj hočejo in kdo so, spregovori eden v srbohrvaščini: mi smo
                     vojaki nove jugoslovanske vojske, ki bomo okupatorje pregnali s slovenske
                     zemlje. Vojska se pa šele zbira v hribih, a potrebuje živeža in denarja,
                     katerega pa morajo dati bogati ljudje. Nato zahteva, da se morajo zbrati vsi
                     hišni prebivalci v eno sobo. Ko jim gospodar pojasni, da so že vsi v kuhinji,
                     je stopil v kuhinjo z njim še en tolovaj, držeč v rokah puško z napetim nabojem
                     ter zapovedal vsem roke dvigniti in, da se ne sme nobeden nikamor zganiti. En
                     ropar je stal vedno pri vratih z dvignjeno puško v rokah, ki bi pričel takoj
                     streljati, če bi se kateri uprl. Drugi pa je odpeljal Ivana ven in zahteval od
                     njega ključe od trgovine in od blagajne. Zunaj pa je bilo pred hišnim vhodom in
                     okrog hiše še več drugih roparjev; s tistimi tremi, ki so bili v hiši, pa je
                     moral Ivan hoditi in jih odpreti vse shrambe. </p>
                  <figure>
                     <graphic url="slike_z_11/z_11_09a.png"/>
                     <head>Sv. Gregor - Pogled z brinovških njiv</head>
                  </figure>
                  <p>Najprej so vse preobrnili v trgovini in vzeli vse, kar je bilo užitnega ter ves
                     tobak in vse cigarete. Iz kuhinjske shrambe so vzeli vso zabelo (dva velika
                     lonca masti, v teži okrog 80 kg). Končno so šli še zgoraj v družinsko spalnico
                     ter gospodarju vzeli dve skoraj novi obleki in škornje ter iz blagajne ves
                     denar. Naropano blago so notranji roparji nosili do hišnega izhoda in ga tam
                     podajali drugim v roke, kateri so jim dajali direktive, da še ni tega dosti ter
                     da mora še to in še to biti. Ko so roparji svoje delo opravili, so zunaj
                     spustili v zrak nekaj strelov in zginili v temno noč. Nihče se v tem smrtnem
                     strahu ni upal za njimi iti pogledat, v katero smer so odšli. Vse je pa tako
                     zgledalo, da so bili ti lopovi Dolinci, pomešani z bivšimi begunci. Kajti bilo
                     jih je gotovo kakih 10 ali pa še več.</p>
               </div>
               <div type="div3">
                  <head>Prva farna žrtev</head>
                  <p>Sv. Gregor dne 1. maja 1942. Zabukovec Jože, Tomažev gospodar v Krnčah, je šel
                     dne 21. aprila po opravkih z vozom v Lašče; tam je zašel v neki gostilni med
                     tajno komunistično družbo. Ne vedoč s kom se zgovarja, je grajal partizansko
                     komunistično početje ter se je menda izrazil, da imajo Italijani prav, da jih
                     preganjajo. Za to odkritosrčnost je moral še tisti večer plačati s svojim
                     življenjem.</p>
                  <p>Zgodilo se je pa takole: ko je prišel Jože zvečer proti mraku domov z vozom ter
                     mu je žena postregla z malico, se med tem pojavi na pragu hišnih vrat neki
                     moški v dolgi suknji. Ta pomigne s prstom Jožetu, da naj pride bližje, kot da
                     mu ima nekaj važnega povedati. Tedaj neznanec potegne samokres in Jožeta v čelo
                     ustreli. Jože omahne in pade takoj v nezavest. Tako se prestraši tudi žena. Ko
                     se ta zave, je stal morilec še v hiši. Ženi je zagrozil, da ustreli tudi njo,
                     ako ne bo molčala o Jožetovem napadu do 8. ure zvečer. Med tem pridejo otroci s
                     polja domov. Ko najdejo mater vso preplašeno in očeta v zadnjih zdihljajih, gre
                     hitro starejši brat to v župnišče naznanit, da ga je šel gospod Kristanc dat v
                     sveto olje. Tedaj je tolovaj izginil. Po odhodu gospoda Kristanca so prišli pa
                     novi tolovaji in hišo zastražili, da nikogar niso pustili ne noter ne ven,
                     dokler ni Jože okrog 11. ure ponoči izdihnil.</p>
                  <p>Drugi dan se je ta pretresljivi dogodek izvedel po vsej okolici. Naznanili so
                     to tudi okupatorskim oblastem v Lašče in na Ortnek, a se za to nihče kaj prida
                     ni zmenil. Pogreb je bil 23. aprila ob obilni udeležbi faranov in tudi drugih
                     ljudi izven fare. Zapušča 9 nedorastlih otrok. Bil je ugleden gospodar daleč
                     naokrog.</p>
                  <figure>
                     <graphic url="slike_z_11/z_11_09b.png"/>
                     <head>Gregorski fantovski odsek 1938, eno leto po ustanovitvi</head>
                  </figure>
               </div>
               <div type="div3">
                  <head>Odhod Italijanov iz Sodražice</head>
                  <p>Sv. Gregor dne 20. maja 1942. Pijani zmage so partizani zasedli vso sodraško
                     kotlino od Nove Štifte do Blok in vso pokrajino Loškega Potoka. Prav tako tudi
                     vso Dolino krog Roba prav do Lašč. Tako so prišla Slemena in cela naša fara pod
                     njihovo zasedbo. Kajti Italijani, potem ko so v Dolini in drugod že požgali
                     toliko kmetskih domov, se tudi v Laščah niso več prikazali izza zažičenega
                     omrežja. Tako tudi v Ribnici in v Kočevju. Držali so se še na teh postojankah v
                     toliko, da so imeli železnico v oblasti.</p>
                  <p>To bi bilo tedaj za nas vse v redu, ko bi partizani ne bili pričeli takoj
                     izvajati svojih komunističnih idej – vse, kar je tvoje, je moje – ter kazati
                     sovraštva do krščanstva. Ker so pa takoj izlili svoj izbruh, katerega so že
                     toliko let kuhali, se jih je prebivalstvo prestrašilo. Sicer je bilo čisto prav
                     tako, da so takoj pokazali, kaj so in kaj hočejo. Pričele so se tedaj
                     rekvizicije kar na debelo. Izropali so v Sodražici vse trgovine prav do golega.
                     Pričeli so se maščevati nad tistimi, ki so jih imeli zaznamovane, da jim niso
                     naklonjeni; tem so pobrali vse premičnine do zadnje žlice. Na krut način so
                     tudi tiste dni umorili gospodično Ivanko Košorok in Franca Kozina v Zapotoku
                     zaradi krščanskega prepričanja, ker nista soglašala z njihovim početjem.</p>
               </div>
               <div type="div3">
                  <head>Italijani se vračajo po zraku!</head>
                  <p>Dne 3. junija 1942 na dan pred praznikom Sv. Rešnjega telesa je pribrnel sem od
                     Ljubljane aeroplan; nekaj časa je krožil nad Sv. Gregorjem. Tedaj se je spustil
                     nad Sodražico in vrgel nanjo nekaj bomb. Eksplozije so se krepko čule na Sv.
                     Gregor. Tedaj odleti areoplan proti Žimaricam in se je spet vrnil čez Sv.
                     Gregor nad Sodražico in ponovno vrgel nekaj bomb v Trg. Sedaj se nam je
                     razjasnilo, da so Italijani pričeli sovražnosti nad Sodražani, kakor so jim pri
                     odhodu zažugali.</p>
                  <p>Zaradi teh in drugih dogodkov na praznik Sv. Reš. telesa pri Sv. Gregorju ni
                     bilo običajne procesije.</p>
                  <p>Italijani so po preteku 8 dni spet prišli z bombami nad Sodražico. Tako so od
                     časa do časa prihajali celi mesec junij, da so ves Trg razdejali in povzročili
                     veliko hudega. Ljudje so se morali iz Trga izseliti; kamor je pač kateri
                     mogel.</p>
                  <p>Komunisti pa kljub temu ne odnehajo. Glavno njihovo opravilo v teh dneh je bilo
                     čiščenje njim ne ljubih oseb. Prepričani so, da so oni gospodarji položaja ter
                     da se mora vse njim ukloniti.</p>
               </div>
               <div type="div3">
                  <head>V pričakovanju preobrata</head>
                  <p>Sv. Gregor dne 19. julija. Mimoidoči partizani so videti precej razburjeni in
                     surovi. Pričakujejo italijanske pohode in njihove ofenzive. Kajti po drugih
                     krajih Dolenjske se je že menda pričela. Sodimo po tem, ker čujemo močno
                     grmenje topov tam od Višnje Gore in od Žužemberka. Pravijo, da je prišlo že
                     veliko partizanov čez Gorjance v našo dolino, da se bodo umaknili zopet v
                     gozdove.</p>
                  <p>Minule tedne so komunistični partizani po naši dolini uprizorili več
                     grozodejstev in umorov; med drugim naj zabeležim samo še enega. V Dolenji vasi
                     pri Ribnici so partizani odvedli na Krempo v Kočevske gozdove tamkajšnjega
                     trgovca Riglerja in nekega časnikarja Debeljaka iz Maribora in ju tam na
                     zverinski način umorili. Debeljaka je prejšnjo jesen sprejela v svojo oskrbo
                     Riglerjeva družina. Ker ni soglašal s komunističnimi partizani, je tedaj moral
                     mučeniške smrti umreti.</p>
               </div>
               <div type="div3">
                  <head>Razdiranje bunkerjev</head>
                  <p>Sv. Gregor dne 13. septembra 1943. Tista noč po odhodu fantov in zasedbi vasi
                     po partizanih je potekla čisto mirno. Kar čudno se je nam zdelo; poprej tak
                     direndaj, sedaj pa taka tihota. Ob 7. uri zjutraj je prišla patrulja 6
                     oboroženih mož iz Sodražice. Prinesli so s seboj celo naročje komunističnih
                     letakov ter preplakatirali z njimi vso vas. Iz letakov je bilo razvidno, da je
                     cela pokrajina v partizanskih rokah. Če bi mrtvim črkam verjeli, bi tudi
                     drugače misliti ne mogli. Med drugimi letaki je bil tudi ta, da je osvobodilna
                     vojska oklicala splošno mobilizacijo za celo Slovenijo, tudi za Julijsko
                     krajino. Vsi moški od 18. do 45. leta se morajo prijaviti osvobodilni vojski
                     ali pa terenskim možem.</p>
                  <p>Poleg tega velikega navdušenja, ki so ga komunisti navdahnili na svoje
                     propagandne letake, je pa v ozadju že pihal drugi, mrzlejši veter. Nemci so
                     namreč zasedli Ljubljano in je predvidevano, da bodo zasedli celo krajino. Da
                     ne bi prišle gregorske utrdbe Nemcem v korist, so tedaj sodraški rajonci in
                     gregorski terenci sklenili, da se morajo bunkerji takoj podreti in vse
                     pospraviti. Sklicali so tedaj k Oblakovim vse vaščane in jim dali navodila, da
                     morajo to delo sami opraviti. Razdelili in določili so za vsako hišo posebej,
                     kaj mora razdreti in pospraviti. Vsi, moški, ženske in otroci, so šli tedaj z
                     navdušenjem na delo, a ne toliko zaradi tega, da bo vas zopet dobila prvotno
                     lice, temveč zaradi materialističnega namena, ker so jim obljubili za plačilo
                     ves material, kar ga jim pride pri razdiranju bunkerjev v roke. Tedaj so
                     tekmovali med seboj, kdo bo več in hitreje pospravil. Osvojili so si s tem
                     mnogo materiala, kamenja, peska in lesa; posebno drv so si za zimo na lahko
                     oskrbeli. Nekateri farani so jim to zamerili, da so to storili komunistom na
                     ljubo. Toda bilo je prav narobe. Vas je zopet dobila prvotno lice!</p>
                  <figure>
                     <graphic url="slike_z_11/z_11_10.png"/>
                     <head>Marijo nosijo – Maj 1943 – Levo cerkev, zadaj župnišče </head>
                  </figure>
               </div>
               <div type="div3">
                  <head>Gregorskim fantom se hudo godi</head>
                  <p>Sv. Gregor dne 14. septembra 1943. Tudi danes se še ni nič zvedelo o usodi
                     fantov, ker ni še nobenega človeka na Sv. Gregor, vse živi še v preplašenosti
                     od nedeljskih dogodkov; le gospodična učiteljica Novak je prišla iz Poljan na
                     Sv. Gregor pogledat, kako je tu. Zelo je žalovala za šolskim upraviteljem, ki
                     se je dal oborožiti in šel s fanti. Povedala je, da so partizani Lašče zasedli
                     in da zelo surovo postopajo s prebivalstvom. Proti večeru se je slišalo iz
                     daljave, tam izpod Kureščka in od Turjaka močno topovsko streljanje. To nam je
                     povzročalo zle slutnje, kaj se z našimi fanti godi.</p>
                  <p>Sv. Gregor dne 15. septembra 1943. Danes je bilo za fanti že vse pospravljeno.
                     Tudi dvorana in stanovanjski prostori so bili že osnaženi, le žična ograja
                     okrog vasi še ni razdrta; tudi te se bodo morali v nekaj dneh lotiti.</p>
                  <p>Proti večeru pa je prispela strahovito razburljiva vest, da so partizani pri
                     podružnici Sv. Jakoba na Velikem Osolniku gregorske fante in več drugih zajeli
                     in jih pobili. Med temi je 9 Gregorcev mrtvih. Prišla je to povedat neka ženska
                     od tam v Andol kot zanesljivo resnico. Povedala je tudi, da so bili danes
                     zjutraj vsi skupaj blizu cerkve pokopani in da so komunisti pustili seznam
                     vseh, kateri so bili ustreljeni. Ta vest se je kot blisk raznesla po fari in
                     zelo globoko odjeknila.</p>
                  <p>Sv. Gregor dne 16. septembra 1943. Prva odredba današnjega dne je bila, da sta
                     šla dva moža v Sodražico na rajonsko komando prosit dovoljenje, da smejo
                     potovati na Veliki Osolnik (ki je 2 uri hoda od Sv. Gregorja), da ugotovijo,
                     kateri fantje so mrtvi; in pa da jih smejo izkopati in na domače pokopališče
                     pripeljati. Ker so bili med temi fanti ustreljeni tudi 3 Sodražani ter so
                     svojci tudi teh prosili za prevoz, so jim tedaj vsem skupaj dovolili, da jih
                     smejo brez vsakega zunanjega slavja na svojo odgovornost prepeljati na domače
                     pokopališče. Tedaj so že tisto dopoldne odpotovali dva moža in nekaj žensk na
                     Veliki Osolnik, da natančno ugotovijo vso zadevo. Vseh skupaj je bilo na
                     Osolniku dne 14. septembra 1943 popoldne na smrt obsojenih s strelom v glavo 24
                     fantov belogardistov. In sicer 9 z gregorske fare, 5 iz poljanske in 3 iz
                     sodraške župnije. Ostali so pa bili iz župnije Device Marije v Polju pri
                     Ljubljani. Zakopali so jih partizani dne 15. t.m. zjutraj blizu cerkve vse
                     skupaj v dva plitva grobova.</p>
                  <p>Od Gregorskih fantov so bili ustreljeni:</p>
                  <list type="unordered">
                     <item>Matevž Kljun, krojač, iz vasi Pusti Hrib, star 32 let</item>
                     <item>Marolt Jože, iz vasi Pusti Hrib, star 37 let </item>
                     <item>Oblak Ivan, iz vasi Rigelj, star 32 let </item>
                     <item>Marolt Janez, iz vasi Maršiči, star 21 let </item>
                     <item>Rigler Anton, iz vasi Praproče, star 20 let</item>
                     <item>Lavšin Jože, iz vasi Gašpinovo, star 25 let </item>
                     <item>Adamič Jože, iz vasi Hudi Konec, star 20 let </item>
                     <item>Levstik Ivan, iz vasi Brinovščica, star 21 let </item>
                     <item>Levstik Alojzij, iz vasi Črnec, star 38 let.</item>
                  </list>
                  <p>Iz sodraške fare so pa bili sledeči fantje (ti so se bili gregorskim fantom
                     pridružili šele tisti dan pred odhodom):</p>
                  <list type="unordered">
                     <item>Prijatelj Peter, abiturient, iz Zamosteca pri Sodražici (županov sin),
                        star 23 let. Bil je zgleden in nadarjen fant. </item>
                     <item>Pust Ivan, sin trgovca, star 22 let. </item>
                     <item>Škulj Janez, sin posestnika v Žimaricah.</item>
                  </list>
               </div>
               <div type="div3">
                  <head>Gregorski mučenci prihajajo</head>
                  <p>Sv. Gregor dne 17. septembra 1943. Današnji dan se je gregorska fara vsa
                     zagrnila v črno v znamenje velikega žalovanja za fanti, ki jih je dohitela tako
                     tragična mučeniška smrt. Že zjutraj ob 6. uri so se pred Gregorskim Lomom
                     zbirali vozniki, ki so od raznih krajev pripeljali bele mrtvaške truge za
                     gregorske mučence. Prihajale so tudi iz raznih vasi črno oblečene ženske, ki so
                     prinašale vence in šopke, da jih bodo vozniki s seboj odpeljali na Veliki
                     Osolnik, da bodo že tam z njimi okrasili krste. Delali so vso noč in farani
                     drug drugemu pomagali, da so mogli tekom noči izvršiti toliko priprav. Ko sta
                     ob 7. uri prišla še dva</p>
                  <p>voznika s trugami za sodraške žrtve, je tedaj odrinilo proti Marolčam 6
                     voznikov z 12 krstami na Osolnik po mučence. Z njimi je šlo tudi nekaj
                     sorodnikov, da bodo pomagali pri izkopu ugotoviti prava imena žrtev, ki so dali
                     življenje za krščansko prepričanje in zvestobo gregorski fari.</p>
                  <p>Med tem so na domačem pokopališču Gregorci kopali grobove za one, ki so nas eno
                     leto čuvali pred našimi sovragi ter nas obvarovali mnogo telesnih in duševnih
                     grozot. Vendar tako tragična smrt jim menda ni bila usojena. Kajti to so velike
                     žrtve, o kakršnih ni nihče mislil, toda to prepuščamo božji Previdnosti, ki
                     gospoduje nad našim življenjem.</p>
                  <figure>
                     <graphic url="slike_z_11/z_11_11.png"/>
                     <head>Franc Krumpestar (1865 –1947) – Dolgoletni (48) in spoštovani gregorski
                        župnik</head>
                  </figure>
                  <p>Pričakovali so, da pridejo vozniki z mučenci iz Velikega Osolnika na Sv. Gregor
                     okoli 2. ure; bila je tedaj tu že vsa fara v žalni obleki. Ko je ob 3. uri
                     zvonilo z velikim zvonom v čast Kristusovemu trpljenju (bil je namreč petek),
                     jih še ni bilo; oči vseh so se nestrpno ozirale proti Marolčam, kdaj jih
                     ugledajo. Toda kmalu po 3. uri se pokažejo prve bele krste nasproti Levstikov.
                     Tačas pa zapojo gregorski zvonovi svojo turobno žalostinko. Tedaj se pričnejo
                     farani z gospodom svetnikom in pogrebnim osebjem pomikati k pokopališkim vratom
                     in tam so jih pričakovali. Ta sprevod mučencev skozi Andol proti pokopališču je
                     bil tako ganljiv, da so vsem solze kar lile iz oči.</p>
                  <p>Na prvih dveh vozovih, ki so prispeli, so bili sodraški mučenci. Te so spustili
                     kar naprej; ustavili so se pod lipo pri cerkvi in tam počili. Za temi pridejo
                     domače žrtve. Na vsakem vozu sta bili po dve krsti s cvetjem ovenčani; na enem
                     vozu so pa bile tri truge. Pri pokopaliških vratih so posamezne truge snemali
                     in jih odnašali na določena mesta, kjer imajo svojci grobove. Svojci so stopili
                     okrog svojih žrtev. Žalovanje se je tako hudo razvijalo, da je bilo le s težavo
                     mogoče pričeti s pogrebnimi obredi; le z odpornimi živci gospoda svetnika je
                     bilo mogoče opraviti v teku poldruge ure vseh 9 pogrebov.</p>
                  <p>Ti pogrebi bodo ostali gospodu svetniku in vsem faranom za vedno v spominu!</p>
               </div>
               <div type="div3">
                  <head>Pripombe in pojasnila</head>
                  <p>Pozneje se je polagoma izvedelo o križevem potu gregorskih fantov, ko so šli v
                     trpljenje in grozno smrt. Tu navedem izjave gospoda šolskega upravitelja
                     Ludvika Pevca in sicer v kratkih stavkih.</p>
                  <p>Ko so gregorski fantje s svojim vodstvom dne 12. septembra odrinili z vojaško
                     opremo proti Laščam, da se z ondotnimi edinicami zedinijo in odidejo v Turjaški
                     grad, so te zamudili, ker so bili že odšli. Znašli so se tedaj osamljeni.
                     Končno so se sami podali proti Turjaku in tja tudi srečno prišli. Med tem so se
                     pa že nekateri fantje od skupine ločili, med temi ugledni Pustohribški Metod,
                     Hribar Janez iz Krnč (in Hojski Anton); ti so odpotovali naravnost v Ljubljano.
                     Ko so drugi gregorski fantje in njihovo vodstvo sprevideli, da se turjaški
                     begunci nahajajo v težki komunistični premoči in v nevarnem stanju, so ti še z
                     nekaterimi drugimi edinicami napravili izpad, da bi se prerili kam tja proti
                     Kureščku, da bi prišli v gozdove in se tako pomikali proti Ljubljanski okolici,
                     ali pa v bližino domačih Slemen in se tako rešili. Drugo noč dne 13. septembra
                     so prenočevali na Osredku pod Osolnikom. Tisto noč se je ločil od fantov gospod
                     župnik Kristanc ter odšel skozi gozdove v ljubljansko okolico; fante pa je
                     prepustil usodi. Tedaj je tisto noč izginil še komandant Lavrič. Drugo jutro
                     dne 14. septembra so se fantje znašli v močni komunistični zasedi. Vodstvo
                     fantov je tedaj prevzel Jernejc Lovšin iz Gašpinovega. Pomikali so se tedaj v
                     tej zagati na Veliki</p>
                  <p>Osolnik k podružnici Sv. Lavrencija. Toda tolovaji so jim sledili. Fantje pa so
                     se jim postavili v obrambo z orožjem ter se jim niso hoteli kar tako predati.
                     Ko je pa fantom pošlo strelivo, so se umaknili v cerkev ter tam odložili vojno
                     opremo in čakali usode.</p>
                  <p>Ko so se fantje razorožili, so padli po njih tolovaji kot lačni volkovi.
                     Izpraznili so jim vsem nahrbtnike, trgali z njih obleko in zamenjavali čevlje s
                     slabšimi. Postopali so z njimi surovo, kot le roparji znajo. Tedaj je prišla
                     razsodba. Po kratkem posvetu tolovajskih kolovodij je objavil sodbo neki višji
                     tolovajec z imenom Daki. (To je neki pustolovec, sin nekega bloškega kovača. Ta
                     se že iz mladosti bavi s komunizmom ter se je bil udeležil španske vojske z
                     rdečimi. Zato velja ta pri slovenskih komunistih kot visoka osebnost.) Ta je
                     tedaj dal odbrati iz vseh edinic, ki so bile zajete na Velikem Osolniku, 24
                     najboljših fantov ter jih je postavil v eno vrsto na desno, ostale pa na levo.
                     Razsodbo je Daki razglasil takole: 24 odbranih belogardistov zadene takojšnja
                     smrtna kazen s strelom v glavo, ostali so pa mobilizirani v osvobodilno vojsko.
                     Obsojene so takoj močno zastražene tirali zadaj za cerkev in v strahotnem
                     divjaškem mučnem položaju jih je ustrelil drugega za drugim v glavo neki
                     ljubljanski mestni uslužbenec. Fantje so padali drug za drugim, kot snopje.
                     Vendar je imel še vsak toliko časa, da je lahko obudil srčno kesanje. Zato je
                     upanje, da so tudi njihove mučeniške duše šle druga za drugo pred nebeški
                     prestol po plačilo, ker so dali življenje za vero in dobro stvar.</p>
                  <figure>
                     <graphic url="slike_z_11/z_11_12.png"/>
                     <head>Gregorska farna spominska plošča</head>
                  </figure>
                  <p>Ostale fante, ki so jih mobilizirali za osvobodilno vojsko, so tirali za seboj
                     več dni proti Cerknici, kjer so jih rešili Nemci, ko so zasedli Cerknico in
                     tamkajšnjo okolico. Tedaj so prisiljeno mobilizirani fantje našli priliko, da
                     so se raje predali Nemcem in tako prišli v Ljubljano. Pozneje pa so prestopili
                     k domobrancem in se tako zopet borili proti roparjem. Nekateri pa so ostali v
                     Ljubljani v zasebnih službah, kot begunci.</p>
                  <p>O drugih fantih in beguncih, ki so se bili zatekli na Turjak, in bili tam od
                     komunistov zajeti in mučeni, ne bom tu beležil, ker o teh bo obširneje pisala
                     svetovna zgodovina!</p>
               </div>
               <div type="div3">
                  <head>Pogreb 8 mučencev</head>
                  <p>V ponedeljek dne 3. aprila 1944 so prišle od Maršičev ženske povedat, da je tam
                     blizu Grebenja na neki njivi zakopanih 8 partizanov, ki so jih pred enim
                     mesecem partizani sami postrelili in tam zagrebli. Hoteli so fantje namreč
                     pobegniti, a se jim ni posrečilo. Tedaj jih je štabna komanda pri Sv. Gregorju
                     obsodila v likvidacijo. (Kolikor je mogoče ugotoviti, je bila pri Sv. Gregorju
                     pred enim mesecem Cankarjeva brigada, tedaj jih ima ta na vesti.) Kolikor se
                     vedo Marolčani spominjati, so bili to sami mladi fantje prisilni mobiliziranci,
                     najbrže Primorci. Drugih podatkov o njih ni. Da je cel mesec to v tajnosti
                     ostalo, je vzrok v tem, ker se vaščani Marolč niso upali o tem izjavljati,
                     dokler so jih komunisti zasedali, ker so se bali, da bi jih preganjali ali celo
                     jim vse požgali.</p>
                  <p>Te mučence je bilo tedaj treba izkopati in na gregorsko pokopališče spraviti.
                     Ali kdo naj to opravi? Oprijeti se je bilo Zveličarjevih zapovedi pri delih
                     usmiljenja, pri katerih je tudi mrliče pokopavati. Marolčani so se tedaj
                     obvezali, da bodo zbirali po hišah deske za truge in jih izkopali. Oblakovi so
                     pa dali žeblje, da so krste zbili in žrtve zabili v preproste zaboje ter jih na
                     pokopališče zvozili. Drugi Gregorci so pa za vse skupaj izkopali en grob in jih
                     pokopali dne 5. aprila 1944. Pogrebne obrede je opravil gospod kaplan Čampa iz
                     Sodražice. Mučenci bodo tu v pozabljenosti čakali večnega vstajenja, kajti pri
                     nobenem se ni našlo nobenega znaka, kdo in odkod da je. Svojci jih bodo zastonj
                     pričakovali, kdaj in odkod se povrnejo. V mrliški knjigi pri Sv. Gregorju so
                     zabeleženi kot neznanci.</p>
                  <p>Sv. Gregor dne 2. maja 1944. Tisto nedeljo je prispel na Sv. Gregor tudi udarni
                     bataljon Nemcev in domobrancev pregledovat, če se še kje ne skrivajo
                     komunistični ostanki. Zglasili so se pri Perovšku (pri Jernejevih) ter
                     povprašali po Francetu, ki so ga bili pozimi partizani imenovali za terenskega.
                     Toda France ima dober sluh; že pred njihovim prihodom je pobegnil v hosto. Tega
                     so Nemci parkrat poprej že iskali, a ga nikoli ne najdejo. Tedaj so pri odhodu
                     prijeli pa brata, krojača Viktorja Perovška, starega 35 let ter ima pohabljeno
                     nogo. Ta se dejansko ni udejstvoval v komunistični družbi, a imeli so ga na
                     sumu, da je tihi zahrbtni somišljenik partizanstva. Drugače je bil Viktor
                     pošten in veren faran, pri vseh spoštovan. Zato se ni umikal in se ni bal, da
                     bi mu kdo kaj hudega storil. Viktorja so prijeli pred cerkvijo, ko je šel od
                     popoldanske službe božje. Misleč, da ga bodo odvedli v Lašče, se ni česa hudega
                     nadejal. Toda odvedli so ga proti Ortneku. Šli so po stranski poti skozi
                     Maršiče. Tam izpod vasi nad Ortnekom so ga odvedli na neki travnik ter ga
                     preiskali. Kaj so našli pri njem, ni nikomur znano. Napovedali so mu smrt in ga
                     na mestu ustrelili v glavo. Neki domobranec je prišel k Maršičem povedat, kaj
                     se je zgodilo z njim, da naj gredo povedat na Sv. Gregor materi.</p>
                  <p>Drugi dan, v ponedeljek dne 1. maja, sta šla dva moža (Oblakov gospodar in
                     Povkov oče) pogledat, kaj je s to zadevo. Viktorja sta res našla na tistem
                     travniku mrtvega z razbito glavo. Tedaj sta šla na Ortnek k vojaški komandi
                     prosit, da ga smejo domov pripeljati in ga cerkveno pokopati. Dovolili so, da
                     ga smejo odpeljati le zabitega v krsti in ga pokopati brez vsake zunanjosti,
                     kot pokopavajo druge bandite. Proti večeru so ga pripeljali na Sv. Gregor ter
                     ga imeli čez noč zaprtega v trugi pri materi. Drugi dan, dne 2. maja, so ga
                     prinesli v cerkev ter je bila črna sv. maša. Nato so ga odnesli na pokopališče
                     brez vsakega zvonjenja. Pogrebne obrede je opravil gospod svetnik Krumpestar.
                     Pogreba se je udeležilo veliko faranov in je bilo veliko tihega žalovanja. Za
                     vzrok, zakaj je bil usmrčen, pa se ni izvedelo. Nekateri so mnenja, da so
                     mogoče našli pri njem kake bratove spiske. </p>
               </div>
            </div>
            <div type="div2">
               <head>Poročilo iz zasedene Slovenije</head>
               <div type="div3">
                  <head>Situacijsko in politično poročilo z dne 13. VI. 1942</head>
                  <p>Arhiv Inštituta za novejšo zgodovino, Cankar (Fasc. 7) 133/II</p>
                  <p>27. sept. 1945</p>
                  <p>Minister Kosanović mi je pred časom dal na vpogled precej svojega londonskega
                     gradiva. Hotel mi je s tem povedati, da je vmes marsikaj, kar bi bilo zame in
                     tovariše iz vodstva OF novo in zanimivo. Gradivo je prevzel Gradišnik, da ga
                     uredi. Danes sem pregledal tisti del gradiva, ki se sestoji iz tajnih poročil
                     iz Ljubljane v London v letih okupacije. Ta poročila so pošiljali klerikalci,
                     se pravi belogardisti. Ko sem jih na hitro prelistal in se tu in tam ustavil,
                     me je prevzelo mučno občutje, ne nad dejstvi in podatki, ki jih točno ali
                     netočno navajajo, storjena zlodela od okupatorjev ali od partizanov, ampak nad
                     tonom, ki ta poročila preveva. Pravi stud me je prevzel. Neznanje, nespretnost,
                     laž, hinavščine, sovraštvo. To so dokumenti katoliške degeneracije na
                     Slovenskem. Zavijanje dejstev, zavijanje z očmi, sentimentalnost, fina
                     pokvarjena človečnost, kako je prav, da teh ljudi ni več na oblasti. Zdaj
                     vidim, kako svež veter veje po Slovenskem.</p>
                  <p>Edvard Kocbek – Dnevnik</p>
               </div>
               <div type="div3">
                  <head>I. Okupatorji</head>
                  <p>Po zadnjem poročilu, poslanem meseca maja, se na ozemlju pod Nemci ni zgodilo
                     nič posebno važnega. Omenil bi le spopad s partizani pri Litiji, kjer so imeli
                     Nemci precej izgub, a so menda tudi naši ljudje izgubili precej moči. Natančnih
                     podatkov pa ni bilo mogoče dobiti ne z ene ne z druge strani, ker pač vsak po
                     svoje dogodek pretirava in tolmači. Za Gorenjsko in spodnji del Štajerske se
                     zadnji čas trdovratno govori, da pride pod Italijo; Kombinira se, kakor da je v
                     ozadju nekaka kompenzacija za Nico in Korsiko, ki je Francija ni hotela
                     odstopiti Italiji, a je Nemčija hotela po vsi sili preprečiti spor med tema
                     dvema državama, da pridobi Fr. za svoj boj proti Rusiji in Angliji. Take so
                     kombinacije, če je sploh kaj na vsem skupaj, zakaj takih govoric je bilo že
                     več, a vse prazne.</p>
                  <p>Položaj v Ljubljanski pokrajini se je od zadnjega poročila do danes hudo
                     poslabšal. Italija je pokazala, da ljudi ne zna in noče zavarovati, da ji je
                     naravnost ljubo, da se ustvarja na terenu položaj, v kakršnem lahko po mili
                     volji ubija in trebi ljudstvo. Drugače si ni mogoče razlagati njenih nastopov
                     bodi že na upravnem ali vojaškem polju.</p>
                  <p>Že zadnjič ste dobili razglas o talcih. Do 17. maja so jih ustrelili 42 in so
                     te ustrelitve z lepaki takoj objavljali javnosti. Pokazalo se je pa, da so ti
                     lepaki strašno porazno vplivali na Italijane same tudi in so se nad tem
                     neprestanim streljanjem zgledovali. Tiste dni so partizani na terenu zajeli več
                     italijanskih vojakov in uradnikov ter zagrozili z lepaki podobne represalije
                     kakor Italijani. Kakor da so se tega ustrašili, so se za nekaj dni ustavili s
                     streljanjem, čeprav so grozili, da jih bodo ustrelili kar 500 za nekega
                     polkovnika, ki je bil ustreljen pri Dobrovi v bojih. Ob tem je menda prišlo do
                     nesporazuma med vojaško in civilno oblastjo. Toda 29. maja so jih zopet
                     ustrelili 6 in 2. junija zopet 6, a njih ustrelitve niso sporočili z lepaki,
                     marveč šele 7. junija uradno sporočili v časopisju. Kdor pazno ne pregleduje
                     vseh odlokov in razglasov vojaške in civilne oblasti, je sporočilo kaj lahko
                     prezrl. Tako je torej ubijanje talcev dobilo novo, še gršo obliko tihega
                     klanja, zakaj talci imajo smisel le kot zastrašitev, ta pa je uspešna le z
                     objavo, sicer nima pomena. Nemci so od prvega začetka streljali talce, a njih
                     imena tudi moško nabijali, tu pa imen sploh nikoli niso sporočili, le splošno:
                     ... oseb, zanesljivo krivih komunističnega ali subverzivnega ali terorističnega
                     delovanja. Bi se pač prehitro pokazalo, da streljajo tudi čisto nedolžne ljudi,
                     daleč od vsakega takega delovanja. Tako je le težko zvedeti z zanesljivostjo,
                     kdo je bil pravzaprav ustreljen. Spočetka so takim nesrečnim domačim pošiljali
                     vsaj umorjenčeve stvari na dom s sporočilom, da je umrl, sedaj tudi tega ne
                     delajo več. Ni čuda, če trepetajo vsi, ki imajo koga zaprtega, zakaj govori se
                     kar naprej o streljanju, še več, kakor je res.</p>
                  <figure>
                     <graphic url="slike_z_11/z_11_13.png"/>
                     <head>Zapuščeni dom <name type="author">Kambič Mirko</name></head>
                  </figure>
                  <p>Med ustreljenimi 2. junija je bil tudi dr. Aleš Stanovnik, to se ve zagotovo.
                     Bil je res med vidnimi člani OF, ali s čistim idealizmom narodnega
                     osvobodilnega borca; deloval je tam v trdnem prepričanju, da služi na najboljši
                     način narodni osvoboditvi, zato ga je tudi bolelo vse, kar se je tam zadnji čas
                     zbralo zločinskega, politično nemogočega in nezrelega. Bil je v tej družbi
                     tistih eden, ki bi bil rad spravil delovanje OF na pravo pot, a ni imel moči,
                     voz drvi nezadržno svojo pot naprej. Padel je kot talec za ubitega prof.
                     Ehrlicha in Rojica ter še en uboj. Ta usmrtitev je napravila na Ljubljano zelo
                     globok vtis in pretresla mnogo ljudi, tudi Italijane, ki so njegovo smrt
                     videli. Umrl je zelo lepo, do konca pogumen in narodno zaveden, tudi pri
                     zasliševanju ni skušal strahopetno tajiti in se zvijati, priznal je, da se je
                     bojeval za svobodo naroda, ker je prepričan, da je taka dolžnost vsakega
                     Slovenca. Tudi to je učinkovalo. Po zadnjem poročilu je bilo ustreljenih tudi
                     nekaj na smrt obsojenih teroristov in komunistov, med drugimi neki akademik
                     Tomšič, ki se ga bo ta ali oni morda spomnil še iz prejšnjih časov. Za
                     osvoboditev poslednjega so se komunisti močno potrudili tako z denarjem kakor z
                     intervencijami doma in v Rimu; interveniral je tudi škof. Ob tej priložnosti
                     naj omenimo, da škofa za te intervencije neprestano nadlegujejo tudi
                     najizrazitejši komunisti in nasprotniki, čeprav mu sicer grozijo z najhujšimi
                     kaznimi in obračuni.</p>
                  <p>Tudi z zapiranjem niso prenehali. Odvažajo in zapirajo zlasti mlade ljudi,
                     akademike in dijake. Dne 20. maja so pobrali vseh 23 akademikov v Jegličevem
                     akademskem domu, 21. maja vse akademike v Akademskem kolegiju. Po 1 dnevu so
                     izpustili iz kolegija vse razen treh, iz Jegličevega doma pa 6, teden dni
                     kasneje pa še tri, drugi so vsi šli v internacijo. To postopanje je v Ljubljani
                     zbudilo mnogo hrupa, zlasti zato, ker so se vpraševali, od kod te informacije o
                     posameznikih. Zdi se, da je bilo zadnji čas mnogo ljudi naravnost ovadenih in
                     izdanih po domačinih. V nekaterih primerih se je uveljavilo nekako indirektno
                     izdajstvo, da se pač o kom ali o kaki zadevi toliko javno govori, da slednjič
                     mora zanjo zvedeti tudi policija. Nekaj takega je bilo okoli Jegličevega
                     akademskega doma, o katerem so nekateri katoliški krogi vzdrževali govorico in
                     javno mnenje, da je gnezdo levičarstva; seveda ni v tem več resnice, kakor je
                     je v trditvi, da je bilo tega</p>
                  <p>po vseh zavodih dovolj, da je slednjič vse šlo za istim ilegalnim osvobodilnim
                     delom.</p>
                  <p>Nastopi vojaštva na terenu proti partizanom pa so pokazali popolno nesposobnost
                     te vojske, da bi mogla napraviti red in mir v deželi. Namesto da bi se lotili
                     čiščenja gozdov, se zakadijo v vasi in pobijajo nedolžne ljudi, ki ostajajo
                     doma v trdni veri, da se jim ne sme zgoditi nič hudega, ker niso ničesar
                     zakrivili; toda moške v takem primeru kar skoraj redno zadene smrt. Zato ni
                     čuda, če v takem primeru vse pobegne k partizanom v gozdove. Kakor da so
                     zmenjeni med seboj, saj se tako množe partizanske vrste, zakaj ko si enkrat med
                     njimi, je pot od njih težka in nevarna. Ponekod so tako pognali Italijani sami
                     vse moške v naročje partizanov. Danes imajo Italijani večje posadke samo še po
                     mestih in po večjih trgih, manjše oddelke so povsod umaknili. Tako obvladujejo
                     partizanski oddelki domala vse zaledje večjih prometnih žil in krajev ter tam
                     nemoteno gospodarijo. Kakšni so taki nastopi, kaže poročilo iz Dobrepolj,
                     priloženo v prepisu z dokumenti, izdanimi od OF v teh krajih.</p>
                  <p>Za zgled takih »hrabrih« nastopov podajam dogodek iz bližine Stične. Tam so
                     precej na dolgo pokvarili progo, tako da ves teden ni vozil vlak na progi
                     Karlovac–Ljubljana. Zakadili so se popravljat s posebnim vlakom in celo vojaško
                     edinico, ki naj bi zavarovala kraj. Streljali so s strojnico v gozd ves dan in
                     so jim prišli na pomoč še tanki s topiči, a gozd je bil gluh in ni odgovoril.
                     Ker pa jim je ostalo še delo za naslednji dan, so se vrnili. Toda ustaviti so
                     se morali še prej, zakaj razdrto je bilo njihovo delo prejšnjega dne in še nov
                     mostiček razstreljen. Tedaj so zopet zavarovali kraj in začeli popravljati. Kar
                     se oglasi nad njimi na majhni vzpetini jugoslovanska strojnica in zapoje
                     delavcem preko glav. Italijani so z največjo naglico pospravili orožje in
                     planili v vlak, prav tako njihovo strokovno osebje; Slovenci so nekaj časa
                     gledali, kaj bo iz tega, potem pa tudi oni popustili delo in šli za njimi;
                     odpeljali so se, ne da bi padel strel proti napadalcem. Recite, da to ni
                     naravnost dogovorjena igra.</p>
                  <p>Tako ni čudno, če raste med ljudmi sovraštvo proti tem strahopetnim ljudem, ki
                     se znašajo nad vsakim, ki se jim pusti; zato tudi prezgodnje in nepremišljene
                     akcije OF zbujajo zmeraj več poguma in raste volja za splošen napad. Tako je
                     ogrožena vsa pokrajina. Grozijo s strašnim čiščenjem terena, ki naj bi ga
                     izvršile posebno divje čete. Verjetno je, da bo do tega res prišlo, a kaj, ko
                     bo plačalo zopet vse neoboroženo prebivalstvo, morda celo ženske in otroci. Po
                     Ljubljani se atentati godijo pri belem dnevu, čeprav je vojaštva z orožjem na
                     cestah, da se kar tare. Ne dobijo zlepa ne koga. Zato so pa naravnost smešno
                     vneti v preiskavah kakih naznanjenih hiš ali ljudi, ki jih ovadi kdo samo zato,
                     da sum spelje drugam. Korupcija je pri vojski in civilni upravi takšna, da je
                     nemogoča primerjava z nekdanjo našo. Za denar se dobi vse, prav vse, to vedo in
                     so vedeli vsi ljudje.</p>
               </div>
               <div type="div3">
                  <head>II. Domače razmere</head>
                  <p>Tudi domače razmere so se od zadnjega poročila do danes močno spremenile.
                     Omenjati moramo obojno akcijo za osvoboditev, OF in Slov. zavezo.</p>
               </div>
               <div type="div3">
                  <head>1. Osvobodilna fronta</head>
                  <p>Že zadnjič smo poročali o nastopih z orožjem na nekaterih krajih. Te akcije so
                     prešle v sistematično napadanje in osvajanje terena, v proglašanje slovenskih
                     zveznih republik po posameznih občinah, itd. Tako imajo sedaj partizanske čete
                     OF v oblasti večji del ozemlja od Novega mesta proti Sv. Križu ob Krki in proti
                     Škocijanu, večji del Kočevskega okraja pa do Dobrepolj in skoraj do
                     Grosupljega; tudi na Notranjskem so si osvojili nekaj ozemlja in razglasili
                     osvoboditev. Po vseh teh krajih pobirajo moške v svojo vojsko in jih odvajajo v
                     gozdove tudi s silo, če nočejo zlepa. Ti oddelki so zelo različni v posameznih
                     krajih, kakor so pač voditelji in ljudje. Po mnogih oddelkih tvorijo jedro
                     takih čet ničvredni ljudje, delomrzneži in pokvarjena mladina, zakaj največ jih
                     še nima 20 let; med njimi so tudi pravi zločinski tipi in komunisti iz španske
                     državljanjske vojske. Zato ni čuda, če se pojavljajo med njimi znamenja pravih
                     roparskih tolp, ki imajo kaj malo osvobodilnega pred očmi, marveč predvsem
                     uničevanje domačega premoženja in življenja. Tako postaja tudi vodstvo v svojih
                     akcijah zmeraj bolj krvavo.</p>
                  <p>Dne 26. maja so bili izvršeni v Ljubljani 3 umori: pred Ljudskim domom sta bila
                     ubita s streli iz avtomatske pištole prof. dr. L. Ehrlich in njegov
                     spremljevalec akademik Rojic; 2 uri kasneje pa je bil v uradu Vzajemne
                     zavarovalnice ustreljen g. Ivo Peršuh, ki je umrl dan kasneje. Ni mi treba
                     posebej govoriti o g. Ehrlichu, njegovo osebo in mišljenje, tudi politično,
                     poznate. Morda je v zadnjem času s svojo skupino nekoliko preveč poudarjal
                     srednjeevropsko orientacijo Slovencev, ne da bi bil s tem hotel jugoslovansko
                     slabiti, a poudarjal je predvsem neposredno zvezo s severnimi Slovani, češ da
                     drugače slovenske meje ne bodo nikoli varne. V svoji orientaciji je močno
                     poudarjal protikomunistično smer in s tem protirusko, zaradi česar je imel
                     veliko nasprotnikov, saj smo kljub preteklosti in nazoru vsi želeli, da Rusija
                     čimprej in čim odločneje zmaga, ker smo pač v tem videli čimprejšnjo rešitev
                     našega naroda. Ta smer ostrega in nepomirljivega boja proti komunistom je gnala
                     s svojo nepopularnostjo mnogo ljudi v nasprotno smer, zlasti med mladino,
                     medtem ko je druge zelo ostro postavila proti Rusiji in s tem zelo blizu
                     »križarske vojske« Italijanov in Nemcev proti istemu sovražniku. Ker so
                     Italijani bili grozili, da bodo univerzo zaprli, če se ne bodo študentje
                     vpisovali v organizacije po vzoru italijanskih fašističnih, je bil Ehrlich za
                     ohranitev univerze zato, da bi se študentje na zunaj predali Graziolijevim
                     zahtevam. Mladina je pa bila po večini tukaj nepopustljivo radikalna, mnogo po
                     zaslugi OF, zato so doživeli Lahi neuspeh s svojo organizacijo. Na univerzi se
                     jih je vpisalo le ok. 70, a je po smrti Župca in Kiklja, ki sta bila člana
                     direktorija, skoraj popolnoma mrtva, saj so najagilnejše fante zaradi varnosti
                     odpeljali v Italijo. V zadnjem štadiju, po smrti Župca in Kiklja, je akad. klub
                     Straža zavzel zelo ostro stališče do OF in poskušal tudi z dejanskimi nastopi
                     preiskav, razsodb in groženj ustvariti nekako nasprotno silo komunističnemu
                     terorju. Toda s tem so le še bolj razdražili duhove, medtem ko sami niso upali
                     seči po edino uspešnem in enakovrednem sredstvu – orožju. To je razumljivo, do
                     tega ima pravico le vojska in redna oblast. Zato se je zgostilo toliko trenj,
                     da je padel kot žrtev vodja kluba g. dr. Ehrlich. Kljub vsej tej napetosti je
                     vsa Lj. ob tej smrti onemela, zakaj tolike drznosti le ni nihče pričakoval.
                     Njegov slučajni spremljevalec je bil popolnoma neprizadet, sicer Stražar, a
                     miren fant in čisto nedolžen pri stvari. Oba mrliča so položili na oder v
                     Akademskem domu na Miklošičevi cesti in priredili slovesen pogreb.</p>
                  <p>Udeležba je bila zelo velika, a zelo neprijetno je bilo, da se ga je udeležilo
                     tudi zelo veliko Italijanov, z najvišjimi oblastmi, vojaškimi in civilnimi, da
                     je bil zraven poveljnik Robotti in komisar Grazioli. Govoril je namesto
                     odsotnega škofa, ki je bil tedaj v Rimu, g. gen. vikar Ign. Nadrah; nekaj
                     nerodnosti je bilo v govoru, ki so v živo zadele mnogo Ljubljančanov, zlasti
                     obtožba Ljubljane, kakor da je vsa rdeča, kakor da nam doslej noben tuj
                     gospodar ni jemal vere in jezika, da pa to skušajo sedaj komunisti ipd. Te
                     stvari so pred italijanskimi oblastmi zelo neprijetno odjeknile za narodno
                     zavedne ljudi in povzročile mnogo razburjenja ... Ivo Peršuh je padel kot
                     resnična žrtev Mihajlovičeve organizacije in vojaških priprav. Po načelu, da bo
                     likvidiran vsakdo, kdor bi pripravljal kako vojaško ali politično akcijo izven
                     OF, je padel on, ki je bil udeležen pri organizaciji vojaške moči. Pokopan je
                     bil dan pred onima dvema, v intimnem krogu domačih in prijateljev brez ital.
                     oblasti. Ti 3 umori so mnogo škodovali OF in bi ji bili še več, ko bi ne bil
                     pogreb s ponesrečenimi izjavami zopet odbil nekaj krogov. Vsaka politična
                     manifestacija v okrilju ital. oblasti zavedne ljudi boli in se ji ognejo.
                     Zabolelo je ljudi še posebej, ker je nekaj dni kasneje komisariat v nekakem
                     spominu ustreljenemu fašistu v Jutru in Slovencu nekako povezal obe žrtvi,
                     kakor da sta Ehrlich in fašist padla kot žrtvi iste ideje ... boja proti
                     boljševizmu. Ustrelila pa je tega fašista menda neka prevarjena ženska. Pred
                     nekaj dnevi je bila vržena v restavracijo pri Levu bomba (tam je sedaj ital.
                     gostilna) in ubila eno žensko, več jih pa ranila.</p>
                  <p>O terorističnih in zločinskih tendencah partizanskih čet po gozdovih pričajo
                     tudi žalostni primeri ubojev in nasilij po vsem podeželju. Po nekaterih krajih
                     so na sadističen način ubili že več ljudi, ki ne gredo z njimi in so jim
                     nevarni, čeprav ne nasprotni. To so največkrat odločni, vplivni možje in
                     fantje. Takih primerov je bilo sedaj že zelo veliko (Št. Rupert, Ježica,
                     Trebnje, Sodražica, Zapotok pri Sodražici, Šmihel, Metlika itd.). Po mnogih
                     krajih ne vedo za usodo odpeljanih ljudi, ali so še živi ali ne, ker pač ni
                     zvez z gozdovi. S takimi dejanji, ki so včasih sadistično kruta, hočejo
                     terorizirati vso okolico, da bi si nihče ne upal nastopiti proti njim. Uspeh je
                     ravno nasproten. Spočetka se ljudje umaknejo in boječe utihnejo, potem pa
                     počasi pride do izraza strašno ogorčenje in si išče izraza.</p>
                  <p>Ko bi imeli s čim in kako, bi si hitro napravili red, toda tako je težko. Mogla
                     bi tu napraviti red samo oborožena vojska. Okupator je prestrahopeten, da bi tu
                     neoborožene ljudi z lastno življenjsko nevarnostjo varoval, orožja domačim
                     ljudem ne dado. Tako so ljudje med dvema ognjema. Ko bi bil boj pošten, bi
                     ljudje z obema rokama podpirali boj proti okupatorju, tako pa se teh
                     »osvobodilnih« čet boje kakor sovražnih. Ponekod je bolje, kakor je pač
                     poveljnik in moštvo. Po nekaterih oddelkih je celo večina razpoložena menda za
                     narodno Mihajlovičevo vojsko. Kako take prisiljene in dobro misleče četnike
                     prepeljati v pravi tabor, je še zmeraj velik problem, dokler nima Mihajlovičeva
                     vojska večjih operativnih baz na ozemlju. Sedaj jih je zelo težko ustanavljati,
                     ker je vse živo partizanov po gozdovih in ker je organizacija zelo težka ... pač
                     veliko zamujenega.</p>
                  <p>S tem v zvezi bi omenili imenovanje generala Rupnika za ljubljanskega župana.
                     Sicer je brez pravih osnov, kar se govori, ali vendar nočejo in nočejo
                     potihniti govorice o ustanavljanju neke narodne vojske, ki naj bi jo snoval
                     general zlasti potem, ko bi se pridružila še Gorenjska in del Štajerske in bi
                     tvorilo ozemlje nekak protektorat. Analogija z Nedičem bi bila potem dosti
                     blizu. Tudi tako je seveda za narodno zavedne ljudi generalovo dejanje
                     popolnoma neskladno s častjo jugosl. generala. Proglas ima nekaj mest, ki bi
                     jih ne smel tak človek nikdar podpisati. Zato je prav, da vlada primerno
                     zavzame stališče do tega človeka in njegovega dejanja.</p>
                  <p>V Lj. sami simpatije za OF še niso prenehale, ker enostavno slepo verjamejo le
                     njihovi propagandi, medtem ko jim je vse neugodno laž in propaganda. Zato bo
                     treba še mnogo dela, preden bo mogoče reči, da je OF razorožena v središču.
                     Kljub temu pa je treba priznati, da jih je zmeraj več, ki teh nastopov, ubojev
                     in akcij na terenu ne odobravajo, ker vidijo njih neuspešnost, škodljivost in
                     prezgodnjost. Zlasti je čudno, da ne morejo razumeti, kako nerešljivo je
                     slovensko vprašanje z mednarodnega vidika drugače kakor v zvezi z Jugoslavijo.
                     Čeprav je bilo o tem že marsikaj napisanega, je treba to še pojasnjevati in
                     dokazovati, tudi z vaše strani, a pametno, ne zahtevati samo vere v svojo tezo,
                     marveč prav utemeljevati. Zlasti je v tem primeru treba kazati na slepoto, če
                     kdo računa na neposredno vključitev v SSSR, ko je to geografsko nemogoče brez
                     velikanskih koncesij Rusiji, ki jih nihče ne bo dal, nemogoče tudi v vseh
                     drugih pogledih, ker Rusiji ni do tega koščka sveta, saj ga ne potrebuje. Ne v
                     gospodarskem ne v političnem pogledu; najmanj pa je pametno računati, da nas bo
                     osvobodila in vključila SSSR prav zaradi sentimentalne ljubezni do hrabrih
                     partizanskih čet v pokrajini. Govorite o tem in pokažite nespamet takih
                     računov. Pokažite, da oceanski pakt nikakor ne govori o »narodih« v smislu naše
                     terminologije, marveč zahodne, t.j. narod – država. Pokažite zlasti, kako je
                     treba razumeti najnovejšo pogodbo med Rusijo in Anglijo v zadevi nevmešavanja v
                     notranje zadeve drugih držav. Govorite o češko-poljskem paktu, ki kaže, da gre
                     tendenca v smeri združevanja v velike državne komplekse, ne pa v smeri
                     razbijanja na še manjše državne celote. Te stvari je treba prav resno in tehtno
                     pripovedovati, če hočete, da bo kaj zaleglo, zakaj politična vzgoja tudi
                     izobražencev je obupno majhna, da ne govorim o drugih ljudeh. Pritiskajte
                     zmeraj in zmeraj znova na to, da je nujno potrebno skupno in enotno narodno
                     vodstvo, ki bo dirigiralo vse narodno življenje, zlasti vse akcije na terenu,
                     ker sicer se bomo med seboj pobili.</p>
               </div>
               <div type="div3">
                  <head>2. Slovenska zaveza (SZ)</head>
                  <p>Po vsem tem bo tudi jasno, kako težak je položaj SZ. Najti med okupatorjem in
                     OF pravi prostor, ko sta že rinila v boj in se sprijela, je skoraj nemogoče.
                     Gotovo je za SZ eno, nikdar na strani okupatorja. Zato je tudi tako težko SZ,
                     če posamezne skupine na svojo pest ustvarjajo položaje, ki nas razdvajajo,
                     kakor da hočemo proti OF nastopati v okrilju okupatorjev. Pogreb dr. Ehrlicha
                     sem v tej zvezi že omenil; nekaj podobnega se je dogodilo v Novem mestu, kjer
                     je govoril dr. Dolenec in diviz. general na grobu od partizanov ubitega dijaka
                     Turka. Kakor vsi obsojamo umor, tako nam je nemogoče sprejeti videz, kakor da
                     smo eno proti OF in domačim partizanom. To stališče je po naši misli edino
                     pravilno in bi bilo zelo prav, če ga nam na vsa usta potrdite tudi od tam,
                     potem bomo imeli lažje stališče. Strahopetno skrivanje pod okupatorski plašč
                     nam ne bo nikoli v čast in tudi vam ne v korist pri nastopanju za slovenske
                     zahteve. Vse padle žrtve – naj so jih tudi povzročile podle tolpe, to so pač
                     nujna posledica takega stanja – je treba svetu predočiti kot izrazito narodne
                     žrtve, da bo svet vedel, koliko smo dali za zmago zaveznikov.</p>
                  <p>Druga velika težava SZ je v tem, da ne more in ne more javnost prav verjeti, da
                     ne gre za restavracijo starih strankarskih metod in načina v jugoslovanskem
                     vladanju. Zato bi bilo z vaše strani silno važno, da bi dali slovesno in
                     določno izjavo, da vlada nima nikakor namena, da bi uvajala stare razmere, da
                     našim predstavnikom ne gre za uvajanje kakih totalitarnih režimov iz
                     preteklosti, ki so tako močno zaudarjali po sosedih, a so danes tako
                     osovraženi, da beže tudi v najbolj neumno skrajnost, če kje čutijo tako
                     nevarnost. Povejte že enkrat jasno, kako je z ureditvijo državne celote med
                     Hrvati in Srbi in Slovenci, kako je z Bolgari. Kakor slišimo, sta se Češka in
                     Poljska že sporazumeli do te mere, da izdelujeta nekake ustavne osnove, pri nas
                     pa? Kako vse drugače lahko bi bilo potem delo nam tukaj. Saj moramo pač mi na
                     ozemlju samem tudi to povezanost iskati, a ta je težka, ker je vse tako
                     zastraženo in zabarikadirano, da kmalu ne bomo mogli več iz hiš, medtem ko
                     imate tam pri vas zastopnike vseh teh narodov. Zelo veliko bi bilo vredno, ko
                     bi mogli prepričati slovenski svet – tako strašno spremenjen v zadnjem letu –
                     da moramo graditi danes vsi na isti osnovi, centralni za nas vse in vsakega
                     posebej, na slovenstvu v Jugoslaviji, na strpnem sodelovanju vseh
                     konstruktivnih elementov. Strah pred strankarskimi diktaturami in prerivanji je
                     prevelik, da bi si ga smel kdo privoščiti, zato pokopljite, če hočete uspešno
                     delati, vsako misel nanje.</p>
                  <p>V SZ je strahu pred takimi pojavi še zmeraj veliko, nezaupanja dovolj, da ne
                     pride do tiste aktivnosti, ki bi bila nujno potrebna zlasti v vojaškem pogledu.
                     Že doslej je preveč zamujenega, če še sedaj ne bomo spregledali, nam ni
                     rešitve. Nejevolja nad nekaterimi politiki iz preteklosti, ki so se pač
                     eksponirali tudi ob zlomu in uvedli nekak režim sodelovanja v začetku, je
                     tolikšna, da nekateri kar hočejo in hočejo z njimi ne imeti nobene zveze in
                     sodelovanja. Gotovo bi bilo v interesu stvari, da se umaknejo, a kaj, ko tega
                     ne uvidijo ne sami, ne njihova neposredna okolica. Velika nesreča. Ustvarjati
                     danes neko propagando proti domačim ljudem in jih nasilno žagati z agitacijo bi
                     se reklo razbijati narod še bolj, kakor je že razbit, a nekaj je potrebno, da
                     se napravi. Prav je, da veste, koliko so te razprtije – zlasti v kat. krogu –
                     škodovale skupnemu nastopu. Mladi svet je, hvala Bogu, povsod tako radikalno
                     naroden, da si je bil od prvega začetka na jasnem, da ne sme nikoli z
                     okupatorji skupaj, zato se tudi koj postavil na stališče, da bo vodil svoj
                     osvobodilni boj; slednjič je ta smer prijadrala v OF, medtem ko se je treznejša
                     mladina vseh taborov odločila in iskala novih potov, a ni hotela prevzemati
                     odgovornosti za politično preteklost starih strank, ni hotela nikakega
                     zbliževanja in sodelovanja z okupatorjem, a voditi odkrito in določno, na
                     realnih temeljih slonečo osvobodilno borbo aktivne priprave v vsej opreznosti
                     in smotrnosti. Izločil se je iz tega sveta predvsem krog okoli Straže in zavzel
                     stališče, ki ni povsem jasno ne do okupatorja ne do drugih strank, ker ne vemo,
                     ali mu je okupator blizu zaradi svetovnega natora ali so mu bliže domače
                     stranke in struje, ker so pač domače.</p>
                  <p>Na vsak način pa boste morali misliti na to, da se razmeje kompetence med vami
                     v inozemstvu in nami doma. Na terenu se položaj tako hitro in močno spreminja,
                     da ga more uvaževati le kdo, ki stvari gleda pred seboj. Zato boste v
                     notranjepolitičnih zadevah in osebnih vprašanjih pač morali pustiti, da v
                     Sloveniji SZ nastopa kot vaš eksponent in ima polnomočje. Podobno bo treba
                     urediti stvari s Srbi in Hrvati, da potem tudi na terenu samem pridejo v stik
                     ti odbori in ustvarijo doma nekako notranjo vlado na terenu, saj to bo pri
                     dejstvu, da je Mihajlovič na terenu, še laže. Vaša zunanja naloga pa je
                     predvsem diplomatska in zunanjepolitična, da izvršujete v inozemstvu, kar je
                     potrebno domovini (boj za meje, pravno priznanje, prehrana in oskrba koj po
                     vojski, vprašanje gospodarske obnove, vojna škoda, itd. itd.). V SZ so se
                     osnovali odseki, ki naj prevzamejo skrb, da pripravijo vse potrebno za dobo
                     prevrata in prevzema oblasti na posameznih področjih. Zato bi bilo nujno
                     potrebno, da imamo od vaše strani čimprej vsaj glavni koncept prihodnje nove
                     Jugoslavije. Meje Slovenije so bile že enkrat oznanjene, a ne vemo, koliko je
                     to realno. Morali bi vedeti vsaj približno, da je stvar resno priznana pri
                     velikih državah. Nujno prosimo, da mislite na te stvari in poskušate dati
                     čimprej odgovor. Prav tako bi bilo potrebno, da si pridemo na jasno o glavnih
                     potezah federativne ureditve, da vemo, na kakšno ustavno bazo postaviti
                     Slovenijo, itd. Tu bodo pač Hrvatje imeli važno besedo, saj je njihov položaj
                     kljub »nezavisni« krepak, doma zmeraj boljši, saj se menda že četniki in
                     domobranci bratijo proti ustašem in partizanom ter Italijanom.</p>
                  <p>Položaj SZ in njeno delo se bo hitro močno okrepil, kakor hitro jo boste vi
                     podprli z omenjenimi izjavami. Da je taka povezanost struj in strank v tem času
                     nujno potrebna, to čutimo vsi, a težave bodo prej in laže odpadle, če jih še vi
                     pomagate odstraniti. Strah pred starimi načini vladanja (bodi državnega, bodi
                     strankarskega) je največja ovira. Preženite ga!</p>
               </div>
            </div>
            <div type="div2">
               <head>Glas nasprotne strani</head>
               <div type="div3">
                  <head>Domobranci niso bili kvizlingi</head>
                  <p>»Zato v Sloveniji prav zaradi tako zgodnjih začetkov OF in njene revolucionarne
                     borbe, ki je izredno hitro zdiferencirala slovenski narod, niti ne moremo
                     iskati kvizlingov v pravem pomenu besede in je tudi 'Rupnikov primer' po svojem
                     nastanku izrazito kontrarevolucionaren v pravem pomenu besede.«</p>
                  <p>Metod Mikuž, Pregled zgodovine narodnoosvobodilne borbe v Sloveniji, I. knjiga,
                     str. 302, Ljubljana, 1960.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Med svojimi in tujci</head>
               <docAuthor>Nace Ahlin</docAuthor>
               <div type="div3">
                  <p>Domobranska vojašnica je bila v Ljubljani v neki dokaj novi šoli s stranišči in
                     prostornimi, centralno ogrevanimi sobami, kar je dajalo prijeten občutek. Jaz
                     sem pri fantih vzbudil veliko pozornost, ker sem preživel turjaško tragedijo,
                     kakor smo takrat ta dogodek imenovali. Vendar nisem bil ne prvi in ne edini, ki
                     je prišel v Ljubljano s to izkušnjo. Pred menoj je sem prišel že mesec dni prej
                     poveljnik moje čete Rak, ki se je v Velikih Laščah uspešno razvezal in ušel, pa
                     tudi skoraj desetina študentov in drugih, ki so jih tam izpustili. Ti so že vse
                     povedali in jaz nisem imel dodati dostikaj novega, vendar je bilo polno fantov
                     iz mojega kraja, ki so hoteli vse ponovno slišati od domačina. Tako sem že
                     dolge dneve pravil, zakaj in kako se je to zgodilo, ko sem se spomnil na
                     Jurčičevega Krjavlja, kako je pripovedoval vojaške dogodke. Tedaj sem pomislil,
                     da sem tudi jaz morda malo smešen in začel sem se izogibati dolgim pripovedim.
                     Že tretji dan bivanja v Ljubljani pa sem doživel neprijeten dogodek, ki me je
                     silno pretresel. Patrulja je nedaleč od Ljubljane ujela moža, močne postave,
                     starega okoli 50 let. Rekli so, da je učitelj iz Žalne. Neki mladeniči so ga
                     zasliševali, in ker ni hotel dosti govoriti, so ga neusmiljeno tepli. Mož je
                     kričal od bolečin in velika množica se nas je ustavila na hodniku in nekateri
                     smo začeli glasno protestirati proti divjaškemu postopanju z njim. Za las je
                     manjkalo, da se ni vnel pretep tudi med nami, in samo vsesplošno vedenje, da
                     sem ušel s Turjaka, me je rešilo, da nisem še jaz pobral nekaj batin, ker sem
                     se zavzemal za partizana.</p>
                  <p>Dan ali dva pozneje me je obiskal bratranec Rudolf. On se je nekaj dni poprej
                     javil, da gre v novoustanovljeno železniško baterijo na Vrhniko. Tam je že bil
                     moj brat Polde in cela vrsta sovaščanov ter fantov iz okolice. Zvabili so me
                     zraven, češ, tu je toplo in spimo na mehkih sedežih osebnih vagonov. Poveljnik
                     je bil Ljubljančan, mislim, da se je pisal Pavlič. Začetek je bil prijeten, a
                     kmalu nam je bil dodeljen nemški narednik, ki nas je vsako jutro spodil iz
                     prijetnih vagonov na hribček tik za železniško postajo. Razdelil nas je na
                     desetine in začeli smo z vojaškimi vajami. Prav nobenemu to ni bilo všeč, a
                     morali smo se uriti, ker je bil narednik tečen kakor muha pod repom. Skoraj
                     redno je snežilo in včasih je bilo snega do kolen, mi pa smo ponavljali
                     tisočkrat: na levo, na desno, gor, dol. Popoldne smo se vadili na štirih
                     ogromnih topovih. Celo popoldne smo jih pripravljali za strel, kajti za to je
                     bilo potrebno osem mož na top. Vsak je imel določeno opravilo, in ko je bilo
                     vse pripravljeno, smo morali spet vse pospraviti. Tudi to je bilo mučno, a
                     vseeno bolje kakor na levo, na desno. Jaz in še drugi smo gledali, kako bi se
                     izognili temu početju, a ni bilo dosti možnosti. Poročnik je opazil, da sem
                     uporen in se na vse načine izogibam vaj. Resno me je posvaril, češ, če hočemo
                     biti vojaki, se je treba uriti in ubogati, saj smo na Turjaku sami občutili,
                     kako je, če ni reda in discipline. Mož je bil očetovsko dobrohoten in uvideven,
                     jaz pa sem se še vedno izogibal vaj in to je narednik opazil in me je imel na
                     piki. Neki dan sem skočil na vlak in za cel dan odšel v Ljubljano na potep brez
                     dovoljenja. Narednik je opazil, da me ni bilo, in je zahteval, da se kaznujem
                     in napodim iz enote. Tako sem moral ob povratku najprej na zagovor, temu pa je
                     sledilo sedem dni zapora in premestitev. </p>
                  <p>Drugi dan sem pobral culico, se poslovil od Poldeta in Rudolfa, vaščanov in
                     prijateljev ter s prvim vlakom odšel na Ljubljanski grad, kjer je takrat menda
                     bilo edino kazensko središče za poredne borce, kakršen sem bil jaz. Za mene je
                     bilo to prvo srečanje z arestom. Ta zapor res ni bil hud. Imeli smo ogromno
                     dvorano s posteljami, mizo, oknom proti mestu, vrata pa so bila noč in dan na
                     široko odprta. Hrana je bila enaka kakor v vsaki enoti. Poležavali smo vse
                     dneve, igrali karte ali šah in se sprehajali po malem dvorišču, kolikor smo
                     hoteli, le ven iz gradu nismo smeli. Stražar je na nas budno pazil.</p>
                  <p>Po tednu dni sem dobil listek, da sem premeščen v Grosuplje. Tam me je veselo
                     pozdravil soborec s Turjaka Vinko Mehle, ki ga bom poslej imenoval Cene, kakor
                     so mu v resnici vsi rekli. Zima je pojemala, malo snega pa je še ležalo po
                     senčnih straneh hribčkov, ko je prišlo povelje, da naj vzamemo odeje in gremo
                     za tri dni na pohod proti partizanom. Odkorakali smo po meni že znani poti
                     proti Turjaku, a namesto v grad smo zavili proti cerkvici Sv. Ahaca na strmem
                     hribu. Cerkev ni bila požgana, vendar pa popolnoma prazna. Mi smo se razvrstili
                     po hribčku vse naokoli, skopali malo lukenj in čakali tam čez noč. Prihodnji
                     dan je peljala mimo dolga kolona tovornjakov proti Kočevju. Bilo je neusmiljeno
                     mrzlo podnevi in ponoči, a ognja nam niso dovolili zakuriti. Sredi dneva smo
                     odšli proti Velikim Laščam.</p>
                  <figure>
                     <graphic url="slike_z_11/z_11_14.png"/>
                     <head>In potem pot in križ ob poti in iz globine gozda krik <name type="author"
                           >Mirko Kambič</name>
                     </head>
                  </figure>
                  <p>Kakšen kilometer za gradom pa smo se razdelili. Glavnina, to je nemški stotnik
                     z nemško desetino, je šla naprej, desetina domobrancev, ki sem jo vodil jaz, pa
                     jo je spremljala. Zavili smo na desno prek globoke doline in šli v nasprotno
                     stran po široki čisto nenaseljeni dolini, na koncu pa se obrnili levo in trčili
                     na skromno bajtico. Čeprav je bilo le malo čez poldne, nam je »špicelj«, to je
                     neki nemški narednik, ki nam je prinašal povelja stotnika, rekel, da bomo tu
                     prenočili. Naša desetina je bila dolžna postaviti stražo, drugi pa smo posedali
                     naokoli. Pri hiši je bil oče, visok, bolj suh mož okoli 50 do 60 let, mati
                     okoli 40 do 50 in hčerka okoli 12 let. V štali nas je zvedavo gledala ena sama
                     liska. Stotnik se je takoj udomačil v hiši za mizo, mi pa deloma v malem seniku
                     in na listju v enako majhni lopi. Mati nas je zvečer vabila v vežo, da bi se
                     malo pogreli ob ognju. Ona je medtem skuhala par krompirjev in malo mleka ter
                     poklicala očeta in hčer. Lepo so se prekrižali in zmolili očenaš, kar se mi je
                     od sile lepo zdelo. Že več kot leto dni sem bil od doma, kjer smo pred jedjo
                     redno molili in zvečer še rožni venec, pa se tega nisem nikoli spomnil in tudi
                     noben drug ne. Zjutraj smo se pripravili na odhod proti Sv. Gregorju po nekem
                     kolovozu. Komaj smo se oddaljili za kakega pol kilometra, smo se ozrli in
                     videli dim iz bajte, kjer smo prenočili. Na vso moč smo tekli nazaj in medtem
                     videli, kako so Nemci zažigali še štalico in malo lopo, hiša pa je bila že vsa
                     v plamenih. Skočil sem pred stotnika in z vso jezo kričal, zakaj ogenj. Rezko
                     je nekaj ukazal »špiclju« in on nas je začel naganjati stran. V nas vseh je
                     pokalo od jeze, kajti če smo kaj sovražili, je bilo to požiganje hiš. Kaj ni
                     bilo med našimi voditelji in Nemci nobenega dogovora glede tega? Ta prizor je
                     bil zame najbolj mučen v vsem življenju. Če se še enkrat vrnem na obisk, bom
                     šel tja poizvedet o ljudeh, če bo mogoče. Predstavljam si, da je oče znal nekaj
                     nemško in je morda zvečer enemu od vojakov ali celo stotniku kaj rekel, pa so
                     zaradi tega sumili, da podpira partizane. Okoli Velikih Lašč smo se potepali še
                     dva dni, pa nismo izstrelili niti enega naboja. Bil pa sem pri mnogih drugih
                     praskah in sodeloval tudi pri večjih akcijah. Ker sem bil domačin, sem moral
                     biti za kažipota. Pri domobranstvu se mi ni dopadlo, da se večina naših
                     častnikov ni nič dosti zanimala, da bi lovili partizane, vsi pa so iskali neke
                     zveze in skrivne novice od »zaveznikov«. Če bi se naši častniki vsaj pol toliko
                     zanimali za zasledovanje brigad, bi jih že 1944. leta polovili. Tako pa so
                     gradili radiooddajne postaje, zbirali orožje in likali svoje uniforme. Kolikor
                     sem bil jaz vpleten v to, je bilo proti moji volji.</p>
                  <p>Spomladi je v lepem, sončnem dnevu letalo popolnoma nepričakovano začelo metati
                     bombe na vas Plešivica. Bili smo vsi iznenadeni, jaz še posebej, saj je v tej
                     vasi bil priženjen že vrsto let moj starejši brat Ivan, ki je bil tisti dan v
                     Ljubljani. Pol ure po bombardiranju je prišla v Grosuplje z vozom in konjičkom
                     bratova žena z osem let staro hčerko Lojzko, ki je bila vsa v krvi. Pospremil
                     sem ju k domobranskemu zdravniku. Ta je menil, da mora takoj v Ljubljano v
                     bolnico. Na srečo je bil vlak na postaji in sem nanj spravil ranjeno punčko.
                     Nazaj grede sem vpadel v pisarno nemškega stotnika in ga v jezi nadrl, zakaj
                     bombardirajo. Poklical je nekaj vojakov in odvlekli so me pred poveljnika, ki
                     se je pisal Zrinc ali Zrinšek. Tudi on je bil ves besen in ni vedel, ali bi
                     kregal mene ali pa bi se skupaj jezila. Rekel je, naj grem leč, da se ohladi
                     jeza, ker v razburjenju ni dobro delati odločitev. Pričakoval sem, da sem si
                     zaslužil kazen kakšen teden bivanja na Ljubljanskem gradu, a me ni nobeden več
                     klical na zagovor.</p>
                  <p>Kakšen teden potem sem ravno večerjal v svoji sobi, ko vstopijo »špicelj« in
                     dva civilno oblečena moža. Eden od njiju je govoril slovensko. Povprašali so za
                     mojega vodnika, ki pa je tisti dan nekam šel. Naenkrat so potegnili pištole in
                     rekli, da smo vsi aretirani. Mislili smo, da je to šala, a oni so bili resni in
                     smo morali ven. Zunaj so nas odbrali okoli osem in odpeljali v Ljubljano, pa ne
                     na Grad, temveč na Miklošičevo cesto, kjer so bili zapori. Prespali smo skupaj,
                     zjutraj pa so večino izpustili, obdržali so le mene in Ceneta. Zaprli so naju
                     za nekaj tednov v samice v prvem nadstropju. Zaslišali so me enkrat in bili
                     čisto dostojni, nobene grožnje in obdolžitve, zato sem se okorajžil in vprašal,
                     zakaj so me zaprli. Odgovorili so, da je treba nekatere stvari razčistiti, in
                     ko bo to končano, me bodo gotovo izpustili. Dokler sem bil v celici, je bil moj
                     paznik čokat mož, star kakih štirideset let, ki mu je bilo ime Polde Potokar.
                     Bil je od sile resen, tih, a dobrodušen mož. Tudi nisem bil vedno sam, nekaj
                     dni mi je delal družbo mož iz Litije, ki se je pisal Pleničar. Pred vojno je
                     bil tam gostilničar in uslužbenec na okrajnem glavarstvu. Njega so zaprli, ker
                     niso doma našli njegovega sina Dušana. Mož je bil hudo v strahu, da ga ne bi
                     ustrelili ali pa poslali v Dachau, kjer ne bi preživel, saj je bil star že
                     šestdeset let. Bil je od sile prijeten mož in odlično sva se razumela. Po nekaj
                     tednih so ga izpustili in meni je čez nekaj dni poslal majhen paket hrane in
                     cigarete, za kar mu bom hvaležen do groba, saj je bil sam begunec, pa se je
                     vendar na prostosti spomnil name. Nikoli se mu nisem mogel zahvaliti za to,
                     upam pa, da ga je poplačal Bog. Po nekaj tednih so me prestavili v skupno sobo
                     in počutil sem se bolj na počitnicah kakor v zaporu. Skoraj redno smo šli vsak
                     dan po eno uro na dvorišče na sprehod, pazniki so bili domobranski policaji,
                     nekateri doma celo iz naših krajev, in so nam šli na roko, kolikor so mogli.
                     Eden od njih, ki se je pisal Jančar, bolj slaboten fant z nekoliko pokvarjenim
                     ušesom, je meni in Cenetu ponujal možnost, da uideva, a to mi še na misel ni
                     prišlo. Kam naj bi ušel in po kaj, doma ne bi mogel biti, ali naj bi spet sedel
                     v goščavi in gledal, kako se mati muči pri delu, jaz pa bi samo ležal in jedel
                     kakor trot. Ne hvala, sem sem bil na silo pripeljan in tu bom čakal. Tega fanta
                     je nekdo zatožil, zaprli so ga in konec 1944 odpeljali v Dachau, od tam pa
                     nekam prek Severnega morja z ladjo na delo. Med potjo so ladjo zavezniška
                     letala bombardirala in potopila. Tedaj je izgubilo življenje okoli 20
                     domobrancev, med njimi tudi podpolkovnik Dežman in nadporočnik Zrinšek, tako
                     sem vsaj slišal ali bral nekje. Sicer pa je bil čas od sile zanimiv in menda
                     nikjer na svetu ni laže izvedeti novic kakor v zaporu. Tudi druščino sem imel
                     hudo zanimivo. Ne samo, da je bilo pogosto samo v našem bloku nad stotnijo
                     domobrancev, med njimi tudi visokih častnikov, kakor podpolkovnik Dežman,
                     podpolkovnik Peterlin, major Križ, liberalni minister Ivan Pucelj, dr. Otmar
                     Pirkmajer, cela vrsta srbskih častnikov (ti so bili Mihajlovičevi poslanci in
                     kurirji), pa Nemci, Madžari, Rusi in Poljaki, pa ljubljanski trgovci, ki so jih
                     ujeli pri črni borzi. Med njimi je bilo tudi kakih deset mož, ki so po
                     Ljubljani in okolici lovili pse in mačke in prodajali njihovo meso po visokih
                     cenah. V sobah, ki so bile delane za deset jetnikov, nas je bilo po trideset.
                     Veliko večino teh niso nikoli poslali v taborišče, ampak so jih za kakšen teden
                     priprli in nato izpustili. Med nami bil nekaj tednov lastnik strojarne iz
                     Šentvida pri Stični Lavrič. Imel je cel zabojček cigaret in bil na moč
                     radodaren. Odkrito se je bahal, da je sodeloval s partizani in strojil kože
                     zanje. Menil je, da to ni nič napačnega, češ, jaz sem strojar in to sem delal,
                     pa nič več. Nisem soglašal z njim, a cigarete sem pa rad jemal od njega. Kaj
                     pravi pregovor: iver v očesu brata vidiš ... V zaporu so me obiskali bratje,
                     razen Poldeta, in enkrat celo mati. Vsem sem se smilil, letali so okoli vseh
                     mogočih poglavarjev, da bi me spravili ven, a od vseh so dobili skoraj enak
                     odgovor, da me bodo izpustili, ker nisem nič hudega naredil. Edini, ki je bil
                     zadovoljen, sem bil jaz. V zaporu smo redno dobivali časopise, s partizanske
                     strani pa njihove novice. Brali smo o sporazumu Tito–Šubašič in obhajale so nas
                     temne slutnje, da bodo partizani zmagovalci. Partizani so se tega od sile
                     veselili, vendar ves čas bivanja v tem zaporu ni nikoli padla žal beseda o nas,
                     ki smo bili domobranci. Neka solidarnost je vladala med nami, ki je ne najdete
                     nikjer drugje kakor samo v zaporu med jetniki.</p>
                  <p>Nekega večera smo takoj po večerji po seznamu dobili po tri hlebčke kruha in
                     sporočilo, da gremo še ta večer v Dachau. S seboj nismo smeli vzeti nobene
                     prtljage, smeli smo le pisati domov. Za taborišče nas je bila določena dobra
                     polovica iz nadstropja. V meni ta novica ni vzbudila nobenega strahu, prej
                     veselje, vendar vriskal nisem, pa tudi drugi ne. Nezvezani smo odkorakali sredi
                     noči na železniško postajo. Spremljala nas je truma domobrancev in nemških
                     vojakov. Zlezli smo v vagone, živinske seveda, in kmalu nas je zazeblo kakor
                     mlade peske, kajti mraz je bil in pod nogami je sneg cvilil. Odrinili smo prav
                     počasi malo pred zarjo, in ko se je naredil dan, smo se ogledali. Na enem koncu
                     vagona je bila domobranska stran, na drugem pa partizanska. Takrat in še dolgo
                     pozneje nismo vedeli, da je bil med nami tudi slaven partizanski general (ime
                     sem pozabil). Bil je še mlad človek, star okoli 30 let in srednje postave. Po
                     »osvoboditvi« nas je obiskal, zaničljivo pogledal in brez besede odšel. Med
                     nami so bili štirje frančiškanski duhovniki, podpolkovnik Peterlin, major Križ,
                     Jože Bitenc, Zagoršek, neki učitelj, tajnik Kmečke zveze Finc, Žekar Martin,
                     neki salezijanski bratje (eden od teh je, kot sem bral v Družini, umrl letos,
                     bil je krojaški mojster), največ pa je bilo Ljubljančanov. Vseh skupaj nas je
                     bilo menda petdeset in na drugi strani enako število partizanov. Vsi smo imeli
                     samo roke v žepu, samo dr. Otmar Pirkmajer in podpolkovnik Peterlin sta imela
                     natrpane nahrbtnike, polne perila, odej, hrane in steklenico vroče kave. Ta
                     očitni privilegij je motil nas in njiju. Poskusila sta nekaj deliti z drugimi,
                     pa vsem res nista mogla pomagati s temi dobrotami. Na Jesenicah so nas »naši«
                     zavezniki bombardirali in prestrašili, potem pa smo počasi nadaljevali pot
                     proti Monakovu (Münchnu). Redno vsak dan so vagone odprli in nam pokazali, kje
                     lahko opravimo potrebo ob progi, in istočasno smo dobili majhno merico tople
                     juhe. Če se upošteva, da je bila dežela že močno razbita, se mora priznati, da
                     so se še dobro potrudili za nas, le zakaj se niso partizani od njih naučili,
                     kako se postopa z jetniki.</p>
                  <p>Po treh dneh smo pristali v taborišču Dachau. Tudi tu je bilo mraz in megla.
                     Prav v vsakem je bilo čutiti neki strah. Sodim, da so nas pripeljali tedaj
                     okoli 500 skoraj samih Slovencev. Po slačenju in striženju sem dobil nekakšno
                     križasto uniformo, podobno pidžami, na jopici je bil našit rdeč trikotnik, kar
                     naj bi pomenilo, da sem politični jetnik, zgoraj je bila velika črka J, kar je
                     pomenilo Jugoslawe, in spodaj številka 142715. To je bila tekoča številka in
                     moje ime od tedaj. Tu ni bilo nobene izjeme več. Tudi Peterlin in Pirkmajer sta
                     dobila enake obleke, tekoče številke in vse so jima vzeli. Dr. Pirkmajer in
                     major Križ in morda še kdo so imeli očala in to je bilo edino, kar so jim
                     pustili. Odpeljali so nas v barake in že drugi ali tretji dan smo šli na delo.
                     Življenje je bilo zares neprijetno, hrana pičla, vstajalo se je že uro pred
                     dnevom, stali smo po cele ure v vrsti na zbornem mestu in čakali najprej na
                     preštevanje in potem na delo.</p>
                  <p>Delal sem ves čas pri skupini, ki je poravnavala jame, ki so jih naredili
                     bombniki kakšen dan poprej. Ta skupina je bila tudi največja. Rekli so, da
                     šteje več kot 10.000 mož. Jaz sem bil največ na železniški postaji v Monakovem
                     ali v okolici, tu in tam tudi na letališču, kjer sem imel priliko opazovati
                     nova letala brez propelerjev, ki so neznosno glasno sikala, vendar jih niso
                     mogli uporabiti v vojni, ker niso bila dovolj razvita. Učinki letalskih
                     bombardiranj so bili grozni. V lepem dnevu sem videl kakih 500 bombnikov na
                     delu nad mestom. Dvignili so toliko prahu in dima, da se je stemnilo nad 20 km
                     daleč. Na nogah smo bili po 14 ur na dan, pogosto smo hodili po ure peš v
                     coklah, ki so nas neusmiljeno žulile. V lepem vremenu je še šlo, a na Bavarskem
                     je večno sneg ali dež. Mislim, da je v takem stanju nemogoče preživeti eno
                     leto, in kdor koli je preživel toliko ali več, je moral krasti ali pa je bil
                     pri lažjem delu, kajti v taborišču so bili razni oddelki, kjer se je dalo kaj
                     organizirati, npr. v upravi, pri policiji, v kuhinji, vrtnarstvu in raznih
                     delavnicah, a navadnemu zemljanu, kot sem bil jaz, to ni bilo dostopno. Nacisti
                     so tu internirali najprej nemške komuniste, potem še češke, poljske in mnogi od
                     teh so imeli upravo v svojih rokah. Ko so začeli prihajati slovenski komunisti,
                     so se z njimi hitro seznanili in jih vrinili na lahke in varne položaje. Dosti
                     narodnosti je dobivalo podporo od mednarodnega Rdečega križa. Francozi,
                     Belgijci, Holandci so prejemali vsak teden po pet kilogramov težke pakete
                     hrane, Poljaki samo enkrat mesečno, Slovenci in Jugoslovani pa čisto nič. Ti
                     paketi so imeli velik pomen za vse, saj se je dobršen del razdelil med vse
                     jetnike, ali pa so ga pokradli.</p>
                  <p>V taborišču pa so bili tudi veseli dogodki. Eden od učiteljev je na hitro
                     spravil skupaj pevski zbor in ob sobotah, ko smo zgodaj nehali delati, ga je
                     sklical, pa smo zapeli kakor na svatbi. V barakah je bila kantina. Za par borih
                     mark smo mogli kupiti paket tobaka in papirčke. Kar hitro sem se privadil zviti
                     cigareto. Kupiti je bilo mogoče tudi za žlico mehkega sira, kos salame in liter
                     piva. Ko smo zapeli, so cigarete kar deževale od hvaležnih poslušalcev. Tu in
                     tam smo dobili še kakšne piškote in si vse bratovsko razdelili. Na drugem koncu
                     taborišča pa je igrala godba na pihala, večinoma so bili to Čehi. Smeli smo se
                     prosto sprehajati po glavni cesti med barakami. V nedeljo smo bili prosti dela,
                     a ne zbora. Tudi nismo smeli na glavno cesto. Pisali smo pisma domov in nekega
                     velikonočnega dne sem smel iti tudi k slovenski maši. Maševal je štajerski
                     duhovnik brez ene roke, a gneče v baraki ni bilo, tudi petja ne, samo na koncu
                     maše je poizkusil z alelujo, pa mu ni šlo. Kmalu sem bil premeščen v drugo
                     barako čez cesto. Tu je bil »štubar« ali starešina Slovenec, edini v vsem
                     taborišču. Pisal se je Škrjanc ali pa Ščinkavec. Doma je bil iz okolice Mengša
                     in po poklicu litograf. Bil je velik, debel, tehtal je čez 100 kg. Ni bilo
                     nobene spremembe, samo pevskega zbora ni bilo več, ker je učitelj (mislim. da
                     se je pisal Boris Grad) ostal čez cesto.</p>
                  <figure>
                     <graphic url="slike_z_11/z_11_15.png"/>
                     <head>Dolenjski svet – Jarmiček </head>
                  </figure>
                  <p>Zadnje tedne smo kopali globoke protitankovske jarke okoli mesta. Še predno smo
                     jih dokončali, se je že slišalo bobnenje topov. Nekega dne so nas takoj po
                     zboru nagnali nazaj v barake in rekli, naj vsak zvije svojo odejo in vzame
                     posodico za hrano, ker se bo taborišče preselilo. Bilo je nekaj nereda, a hrano
                     smo še dobivali, enkrat je bilo v juhi celo par makaronov. Pri delitvi hrane
                     smo se prerivali, in ko je »štubar« dal neko povelje, ga nisem razumel, kar ga
                     je silno razjezilo. Skočil je proti meni s palico v roki in po slovensko
                     zakričal: »Ti, pes beli, boš poslušal, kar jaz rečem, ali pa te ubijem!« Mahnil
                     me je po buči in zbil na tla, na tleh pa še sunil s čevljem v usta in mi izbil
                     dva zoba. Ko je videl kri, ga je pomirilo. Dovolil je, da so me odvlekli v sobo
                     na ležišče, kjer sem še bruhal kri in čisto omotičen sem bil. Ta udarec me je
                     oglušil na eno uho za več kot polovico, in še sedaj hodim, kakor bi bil pijan.
                     Bil sem pri mnogih zdravnikih, da bi me ozdravili, pa vsak samo zmajuje, češ,
                     ni ti pomoči. Preselili so borih par tisoč jetnikov, večinoma Judov, ostali pa
                     smo čakali na osvoboditev v barakah. Hrano smo dobivali redno in enako mero do
                     zadnjega.</p>
                  <p>Ves čas bivanja v zaporu in taborišču mi nikoli nobeden ni rekel žal besede, a
                     divjaški napad »štubarja« mi je vzbudil strah, kaj bo. Zato nisem delil veselja
                     z večino jetnikov, ko smo zagledali skupino umazanih USA vojakov. Prišli so
                     popoldne enkrat in taborišče je popolnoma ponorelo. Reda ni bilo nobenega več,
                     nastala je prava babilonska zmešnjava. Meni se je vrtelo v glavi in slab sem
                     bil. Prespal sem nemirno noč, že zgodaj zjutraj pa je bilo slišati povelje: »
                     Vsi Jugoslovani na zborovanje!« Upiral sem se, a »štubar« mi je grozil s palico
                     in s pomočjo Ceneta sem šel tja. Na zbornem mestu je bila ogromna slika moža,
                     ki je bil podoben Göringu, pod njo pa oder. Najprej so čitali povelje USA
                     generala in odlok o ustanovitvi dachauskega mednarodnega komiteja. Naš
                     predstavnik naj bi bil neki Popovič in Jugoslovani naj bi prevzeli varnostno
                     oziroma policijsko službo. Nato je sledilo nekaj govorov. Eden od govornikov je
                     bil mladenič, ki je prišel z našim transportom. Če me spomin ne vara, je bil
                     major, a govornik ni bil, prečital je le neko nepomembno pismo. Drugi govorniki
                     so bili dobri in vsi Slovenci. Eden med njimi je prečital zahtevo, da se vsi
                     izdajalci aretirajo in strogo kaznujejo. </p>
                  <p>Po vrnitvi v barako smo komaj kakšno uro posedeli, pa so nas že začeli klicati
                     po imenu. Pred barako nas je čakal ducat mladih fantov, lepo civilno oblečenih,
                     z našitkom Lager Polizei na rokavih in s partizanskimi kapami z ogromnimi
                     rdečimi zvezdami na glavah. Rekli so, da smo aretirani in moramo z njimi v
                     arest na obračun za vse naše grehe. V moji baraki so nas pobrali, mislim, šest,
                     med njimi je bil Ante Antosijevič, majhen mož, star okoli 50 let. Bil je sokol
                     in olimpijski telovadec na orodju. Odločno se jim je uprl, češ vi ste dolžni
                     delati red, ne pa obračunavati z ujetniki. Skočili so nanj in ga neusmiljeno
                     pretepli s palicami. Vsega krvavega so odvlekli z nami. Pri neki baraki smo
                     malo počakali, pripeljali so še podpolkovnika Peterlina, majorja Križa, štiri
                     frančiškane in kaplana Šeškarja z Iga. Vseh nas je bilo okoli 25 mož. Pred
                     skupino je prišla neka Amerikanka, stara okoli 40 let, v uniformi častnika, pa
                     brez čina. Spremljal jo je črnski vojak. Ukazala je, naj dvignemo roke, vojak
                     pa je naperil puško v nas in tako je posnela nekoliko slik. Podpolkovnik
                     Peterlin je znal angleško in ji je nekaj rekel, ona pa se je samo zaničljivo
                     nasmehnila, zamahnila z roko in odšla.</p>
                  <p>Na koncu taborišča za kuhinjo je bila nizka zidana stavba, ki je nikoli poprej
                     nisem opazil. V njej je bilo kakih 30 celic z lepimi zamreženimi okni. Med
                     njimi sta bili dve celici v velikosti stranišča, brez pohištva, samo s
                     straniščem na sredi in tudi brez okna. Za zrak je bilo nekaj za prst velikih
                     lukenj visoko v zidu. Druge celice so Nemci rabili za visoke in pomembne
                     jetnike. Če se je kdo kaj pregrešil, so ga menda dali samega v ta bunker, kjer
                     je ležal na cementu. Nas pa so stlačili noter sedem, zato smo odločno
                     protestirali, naj ne bodo slabši od nacistov. Zavrnili so nas, da naj delamo
                     pokoro, saj ne bomo tu dolgo, samo nekaj bodo še pripravili in začeli nas bodo
                     klati, pa čisto počasi, ker svinje, kakor smo mi, ne zaslužijo nobenega
                     usmiljenja. Zaprli so vrata in menda bi se vsi podušili, če ne bi venomer
                     odpirali lopute in nas zmerjali še dosti bolj divje kakor v Velikih Laščah. To
                     nas je spravilo v popoln obup. Edini, ki je še ohranil nekaj korajže, je bil
                     major Križ. Čepeli smo drug na drugem tiho kakor v grobu. Nagovarjal nas je,
                     naj kaj govorimo, potem pa je sam povedal svojo življenjsko zgodbo, kako ga je
                     stric, ki je bil avstrijski častnik, nagovoril, naj gre na vojaško akademijo.
                     Za na pot mu je kupil aparat za britje, ki ga je vsa dolga leta uporabljal in
                     ga je prinesel tudi v Dachau, kjer so mu ga odvzeli. Govoril je in še celo šale
                     je zbijal kakšno uro, a od nobenega ni dobil niti besede. Po kakšni uri je tudi
                     on utihnil in zapadel v otopel molk. Med nami je bil tudi kaplan Šeškar in po
                     neki izredno brutalni grožnji se je oglasil, da bodimo pripravljeni na smrt.
                     Podelil nam je odvezo in vsi otopeli smo čepeli kakor živi mrliči. Pozneje smo
                     računali in menili, da je to trajalo tri dni in noči, četrti dan pa so skozi
                     linice pogledali trije ameriški častniki. To nas je zbudilo in potožili smo, da
                     čakamo na usmrtitev. Menili so, da je prav, sa je SS (esesovce) treba vse
                     pobiti. Gospod Šeškar se je prebudil iz otopelosti in rekel, da nismo bili
                     nikoli esesovci, on pa da je katoliški duhovnik. Bilo je dosti hihitanja, in
                     nekdo je rekel: »Če si ti duhovnik, sem jaz papež.« Uro pozneje so prišli kukat
                     še drugi. Jože Bitenc je bil najbolj strasten kadilec, kar sem jih v življenju
                     srečal. Opazovalcem je rekel, da ga bodo vsak čas zaklali, in želi, da mu
                     izpolnijo zadnjo željo in mu dajo cigareto. To jih je ganilo, dali so vsakemu
                     po eno cigareto in začeli smo puhati. To pa nas je tako dušilo, da smo se
                     davili. Ukazali so odpreti vrata in začeli smo kobacati na hodnik. Nobeden ni
                     mogel stopiti na noge. Priteklo je polno tovarišev z rdečimi zvezdami in
                     odvlekli so nas v celice s posteljami in oknom, tudi je vsak dobil odejo. Še
                     isti dan smo dobili toplo hrano in okoli 30 gramov dobrega kruha. To nam je
                     dalo malo korajže. Tu in tam so nas spustili na malo dvorišče med kuhinjo in
                     bunkerjem. Priganjali so nas tudi na delo. Ribati in pometati smo morali hodnik
                     in neko pisarno. Zmerjanje je ponehalo in neki pazniki so bili celo prijazni do
                     mene, Ceneta in fantov iz Šentjerneja. Dali so nam cigarete in še kak košček
                     kruha. Enkrat smo bili klicani tudi na zaslišanje. Na to smo bili pripravljeni,
                     saj so že prej zaslišali častnike. Ko so poklicali mene, sem tako lagal kakor
                     ciganček. Tisti junak, ki v Velikih Laščah ni hotel lagati, je v bunkerju
                     »umrl«, ostal je le še velik strahopetec. Mislim, da bi me izpustili, a je
                     nekega dne prišel učitelj iz Žalne, ki so ga domobranci tepli v vojašnici. Jaz
                     in Cene sva bila klicana predenj. Povpraševal je, čigav sem in če imam brata na
                     Plešivici. Ko sem mu to potrdil, me je ostro pogledal in dejal: »Fant, ti si ta
                     beli. Slišal sem za vašo družino, vsi ste na oni strani. Ti boš šel z nami v
                     domovino in dal odgovor za svoje pregrehe.« Zapisal je nekaj na polo papirja in
                     me odslovil. Kdo bi mislil, da bom tega človeka še srečal živega. Videti je bil
                     zdrav in krepak in gotovo je imel visoko funkcijo ali vsaj ugled, če je lahko
                     samostojno odločal, ali me izpusti ali ne. Podobno je bilo s Cenetom, medtem ko
                     so isti dan izpustili Šentjernejce, vse duhovnike in Antosijeviča.</p>
                  <p>V Dachauu so tudi tiskali Dahavski poročevalec in tega so včasih dali čitati
                     nam v vsako celico. V njem sem bral, da je 20.000 četnikov prešlo v Italijo, a
                     Mihajloviča ni bilo med njimi. Neki dan je bilo tudi drobno poročilo neke tuje
                     agencije, da je iz Avstrije bilo vrnjenih 12.000 domobrancev. Debelo smo
                     pogledali, če je to mogoče. Stikali smo glave in prevladovalo je mnenje, da je
                     to potegavščina in nas strašijo. Podpolkovnik Peterlin je menil, da ne more
                     biti res, ker je to proti vsem zakonom. Neki dan sem s Peterlinom čistil
                     pisarno. Paznika ni bilo in namignil mi je, naj bom glasen, če pa pride paznik
                     naj zakašljam. Brskal je po papirjih in začel nekaj pozorno čitati. Ves je
                     prebledel in mi rekel: »Čitaj tole in si zapomni za primer, da ostaneš živ!«
                     Čital sem zapisnik zaslišanja majorja Glušiča, ki je ves čas vohunil za
                     zaveznike. V njem je pisalo približno tole: »Izjavljam, da je bilo slovensko
                     domobranstvo organizirano in vodeno od nemških SS–ovcev, oni so dejansko tudi
                     bili SS–ovska organizacija.« Podpolkovnik Peterlin je bil ves obupan, češ,
                     vidiš, kako se mož laže in nas grdi, pa kako smo mu mi pomagali in ga krili.
                     Dejansko smo mi vsi ravno zaradi njega in njegove skupine prišli v to
                     taborišče. Kako se zdaj strahopetno izgovarja, nas pa pusti na cedilu, pa je
                     njegova dolžnost, da bi nas spravil ven. Za Glušiča sem to pot prvič slišal. V
                     Dachau je prišel s transportom kakšen mesec prej. Pozneje sem ga srečal v mestu
                     Dachau, morda kake trikrat. Od Amerikancev je dobil lepo uniformo in avto. Šel
                     je preko Avstrije v Italijo, obiskal vsa taborišča, prenesel pisma za vsakega,
                     ki ga je prosil, tudi zame. Vrnil se je s pismom od brata Franceta, tako sem
                     zvedel, da sta bila dva brata vrnjena, France in Ivan pa sta v Spittalu. Glušič
                     me je vabil, naj bi šel z njim v Avstrijo, pa bi šli malo čez mejo, pa sem
                     odločno odklonil. Nikoli mu nisem povedal, da sem čital njegovo izjavo. Lahko
                     bi mu očital, a tedaj sem že sam izkusil, kaj je strah, in on je moral varovati
                     svojo kožo.</p>
                  <p>V zadnjem tednu smo tehtali, ali bi ušli iz taborišča. Podpolkovnik Peterlin je
                     menil, da bi med sprehodom skočili na neoboroženega stražarja in zlezli skozi
                     ograjo. To bi res lahko storili, a ne jaz ne kdo drug ni kazal navdušenja iti
                     ven skoraj gol, brez vsakega dokumenta in znanja jezika. Pazniki so bili
                     oboroženi s pištolami, ki so jih skrivali, in z lovskimi puškami, ki so jih
                     nakradli po hišah v okolici mesta. Proti koncu so bili silno zaposleni s
                     pakiranjem za odhod v domovino. Tedaj sem tudi razumel, zakaj je nekaj dni po
                     osvoboditvi prenehalo zaničevanje in zmerjanje. Ves čas in moči so posvetili
                     ropanju civilistov in njihovih hiš. Nagomilili so silne kupe stvari, posebno so
                     cenili zlatnino, ure in fotografske aparate. Dahavski poročevalec je prinesel
                     karikaturo, kako si ti jetniki predstavljajo vrnitev. Narisan je bil velik
                     aeroplan, oprtan s paketi, da se je kar za njim vleklo. Med pazniki je bilo
                     čutiti razkol med tistimi, ki so samo gledali, kaj bi kje ukradli in odpeljali
                     domov, in tistimi, ki so nas vestno pazili. Dan ali dva pred našim odhodom sem
                     se po nemirni noči zbudil vrtoglav in z bolečino v trebuhu, kakor bi v njem
                     ležala vroča opeka. Potožil sem Cenetu in takoj je pomislil, da imam tifus. Ta
                     bolezen je bila v taborišču hudo razširjena. Zdravila zanjo ni bilo in menda ga
                     še sedaj ni. Če zboliš, ozdraviš ali pa umreš. Cene je razbijal po vratih in
                     končno je paznik prišel pogledat. Poklical je zdravnika, ki je samo potipal moj
                     trebuh in ponovil Cenetovo ugotovitev. Odvlekli so me na neki hodnik in kmalu
                     sta prišla dva črnca in me nič kaj nežno odvlekla v bolnico. Bolezen me je
                     rešila.</p>
                  <p>Pozneje sem se neštetokrat vprašal, če bi se bili mogli izogniti tej tragediji,
                     in vedno sem zaključil, da se ni bilo mogoče. Tudi če bi mi to pričakovali,
                     česar nismo, saj je med nami vladala sloga in nobene grožnje nikoli nisem
                     slišal, dokler me ni »štubar« obrcal. Lahko smo veseli, ker nas niso prve dni
                     linčali ali nam niso razbili glav, za kar so gotovo imeli čas in priložnost.
                     Pazniki so bili sami mladi, zdravi fantje, le od kod so se vzeli. Nekaj dni
                     pred odhodom ostalih se je zbrala desetina nekomunistov, med njimi dva
                     frančiškana, duhovnik Šeškar, major Glušič, Antosijevič, Bolko Martin, Kotnik
                     Franc, prof. Vinko Lipovec (dolgoletni urednik A. domovine), dr. Zdravko Kalan
                     in morda še kdo. Vsi ti so bili v času, ko so nas zaprli, v taboriščni bolnici,
                     pa so bili med tem izpuščeni. Nobeden od naštetih ni bil domobranec. Če bi le
                     eden od teh imel korajžo in bi Amerikancem pojasnil, zakaj smo zaprti, bi
                     storil nekaj podobnega, kot je dr. Meršol na Koroškem. Prepričan sem, da bi
                     partizanom ukazali, naj nas izpustijo. Vsak izmed njih je dobro znal nemško,
                     kar je bilo nujno za tak korak, a niti eden med njimi ni imel korajže in tudi
                     vsi skupaj ne. Izginili so iz taborišča, duhovniki so našli zatočišče v
                     župnišču v Dachauu, drugi pa pri družini, ki je upravljala BALWA LAGER. (To je
                     bilo podjetje, ki je od okoliških kmetov sprejemalo žito in vodilo razdelitev v
                     mline in trgovine.) Ta družina je bila silno izpostavljena ropanju bivših
                     jetnikov, posebno hudi in krvoločni so bili pripadniki poljske narodnosti. Da
                     bi se zavarovali pred njimi, so sprejeli in hranili omenjeno skupino. (Bili so
                     tam skoraj leto dni.) Tam jih je pogosto obiskal dr. Otmar Pirkmajer, ki je bil
                     takrat še v bolnici, pa tudi če bi bil zunaj, bi najbrž ne našel korajže reči
                     eno samo besedo za nas. Tiste, ki so bili zaprti, so namreč nekaj dni pozneje
                     odpeljali v domovino in skoraj vse pobili.</p>
                  <p>Ob ločitvi si s Cenetom, ki je bil med njimi, nisva podala niti roke in nikoli
                     več se nisva videla. Tako sem izgubil najbolj zvestega in najbolj vrlega
                     prijatelja. Cene je bil tri leta starejši od mene. Imel je samo pet razredov
                     osnovne šole na Polici. Odslužil pa je že vojaški rok jugoslovanskemu kralju.
                     Že v začetku 1942 je neki pripadnik OF zatožil njega in še okoli 15 fantov iz
                     okolice Grosuplja, da so partizani. V resnici so bili to samo elitna kmečka
                     mladina. Bil je interniran na otok Rab v mrzli zimi in trpel hudo lakoto.
                     Gotovo bi kmalu umrl, pa se je med tem časom ustanovila na Polici vaška straža
                     in so zahtevali, da se ti fantje izpustijo. Tudi jaz sem izkoristil priliko in
                     zahteval izpust brata Lojzeta in moža moje mlajše sestre. Že nekaj tednov po
                     prihodu domov se je priključil vaški straži na Polici in bil v prvi praski s
                     partizani ranjen v nogo. Komaj se je noga zacelila, je že šel na Turjak, po
                     nekaj mesecih pa v Dachau. Mislim, da je to primer človeka, ki ni nič hudega
                     naredil in da je bil on res mučenik. Naj mu bo Bog dober plačnik za njegove
                     številne žrtve in trpljenje.</p>
                  <figure>
                     <graphic url="slike_z_11/z_11_16.png"/>
                     <head>Dolenjski svet – Kula</head>
                  </figure>
                  <p>Zbudil sem se v lepi svetli sobi v postelji z rjuhami in prijetno mlado dekle
                     me je brisalo. To me je na moč zmedlo, saj sem mislil, da sem v nebesih. Počasi
                     se mi je posvetilo, da sem morda v bolnici. Venomer so mi silili neko sladko
                     pijačo. Pozneje sem zvedel, da je ta bila kakav z mlekom (do takrat ga nisem
                     poznal), in kar nejevoljen sem brundal, naj mi dajo mir, ko pa nisem žejen. Po
                     nekaj dnevih so me punce nesle ven, ker je bilo lepo sončno. To me je prijetno
                     iznenadilo, saj sem bil prepričan, da je v teh krajih večen sneg in dež. Kaj
                     kmalu sem se postavil na noge in začel rogoviliti naokoli. Vsi smo bili v
                     Adamovi obleki, česar pa se človek hitro navadi. Tu je bilo osebje vse civilno,
                     nemško, le tu in tam je prišel Amerikanec in določil, kdo in kaj bo šel ven.
                     Dali so mi esesovsko bluzo in hlače in me odpeljali v neko barako, kjer je bilo
                     okoli sto Slovencev. Med njimi sem poznal samo dr. Pirkmajerja, on pa me ni
                     spoznal. Družil sem se z dvojico fantov, ki sta bila doma iz okolice Blok.
                     Videti sta bila poštena kmečka fanta in dosti časa smo prebili skupaj. Prav
                     nobeden ni nikoli omenil ničesar o partizanih. Skupaj smo hodili čez reko
                     izkopavat krompir, ga polne žepe prinašali in kuhali v taborišču, kajti lačni
                     smo bili, hrana pa je bila pičla. Nekoč nas je obiskal mož srednje postave,
                     star okoli 30 let. Rekel je, da je naš predstavnik in bo poskrbel za
                     čimprejšnji odhod domov. Pripeljal je za cel voz starih oblek in nekoga iz
                     Krškega pooblastil, naj to razdeli med nas. Dobil sem neko suknjo, čevlje in še
                     nekaj stvari. Veselje je bilo veliko in v tem sem Bločanoma omenil, da me ne
                     veseli iti domov. Bila sta zelo iznenadena in oba sta naenkrat izdavila kakor v
                     veliki bolečini, češ, ti si ta beli. Tudi pogledala me nista več in na dan
                     odhoda sem spakiral svoje bogastvo v culo in izginil za vogal na podstrešje
                     neke prazne šupe. Z dvema tovornjakoma</p>
                  <p>je prišel Rakoševič, ki je bil Titov zastopnik za vso Bavarsko. Organiziral je
                     vse transporte v domovino. Nosil je ameriško uniformo in veliko pištolo, a čina
                     ni imel nobenega, samo veliko rdečo zvezdo. Dolgo so me klicali in iskali,
                     nazadnje pa odšli brez mene. V celi baraki sva ostala sama z dr. Pirkmajerjem.
                     On je bil v začetku do mene nezaupljiv, čez čas pa se je name močno navezal in
                     brez ovinkov sem mu povedal, da se ne mislim vrniti domov. Tudi on se ni
                     nameraval vrniti, zato sva seveda začela iskati možnosti, kako bi se dalo priti
                     ven. Od ameriške uprave je dobil začasno izpustnico, da je lahko obiskal
                     skupino v mestu. Gospodinja BALWA LAGERJA je poiskala v okolici kmeta, ki me je
                     bil pripravljen sprejeti na delo. S tem naslovom je prosil za moj odpust. Na
                     tiskovino odpustnice pa bi se moral podpisati tudi naš zastopnik, ki je bil
                     neki Mariborčan s priimkom Koren. Ko sem mu pomolil obrazec za podpis, me je
                     zviška pogledal in najprej izprašal, zakaj ne bi šel v domovino. Rekel sem mu,
                     da ne maram partizanov, ker da so same barabe. Začel me je prepričevati, da je
                     doma le malo komunistov in on sam tudi ni. Je krščanski socialist, pa bo z
                     velikim veseljem šel domov. Prodorno me je pogledal in rekel, češ, fant, ti si
                     nekaj naredil, zato se bojiš. »Ja, žemlji sem rekel kruh«, sem mu zabrusil. »Že
                     res, da niso doma vsi komunisti, a vi socialisti niste nikoli niti enega
                     človeka rešili smrti, pač pa ste pomagali pri morijah.« Jezen je odložil pero
                     in šel ven. Ker ga celo uro ni bilo nazaj, sem šel v barako. Dr. Pirkmajer je
                     rekel, da ga bo on prijel za podpis in drugi dan je res podpis dobil in uro
                     pozneje sem s culico v roki odkorakal iz taborišča. Po dobri uri hoje sem bil
                     pri kmetu, ki me je lepo sprejel.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Dve pesmi</head>
               <docAuthor>Brane Senegačnik</docAuthor>
               <div type="div3" subtype="poem">
                  <head>Posvetilo</head>
                  <lg>
                     <l>Kdor nosi svoje sanje, svojo bolečino, </l>
                     <l>nevidne, v senci molka skoz življenje </l>
                     <l>in ve, da v tem, kar daje mu trpljenje, </l>
                     <l>resnica je in mir in kruh in vino,</l>
                     <l>mu dnevi sreče, dnevi strtega duha, </l>
                     <l>med sabo neločljivo prepleteni, </l>
                     <l>žare kot čisti tempelj, posvečeni </l>
                     <l>v pojoči školjki Tvojega srca.</l>
                  </lg>
                  <figure>
                     <graphic url="slike_z_11/z_11_17.png"/>
                     <head>Pesnik <name>Bara Remec</name></head>
                  </figure>
               </div>
               <div type="div3" subtype="poem">
                  <head>Morje</head>
                  <lg>
                     <l>V nespremenljivosti neba dolga rana, </l>
                     <l>v molčečem srcu temna sled.</l>
                     <l>Na vodi rože vetra, ki roka jih neznana </l>
                     <l>med sanje trosi spet in spet.</l>
                     <l>Podobe nedoumne, ki jih v čas rezlja tišina, </l>
                     <l>odgovor in vprašanje, up in molk stvari</l>
                     <l>in cvetje, ki v svetlobi niha, zanos in bolečina – </l>
                     <l>nerešeno in večno udarja val ob rob noči.</l>
                  </lg>
                  <figure>
                     <graphic url="slike_z_11/z_11_18.png"/>
                     <head>Na bregu <name>Bara Remec</name></head>
                  </figure>
               </div>
            </div>
            <div type="div2" subtype="poem">
               <head>Morilca se mi hoče</head>
               <docAuthor>Branko Rebozov</docAuthor>
               <div type="div3">
                  <lg>
                     <l>Zadal mi je neozdravljive rane, </l>
                     <l>toda v odprtem hrabrem boju </l>
                     <l>me premagati ni mogel,</l>
                     <l>nebo in zemlja bosta temu priči.</l>
                  </lg>
                  <lg>
                     <l>Šele po zahrbtni podli izdaji </l>
                     <l>me je po grozotnem mučenju </l>
                     <l>zvezanega peljal v gozd </l>
                     <l>in mi v grozo spremenjen </l>
                     <l>nagemu zaobrnil glavo k tlom, </l>
                     <l>v temi kot v rogu in skrivaj, </l>
                     <l>kot je v naravi vseh zločinov.</l>
                  </lg>
                  <lg>
                     <l>Ko me je v tilnik ustrelil,</l>
                     <l>so z menoj v brezno padle tudi zvezde, </l>
                     <l>goreča sonca, vrteča se po gori </l>
                     <l>krvavih trupel mladeničev in mož, </l>
                     <l>izdaje iste žrtve in morije.</l>
                  </lg>
                  <lg>
                     <l>Le to bi vedel rad,</l>
                     <l>če mu je roka vztrepetala,</l>
                     <l>ko je sprožil, trenilo kaj oko, </l>
                     <l>ko me je videl padati v prepad.</l>
                  </lg>
                  <lg>
                     <l>Zdaj, morilec moj in brat,</l>
                     <l>se čudežno spreminjajo reči,</l>
                     <l>ko veter cvili v polju, žvižgam jaz, </l>
                     <l>in pojem jaz, ko gozd šumi.</l>
                  </lg>
                  <lg>
                     <l>Skrivnostne klice okoli mene,</l>
                     <l>ko so prodirale v osrčje zemlje, </l>
                     <l>so prebile tudi mene in me pile, </l>
                     <l>muževnost njihova sem jaz;</l>
                     <l>na vse strani neso me korenine,</l>
                     <l>že zelenim, cvetim, izraža me pomlad, </l>
                     <l>že se razraščam v novo rast in čas.</l>
                  </lg>
                  <lg>
                     <l>Zdaj mene boš poslušal v šumu trav,</l>
                     <l>v katerih se boš odpočival, </l>
                     <l>in bo iz mojih brun ti hiša, </l>
                     <l>v kateri boš prebival, </l>
                     <l>in bom njen prag,</l>
                     <l>po katerem boš prihajal in odhajal, </l>
                     <l>in tvoje hišne duri bom, </l>
                     <l>ki jih boš odpiral in zapiral, </l>
                     <l>in miza hrastova bom v tvoji izbi, </l>
                     <l>za katero se boš vsedal, </l>
                     <l>kdaj radosten in kdaj potrt </l>
                     <l>po mojih žilah v trdem lesu gledal,</l>
                     <l>iz smreke, ki se razrastla je iz mojih prs, </l>
                     <l>morda bo narejena tvoja krsta, </l>
                     <l>v katero polože te,</l>
                     <l>preden boš zagledal se v svoj grob </l>
                     <l>in čutil, kaj je brat,</l>
                     <l>kako objem njegov je sladko blag.</l>
                  </lg>
                  <lg>
                     <l>Le to bi vedel rad,</l>
                     <l>če si matere se svoje spomnil, </l>
                     <l>kaj ti čutilo je srce takrat,</l>
                     <l>ko spremenil v pošast si svoj obraz </l>
                     <l>in stisnil, kakor zver zobe, </l>
                     <l>to rad bi vedel, brat.</l>
                  </lg>
               </div>
               <div type="div3">
                  <figure>
                     <graphic url="slike_z_11/z_11_19.png"/>
                     <head>Domobranec Branko Rebozov</head>
                  </figure>
               </div>
            </div>
            <div type="div2">
               <head>Umreti kot pav</head>
               <docAuthor>Mamerto Menaoace</docAuthor>
               <byline>Prevedel Branko Rebozov – Buenos Aires</byline>
               <div type="div3">
                  <p>Nekoč je neki Katamarčan, prebivalec argentinske Catamarque, ki je zasopel
                     komaj premagoval strmine andske Kordiljere, našel med skalnatimi vrhovi neznano
                     jajce. Bilo je preveliko, da bi moglo biti kokošje. Bilo bi nemogoče, da bi
                     kokoš sploh mogla dospeti do tja in tam izvaliti jajce. In to jajce je bilo
                     premajhno, da bi moglo biti nojevo.</p>
                  <p>Ne vedeč, za kakšno jajce gre, se je človek odločil, da ga odnese domov. Ko se
                     je z njim vrnil v dolino, ga je izročil svoji gospodarici. Le–ta je imela
                     pavico, ki je ravno valila. Ko je gospodarica videla, da je prineseno jajce
                     skoraj enako kot druga, je šla in tudi to jajce položila pod valečo pavico.</p>
                  <p>Ko so se pavji mladiči začeli valiti iz napočenih jajc, se je izvalil tudi
                     mladič iz jajca, prinesenega z gorskih višin. Resda naš mladič ni bil popolnoma
                     enak ostalim, se pa tudi ni preveč razlikoval od ostalih izvaljencev pavjega
                     rodu. In vendar je bilo to rojstvo kondorja. Da, kakor že neverjetno zveni.
                     Dasiravno se je rodil iz pavjega gnezda, ga je drugo spočetje poklicalo v
                     življenje.</p>
                  <p>Ker se ni mogel naučiti česa drugega, je mladič posnemal to, kar je videl, da
                     so počeli drugi okoli njega. Čivkal je in pokrikaval kot drugi izvaljenci in
                     venomer je sledil veliki pavici pri iskanju mrčesa, semenja ter ostankov jedi.
                     Grebel je in praskal v zemljo ali pa se zaganjal kvišku, skušajoč pozobati
                     jagode dozorelega tutia. Živel je v kurniku in bilo ga je strah pred kosmatimi
                     prikaznimi pesetov, ki so večkrat prihajali, da bi mu odžrli, kar je
                     gospodarica natrosila zadaj na dvorišču, ko so v hiši nehali jesti. Ponoči se
                     je skril v vejah rožičevega drevesa iz strahu pred podlasico in drugimi
                     nevarnostmi. Živel je sredi pavov in počel vse, kar so počeli oni.</p>
                  <figure>
                     <graphic url="slike_z_11/z_11_20.png"/>
                     <head>Teros, ptice iz pampe <name type="author">Bara Remec</name></head>
                  </figure>
                  <p>Včasih pa se je le čudno počutil, posebno kadar je bil sam. Vendar se ni
                     velikokrat zgodilo, da bi ga pustili samega. Pavi ne prenašajo samote niti jim
                     ni všeč, da bi se kdo ukvarjal z njimi. Gre za živali, ki se gibljejo vselej v
                     skupini z napihnjenimi prsmi, z našopirjenim repom ter z razprtimi perutnicami,
                     da bi vzbujali pozornost. Vsemu, kar jih vznemiri, odgovorijo krikajoče
                     porogljivo. To je značilnost pavov, teh velikih ptic, ki ne morejo leteti.</p>
                  <p>V opoldanski jasnini, ko so beli oblaki sijali v višavah, je naš kondor
                     zagledal, kako visoko na nebu veličastno plavajo mogočne ptice, ne da bi ganile
                     s perutmi. Začutil je, da ga je nekaj presunilo v globini njegove biti. Nekaj
                     takega kot klic, ki bi ga hotel vzdramiti v samem njegovem bistvu. Njegove oči,
                     vajene zreti le v tla, kje bi našle hrane, niso mogle razločiti, kaj se dogaja
                     v višavah. Njegovo srce se je prebudilo v silno domotožje. In on, zakaj tudi on
                     tako ne leti? Srce mu je bilo hitro in nemirno.</p>
                  <p>Takrat se mu je približala pavica ter ga vprašala, kaj mu je. Norčavo ga je
                     zavrnila, ko je slišala, kar ji je popavljeni kondorček zaupal. Rekla mu je, da
                     je romantik in naj ne dopusti, da bi v njem prevladale take neumnosti.
                     Dopovedovala mu je, da so oni tam zgoraj v čisto drugih sferah; naj bo realist
                     in naj jo pospremi drugam, kjer bo našel zrelih sadežev in mrčesa vseh
                     vrst.</p>
                  <p>Zmedena se je uboga žival pustila izvleči iz očaranosti: kondor je sledil svoji
                     vrstnici, ki ga je vrnila v pavji svet. Začel je znova svoje vsakdanje
                     življenje, stalno trpeč zaradi globoke razklanosti v sebi, ki je bila vzrok, da
                     se je v svoji notranjosti tako čudno počutil. Nikoli ni odkril svojega
                     resničnega kondorskega izvora. In potem je ostarel in nekega dne poginil. Na
                     žalost je končal kot pav, kakor je tudi živel.</p>
                  <p>Pomislimo, da se je rodil za višine!</p>
               </div>
            </div>
            <div type="div2">
               <head>Meč in čast – izgubljeni boj Evelyna Waugha</head>
               <docAuthor>Justin Stanovnik</docAuthor>
               <div type="div3">
                  <p>Pisatelj Evelyn Waugh (1903–1966) Slovencem ni neznan, čeprav ga naše
                     prevajalsko prizadevanje nikoli ni gledalo s tako naklonjenostjo kot druga
                     imena na visokem nebu lepe proze stoletja. Mogoče je temu krivo naše občutje,
                     ki se je še vedno najraje zadrževalo na obeh polih, v območju romantičnega
                     sentimenta in nihilistične destrukcije. Umetnost Evelyna Waugha pa temu občutju
                     ni mogla ustrezati, ker teče vsa v ključu značilnega humorja, ki ni nič drugega
                     kot discilinirano vzdrževanje razdalje do stvari. Šele ko si pisatelj zagotovi
                     mesto, od koder je mogoče zajeti celoto, dovoli spregovoriti svojemu okusu. In
                     v govorici tega okusa brž spoznamo njen osnovni ton: tu sta zadržanost in
                     tišina. V njej so seveda tudi prvine, ki bi se lahko razrastle v ironijo in
                     sarkazem, a se to nikoli ne zgodi: v dosegljivosti tega okusa je tudi čut za
                     izrednost visokega moralnega dejanja, a to dejanje vedno zablesti pred nami v
                     največji možni preproščini. Osnovni kanon te govorice ne prenese visokih
                     tonov.</p>
                  <p>Mogoče smemo to pripisati dejstvu, da Evelyn Waugh deluje v moči dveh velikih
                     tradicij: na eni strani je to uklanjanje avtoriteti stvarnosti in izkustva, ki
                     je, se zdi, od začetka vgrajena v nosilce otoške kulture, na drugi strani pa je
                     to čut za dokončnost zadnje odločitve in etično previsnost človekove poti, ki
                     ga prinaša celinski katoliški vzgon. Na to pomislimo pri vseh angleških
                     konvertitih, čeprav bi se dalo reči, da medsebojno obvladovanje obeh prvin pri
                     Chestertonu in Greenu ni tako dosledno, nenasilno in naravno kot pri
                     Waughu.</p>
                  <p>V vzorni obliki – ko pravimo vzorni, ne mislimo na nič hotenega ali celo
                     prisiljenega – srečamo to posrečeno sožitje pri filozofu patru Fredericku
                     Coplestonu. Tudi njegovi spisi so vsi v območju tišine, ki smo jo ugotovili pri
                     Waughu. Dosežena je ta tišina s previdno hojo od dejstva do dejstva, od sklepa
                     do sklepa, kjer smo pred vsakim korakom opozorjeni, da bo to morda le poizkus
                     in da se bomo čisto mogoče morali vrniti, a ko pridemo na konec, vemo, da smo
                     varno in dobro hodili in dosegli ne to, kar smo želeli, ampak to, kar je bilo
                     mogoče. </p>
                  <figure>
                     <graphic url="slike_z_11/z_11_21.png"/>
                     <head>Svetloba in senca <name type="author">Mirko Kambič </name></head>
                  </figure>
                  <p>S povedanim hočemo opozoriti na to, da Slovenci Waugha ne poznamo dovolj in da
                     mu vstop v naš svet otežujejo stvari, ki bi jih utemeljeno imeli za odličnost.
                     V nadaljevanju se bo morda izkazalo, da ima pri tem opraviti tudi kaj čisto
                     zunanjega, na primer kulturna raven in splošna kakovost ljudi, ki so v
                     preteklosti imeli poglavitno besedo v založništvu, posebej pa še predsodki in
                     varna hoja pred črto dovoljenega.</p>
                  <p>V našem prikazu se bomo od Waughovih del omejili izključno na njegovo vojno
                     trilogijo: Sword of Honour – Meč časti. To je zgodba o Guyu Crouchbacku, o tem,
                     zakaj in s kakšnimi upi je šel v vojno, kako je v njej zorel in kakšen človek
                     je, ko je bilo vsega konec, odhajal domov. Usoda Guya Crouchbacka je sicer
                     usoda enega človeka, a je povedana tako, da iz njene pripovedi prihajajo
                     glasovi o tem, kaj je ta vojna sploh bila. Junak te zgodbe se odpravi v boj v
                     upanju, da bodo tam odpadle stene njegove osamljenosti in brezciljnosti, da bo
                     udeleženost v tem boju potešila njegovo potrebo po smislu. Toda dogodki, v
                     katere se med vojno zapleta, izkušnje, ki se mu ob tem nabirajo, se vedno bolj
                     določno iztekajo v spoznanje, da so bili začetni veliki upi prazni. Zgodovina
                     ne odrešuje človeka, človek je odrešen le tedaj, če sprejme življenje, kakršno
                     mu je naloženo. Zgodba govori o tem, kako meč časti vedno bolj izgublja lesk,
                     dokler se na koncu ne izkaže, da se je uporabljal za cilje, ki mu jemljejo
                     pravico do visokega imena. Pred nami je, širše gledano, pripoved o zgodovini in
                     življenju. Ker je povedana lepo in v tišini, kot smo na začetku rekli, ne
                     zapuščamo njenega prizorišča s potrtostjo, ampak z občutkom, da smo spoznali
                     neko resnico, ki je, kot znano, v vsakem primeru osvobajajoča.</p>
                  <p>Za nas pa je ta velika pripoved zanimiva še iz nekega drugega razloga. Tretji
                     del trilogije, njegova zadnja tretjina pravzaprav, se dogaja na ozemlju
                     nekdanje Jugoslavije in pripoveduje o stvareh, ki so za dolgo dobo odločale o
                     usodi tega sveta. Vidimo ne samo, kaj se je tu godilo, ampak zaslutimo – mogoče
                     bi smeli reči, da kar vemo – zakaj se je vse godilo, kakor se je godilo. Čeprav
                     prizorišče dogajanja ni bila Slovenija, ampak južni deli nekdanje države, Lika,
                     Bosna, Dalmacija, vse velja mutatis mutandis tudi za Slovenijo, saj so bile
                     metode, ki so jih zavezniki uporabljali na tem koncu sveta, uveljavljane tudi
                     pri nas. O vsem tem pripoveduje tretji del Waughove trilogije: Brezpogojna
                     vdaja. Z njim se bomo seznanili v posebnem besedilu, v tem pa bomo skušali
                     odgovoriti na vprašanje, od kod je pisatelj črpal snov, kako je prišel do tega,
                     da je tako dobro poznal razmere v medvojni Jugoslaviji in politiko, ki so jo
                     Britanci uveljavili na njenem ozemlju v odnosu do odporniških skupin. Pri tem
                     se bomo tesno naslanjali na dve knjigi. To so najprej Dnevniki Evelyna Waugha,
                     ki jih je uredil Michael Davie (Penguin, 1979) in Življenjepis Evelyna Waugha,
                     ki ga je napisal Christopher Sykes (Penguin, 1977).</p>
                  <p>Vse se je začelo konec junija 1944. Stari Waughov znanec Randolph Churchill,
                     sin predsednika vlade Winstona Churchilla, povabi pisatelja, da odide z njim na
                     Hrvaško. Upal je, da bo Waugh kot katoličan ugodno vplival na razmere v
                     katoliški Hrvaški in morda celo na odnose med katoličani in pravoslavnimi.
                     Poleti 1944 je bila usoda povojne Jugoslavije že več kot pol leta, morda že
                     celo leto, odločena. Angleži so že odvzeli svojo podporo generalu Mihajloviču,
                     denar, orožje, politična naklonjenost, vse je šlo tedaj k Titovi komunistični
                     gverili. Glavna dejavnika pri tem sta bila, čeprav so pred njima poiskali stik
                     s partizani že drugi, William Deakin, profesor v Oxfordu, in nekdanji diplomat
                     Fitzroy Maclean. Kakor se je Maclean še pozneje (1976) hvalil, sta opravila
                     veliko delo: morala sta, kot pravi, prebiti zaroto molka, s katerim sta
                     partizane ovila London in Kairo. Na podlagi njunih poročil in njune analize
                     stanja je bil Mihajlovič izključen iz igre in odpisan, odslej je bil za
                     britansko vlado Tito njen človek na Balkanu. Maclean tudi ne pozabi povedati,
                     da ima pri tem velike zasluge Winston Churchill. On je bil tisti, ki ga je že
                     julija 1943 postavil za osebnega predstavnika pri Titu, in na njegovo pobudo je
                     septembra 1943 odšel v Jugoslavijo: »Direktna intervencija predsednika vlade je
                     končno razbila zaroto molka.« Mi bi pri tem dodali, da je Maclean dobro vedel,
                     kakšen svet s tem pomaga postavljati, saj je bil v Moskvi v letih 1937 in 1938
                     in je moral iz prve roke vedeti, kaj je komunizem.</p>
                  <p>Randolph Churchill in Evelyn Waugh sta preko Gibraltarja, Alžira, Neaplja in
                     Barija 10. julija prispela na Vis. Tu je bil Titov glavni štab, tu je bila
                     angleška vojna misija z Macleanom. O njem je zapisal v dnevnik: »trmast,
                     breznačelen, častihlepen, verjetno hudoben človek.« Billa Deakina je že prej
                     srečal v Bariju in takoj ugotovil, da je »iskren Titov navdušenec«. Tudi mu ni
                     ušlo, da ga vsepovsod obdajajo »srpi, kladiva in komunistične parole«.</p>
                  <p>Med tem ko je pisatelj čakal, da odleti v bazo na Hrvaškem, je prebiral
                     Macleanova ugodna poročila, a vseeno pristal ob zaključku: »Prezgodaj je še, da
                     bi si oblikoval mnenje. Toda do zdaj nisem videl še ničesar, kar bi
                     upravičevalo Randolphovo zatrjevanje papežu, da je glavna smer gibanja
                     nasprotna komunizmu.«</p>
                  <p>Vzporedno in v oklepaju bi bilo morda zanimivo ponoviti začudenost Waughovega
                     življenjepisca nad tem, kako različno so Britanci gledali na rezistenco v
                     Franciji in v Jugoslaviji. Francoske odporniške sile, ki so jih zelo dobro
                     oskrbovali in so imele odlične zveze z Anglijo, so neprenehoma svarili, naj se
                     vzdržijo prenagljenih dejanj: do Mihajlovičevih četnikov, ki so se sami držali
                     tako priporočanih načel, pa so izražali nestrpnost in nezaupanje. Obtoževali so
                     jih tudi, da vzdržujejo skrivne zveze s sovražnikom. Toda to je bilo delno in v
                     nekem smislu nujno, tako so delala vsa odporniška gibanja. »Samo, v francoskem
                     primeru so bila taka dejanja sprejeta z razumevanjem, Mihajloviču pa so jih
                     zamerili in jih šteli za dokaz dvojne igre.«</p>
                  <p>Waugh in Churchill sta odletela z Visa v Topusko na Hrvaškem 16. julija.
                     Pristanek bi lahko bil usoden, ker letalo ni zadelo letališča in je pristalo na
                     njivi v bližini. V nesreči sta bila oba hudo ranjena in so ju že naslednji dan
                     odpeljali nazaj v Bari v vojno bolnico. Na Hrvaško sta se vrnila šele po 10.
                     septembru 1944. Oba Angleža sta se naselila v taborišču nedaleč od Topuska.
                     Waugh je začel izvrševati dolžnosti, ki mu jih je nalagalo članstvo »37.
                     britanske vojaške misije«. To so bile dolžnosti zveznega častnika. Poleg tega
                     pa se je razgledoval, razmišljal in komentiral. Med drugim zapiše: »Opomba k
                     jugoslovanski politiki: boj proti Nemcem jih ne zanima, v celoti jih zaposluje
                     državljanska vojna.« Ob tem izrazu »državljanska vojna«, ki se mu danes v
                     slovenski strokovni javnosti tako nasprotuje, je zanimivo, pomisli človek –
                     spričo dejstva, da se v njihovih besedilih iz medvojne dobe kar naprej ponavlja
                     – da Britanci nikoli niso imeli nobenih težav, kako je treba označiti
                     jugoslovanski medvojni spopad. »Civil war« – državljanska vojna se jim je zdelo
                     najpriročnejše in najbolj naravno poimenovanje tega, kar so videli. Zdi se
                     tudi, da je razmeroma kmalu spregledal igro komunističnih partizanov: »Trudijo
                     se, da bi nas z lahno naivnimi poskusi prevarali do te mere, da bi verjeli, da
                     imajo njihove drobne vojaške akcije ta namen, da prekinjajo poti nemškemu
                     umiku.«</p>
                  <p>Vpis nekaj dni pozneje je zanimiv tudi za Slovence neposredno. Pove namreč, da
                     se je odločil, da »odpotuje s klerikalcem dr. Snojem v Slovenijo«. Toda iz
                     vpisa slab teden za tem že zvemo, da so mu »preprečili iti v Slovenijo z
                     izgovorom, da je pot čez sovražnikovo ozemlje nevarna, v resnici pa zato, da bi
                     mi preprečili potovati s Snojem«.</p>
                  <figure>
                     <graphic url="slike_z_11/z_11_22.png"/>
                     <head>Skrivnostni gozd <name type="author">Mirko Kambič</name></head>
                  </figure>
                  <p>Waugh je seveda bil v visokem partizanskem štabu. Tam je bilo vse tako urejeno,
                     da bi dobival najboljše vtise. Toda kljub temu se je prava pokrajina jela bolj
                     in bolj dvigati iz megle. K temu so prispevali majhni dogodki. Recimo kako
                     različno so komunisti postopali s sopotniki in možnimi zavezniki. Monsignor
                     Rittig, kanonik v stolnici Sv. Marka v Zagrebu, je bil zelo zelo v časteh, ker
                     je pomenil »dragoceno vez med njimi in spodobnim svetom«. Čisto drugače je bilo
                     z Avgustom Košutičem, Mačkovim namestnikom v vodstvu Hrvaške kmečke stranke, in
                     Radičem, sinom umorjenega ustanovitelja te stranke, ki sta prišla iz Zagreba,
                     da bi se pogovarjala o koaliciji s komunisti. Ob tem Waugh pripominja, da ne
                     vesta dobro, za kaj gre, in da nimata pojma o intenzivnosti komunistične
                     oblasti. A bolj važno je to, da so vsak njun stik z britanskima oficirjema
                     spremljali z negodovanjem in sumničenjem. Prišlo je celo do zgovornega
                     incidenta. Ko je Košutič 1. oktobra odhajal od kosila z britanskimi oficirji,
                     so ti s presenečenjem opazili, da ga je prijela tajna policija in nekam
                     odpeljala. »Randolph je, na pol pijan, zdrvel k Hebrangu, komunističnemu šefu,
                     in pošilja vse od takrat neskončne telegrame.«</p>
                  <p>Med tem je vedno pogosteje prihajalo tudi do napetosti med njim in Randolphom.
                     Waugh je imel o svojem šefu določeno mnenje, njegov dnevnik je poln kritičnih
                     opažanj in opomb. Ni ga motilo samo to, da pije, hujše se mu je zdelo
                     »pomanjkanje intelektualne iznajdljivosti in živosti«. Imel ga je po svoje rad,
                     a se je ob njem strašno dolgočasil. Vzrok je bil »njegov otroški mehanični
                     spomin, kjer ponavljanje nadomešča misel«.</p>
                  <p>Telegram dne 30. novembra, da je prestavljen v Dubrovnik, je zato prišel kot
                     olajšanje. Do Splita naj bi potoval z džipom, ko bo pot prosta. Ko mu 2.
                     decembra javijo, da je pot varna, se takoj odpravi in pride 4. decembra v
                     Split, od koder ga pokličejo v Bari na posvet. Tu zve od prijatelja, ki se je
                     pravkar vrnil iz Aten, da tam komunisti oblegajo skromno angleško posadko. Ob
                     tem zapiše v dnevnik (13. decembra 1944) nekaj misli splošnega značaja: »Vsa
                     krivda je na strani časopisov in politikov doma v Angliji. Nikoli niso hoteli
                     uvideti, da niso partizani nikjer nič drugega kot disciplinirana revolucionarna
                     vojska. Povsod so jih označevali za 'rodoljube', za 'odporniške skupine', za
                     'osvobodilno vojsko', besedo 'komunist' pa so, če so jo sploh rabili, devali v
                     narekovaje, češ da je navadna nemška propagandna laž.«</p>
                  <p>Istočasno so iz Jugoslavije že začele prihajati vesti, da se odnos
                     komunističnih partizanov do zahodnih zaveznikov spreminja. Vedno več je
                     nestrpnosti in arogance. Tako 14. decembra 1944 najdemo takle zapis: »Spričo
                     dejstva, da je sedaj Tito nesporni de facto dedič Jugoslavije, začenjajo
                     partizani v Dubrovniku in drugod postopati z britanskimi zavezniki vedno bolj
                     ukazovalno.«</p>
                  <p>Sredi decembra se odpelje, še vedno član Macleanove misije, v Dubrovnik in
                     kmalu ugotovi, da so stvari, za katere je slišal v Bariju, povsem resnične.
                     Njegova služba, ki naj bi bila v tem, da naj bi spodbujal partizane k
                     aktivnosti proti umikajočim se Nemcem, doživlja doslej neznane in nesmiselne
                     omejitve. Čuti, da ga povsod nadzorujejo. Komuniste moti zlasti stik z ljudmi,
                     ki prihajajo k njemu zaradi dokumentov za izselitev. Predvsem pa jim grejo na
                     živce njegove zveze s katoliškimi duhovniki. Waugh namreč sedaj ne misli več
                     samo na svojo vojaško službo in vlogo. Zadal si je novo – politično. Sklenil
                     je, da bo napravil za angleško politično in intelektualno javnost poročilo o
                     stanju Katoliške cerkve v komunistični Jugoslaviji. Vsa ta dejavnost je končno
                     pripeljala do nečesa, čemur ne moremo reči drugače kot izgon, čeprav ni bil
                     izpeljan na izrecen način, ampak preko raznih intrig in travestij. Waugh se
                     proti temu ni boril, ker je menil, da ima dovolj jasno sliko o stanju, o
                     katerem je želel govoriti. V Dubrovniku je položaj med tem postajal vedno bolj
                     nevzdržen. Nazadnje je prišlo tako daleč, da je vojaški poveljnik mesta
                     zahteval, da se dnevno javlja pri njem. Poleg tega pa od svojih nadrejenih ni
                     dobil prave podpore. Ti niso hoteli mnogim težavam in zapletljajem, ki so se
                     sedaj začeli gostiti med njimi in Titom, dodajati novih. 20. februarja 1945 je
                     mesto zapustil in se odpeljal v Bari.</p>
                  <p>Toda naj nam bralci oprostijo, da se ustavimo, še preden se poslovimo od tega
                     dela Waughovih dnevnikov – zlasti, ker bo večina dobila to številko Zaveze za
                     praznik Treh kraljev – ob nekem zapisu, ki je poln tiste preproste lepote, ki
                     je za pisatelja tako značilna. Na ta praznik, 6. januarja 1945, stoji v
                     dnevniku tale zapis: »Obhajilo v frančiškanski cerkvi. Nikoli prej nisem
                     pomislil na to, da je razglašenje Gospodovo na poseben način praznik umetnikov.
                     Z dvanajstdnevno zamudo, po sv. Jožefu, po angelih in pastirjih, celo po volu
                     in oslu, pride karavana s svojimi paži, črnimi fanti z nojevimi peresi. Tja jih
                     pripeljeta knjižna učenost in razmišljanje. Opravili so dolgo pot čez puščavo,
                     sijajnim darilom se pozna dolga pot in niso niti od daleč tako bleščeča, kot so
                     bila takrat, ko so jih zavijali v Babilonu. Naredili so bili strahovite napake
                     – celo Heroda so vpraševali za pot in tako povzročili umor nedolžnih otrok.
                     Toda nazadnje so le prišli v Betlehem, njihovi darovi so bili sprejeti –
                     njihovi preroški darovi, ki so na večih mestih stopili v jezik Cerkve. Zares
                     popolna alegorija.«</p>
                  <p>Sedaj se je Waugh lahko posvetil svojemu poročilu. Že v začetku decembra si je
                     pri Macleanu, ki je bil še vedno njegov šef, zagotovil dovoljenje, da začne s
                     potrebnimi pripravami za poročilo o verski situaciji v Jugoslaviji. Tudi njegov
                     neposredno predpostavljeni v Bariju, major John Clarke, se je strinjal z
                     načrtom. Osnutek je predvideval tri točke: iti v Rim in doseči zasebno avdienco
                     pri papežu, dokončati poročilo o razmerah v Jugoslaviji, nato iti v Anglijo in
                     predložiti poročilo Foreign officeu.</p>
                  <p>Waugh je 24. februarja odšel iz Barija v Rim in bil 2. marca 1945 sprejet pri
                     Piju XII. Pred svetim očetom je razgrnil svoje poglede na razmere v
                     Jugoslaviji. Na Waughovo prošnjo sta govorila francosko in pisatelj se
                     spominja, da je papež pazljivo poslušal in na koncu dejal: »Ca n'est pas la
                     liberté« – To pa ni svoboda. Obiskovalec je odhajal prepričan, da je papež
                     razumel, čemu je prišel. »In to je bilo vse, kar sem hotel.«</p>
                  <p>Po sprejemu je imel v Rimu še nekaj srečanj, med pomembnejša je štel pogovor z
                     državnim podtajnikom Tardinijem, potem pa je 4. marca odšel nazaj v Bari in se
                     lotil poročila. Sredi marca je bilo delo v glavnem končano, zato je odletel v
                     London, da bi ga še izpilil in nato predložil zunanjemu ministrstvu.
                     Dokončevalna dela so se tako zavlekla, da je to lahko naredil šele konec marca.
                     Poročilo je nazadnje nosilo uradni naslov Cerkev in država v osvobojeni
                     Hrvatski.</p>
                  <p>Politična klima, ki je obvladovala Foreign office (zunanje ministrstvo) in War
                     office (vojno ministrstvo) je bila takšna, da za besedila te vrste ni bila
                     ugodna. Tu je bil Tito še vedno »središče upanja in občudovanja«. Waugh pravi,
                     da »navdušenje za Sovjetsko zvezo ni bilo več na taki višini, kot jo je doseglo
                     1942, a je bilo 1945 še vedno toliko živo, da je od tod tudi na jugoslovanske
                     komunistične voditelje sijalo nekaj toplote in ugleda«.</p>
                  <p>Oglejmo si sedaj na kratko poročilo samo. Uvodoma ugotavlja Waugh, da
                     jugoslovanski komunisti, pa naj je drugod prišlo že do kakršnihkoli sprememb,
                     še vedno izrekajo neokrnjeno marksistično vero. Med to vero in krščanstvom – v
                     njunih različnih pojmovanjih narave in človeka – obstaja temeljno in
                     nepomirljivo nasprotje. Do sedaj je komunizem imel v glavnem opraviti s
                     pravoslavjem, ki se od katolištva razlikuje po tem, da se je od nekdaj rado
                     podrejalo cesarjem in vladarjem, in po tem, da je dediščino apostolov zožilo na
                     vzhodno mistiko, daleč od človeških obligacij, ali pa na opravljanje obredov,
                     brez povezave z moralnimi dolžnostmi in družbenimi obveznostmi. Sedaj pa je
                     komunizem dosegel dežele s katoliško kulturo, kjer bo odnos med Cerkvijo in
                     državo povzročil huda trenja. To se bo brez dvoma pokazalo na primeru
                     Hrvaške.</p>
                  <p>Zadnji del uvodnega poglavja pa je po našem mnenju najvažnejši, ker ne zajema
                     samo verskega vprašanja, ampak ima tudi širše kulturne in politične
                     implikacije. Poleg tega pa v polni meri velja tudi za Slovenijo. Takole se
                     glasi: »Podpora, ki jo je Velika Britanija dajala narodnoosvobodilnemu gibanju,
                     je bila velika in po mnenju nekaterih odločilna. Zato na Britaniji, zaradi
                     uspeha, ki ga je ta podpora imela, leži posebna odgovornost.«</p>
                  <p>V nadaljevanju govori poročilo o jugoslovanski narodnoosvobodilni vojski, za
                     katero pravi, da je organizirana revolucionarna armada, ki je ideološko
                     monolitna skupnost. In nato nadaljuje: »Režim, ki ga ta vojska postavlja za
                     umikajočimi se Nemci, ima, že za površnega opazovalca, večino znakov nacizma ...«
                     Sploh je nosilec oblasti zgolj Partija, ki v vojski deluje prek političnih
                     komisarjev, sicer pa prek tajne službe Ozne in partijcev v različnih
                     komitejih.</p>
                  <p>Potem govori poročilo o ustaštvu. Poudarja njegovo zločinsko naravo in ga
                     primerja z organizacijami, kot so Komunistična partija v SZ, jurišnimi
                     nacističnimi oddelki, falangisti v Španiji. Po letu 1941 je ta organizacija
                     zagrešila mnogo zločinov predvsem proti Srbom, pa tudi proti Judom, s čimer si
                     je Paveličeva Hrvaška hotela pridobiti nemško naklonjenost. Katoliški kler žal
                     tu ni postavil pravega zgleda. Vidna in bleščeča izjema je bil seveda zagrebški
                     nadškof Stepinac.</p>
                  <p>V nadaljevanju govori poročilo o Pravoslavni cerkvi kot o tisti veliki verski
                     organizaciji, na katero se bo Tito naslonil – spričo okoliščin, o katerih smo
                     že govorili – ko »bo vzpostavljal oblast v novi Jugoslaviji«. Zdi se, da je
                     Waugh stvari tu umeval zelo shematično in zato vsaj v tem primeru zašel v
                     pretiravanje. Titu je bila za vzpostavitev oblasti dovolj prekaljena
                     profesionalna Partija in politična policija.</p>
                  <p>Zaključek je posebej zanimiv in ga zato navajamo v celoti: »Velika Britanija je
                     s svojo podporo zelo prispevala k utrditvi režima, ki sedaj grozi, da bo uničil
                     katoliško vero v pokrajini, kjer je okoli pet milijonov katoličanov. Znotraj
                     njihove dežele ni zanje nobenega upanja. Tito se je na zunaj izrekal za mnoga
                     liberalna načela, vključno s svobodo veroizpovedi. Morda je še vedno dovzeten
                     za priporočila močnih zaveznikov. Če bi mu dali čutiti, da jim stanje Cerkve
                     pod njegovo oblastjo povzroča skrbi; da ni cilj zavezniške politike, da se
                     zamenja en nedemokratičen režim v Evropi tako, da se zamenja z drugim; da ne
                     morejo imeti za sprejemljivo vlado, ki krši enega od načel Atlantske listine;
                     če bi vse to povedali, bi morda toliko spremenil svojo politiko, da bi Cerkev
                     imela možnost preživetja.«</p>
                  <p>Omemba Atlantske listine je zanimiva in pomembna. Avgusta 1941 sta se nekje na
                     severnem Atlantiku sešla Franklin D. Roosevelt, predsednik ZDA, in Winston
                     Churchill, predsednik vlade Velike Britanije, in po več sestankih 14. avgusta
                     podpisala izjavo o vojnih namenih in načelih, po katerih naj bi se uredil
                     povojni svet. Ta izjava je pozneje dobila ime Atlantska listina in je postala
                     sestavni del mnogih poznejših mednarodnih političnih dokumentov. Med drugim
                     tudi izjava, ki jo je med triintridesetimi državami 1. januarja podpisala tudi
                     Jugoslavija. Medvojna Slovenska zaveza je v 4. številki 29. julija 1942
                     objavila poglavitne člene te izjave. Naj ponovimo nekatere: »Atlantska listina
                     ... določa ... da je zaveznikom osnova in izhodišče za preureditev sveta status quo
                     pred izbruhom vojne in da so trdno odločeni ... povrniti onim narodom pravice
                     suverenosti in nezavisnosti, ki so jim bile s silo odvzete ter tako vzpostaviti
                     svet v prejšnje stanje.« Nadalje: »Stoječ na stališču status quo pred izbruhom
                     vojne priznavajo vse zavezniške velesile in ostale države kontinuiteto držav,
                     ki so jih zasedle osne sile, in pravico zakonitega predstavništva in oblasti
                     edino suverenom, predsednikom in vladam teh držav.« Spričo omenjenih načel
                     postaja vprašljivo, če ni Velika Britanija delovala proti načelom, ki jih je
                     podpisala, ko je, sicer v skladu s svojimi vojnimi nameni, podpirala
                     subverzivni režim, ki je bistveno spreminjal status quo v smislu osnovne
                     politične ureditve, in tako sodelovala pri vzpostavljanju stanja, ki je narodom
                     v Jugoslaviji jemal osnovne človekove in državljanske pravice.</p>
                  <p>Poročilo je nazadnje prispelo v zunanje ministrstvo, kjer je povzročilo
                     nemajhno zadrego. Državni tajnik Antony Eden ga je poslal britanskemu
                     veleposlaniku v Beograd, da izrazi o njem mnenje in da svoje pripombe.
                     Veleposlanik Stevenson je odgovor poslal čez dva meseca.</p>
                  <p>Zunanje ministrstvo je imelo do poročila vseskozi sovražen odnos. Vključevalo
                     je namreč kritiko njegove politike. Poleg tega pa je to besedilo motilo igro,
                     ki jo je vodila vlada. Treba je bilo nekaj ukreniti. Odpirali sta se dve
                     možnosti: ali diskreditirati pisca ali pa diskreditirati besedilo.</p>
                  <p>V napadu na pisca so podčrtavali predvsem okolnost, da je poročilo pisal
                     častnik, ko je bil še na dolžnosti in da je torej izrabljal informacije, ki mu
                     jih je omogočal službeni položaj. Ne samo, da ni imel pravice do objave takega
                     besedila, ampak tudi ne bi smel z njegovo vsebino seznanjati nikogar zunaj FO
                     in WO. Če bi se kaj takega nedvomno dokazalo, bi to lahko bil razlog, da se
                     postavi pred vojno sodišče, češ da je razširjal tajnosti, ki niso v interesu
                     vlade njegovega veličanstva. Iz različnih razlogov, predvsem pa iz bojazni pred
                     tiskom, so to smer napada nazadnje opustili.</p>
                  <p>V tem pa je – 17. maja 1945 – prispelo mnenje k poročilu od britanskega
                     veleposlaništva v Beogradu, ki je omogočilo realizacijo druge smeri napada.
                     Veleposlanik Stevenson je celotno poročilo opremil s sumom neobjektivnosti, češ
                     da ga je pisal avtor, ki zaradi svojega katolištva nikakor ni mogel biti
                     objektiven in ni mogel gledati na stvari brez predsodkov. Beograjski dopis je
                     poleg vsega važen za nas še iz dveh razlogov. Prvič se v njem spet pojavlja
                     sintagma »državljanska vojna« kot najbolj naravna oznaka za medvojno dogajanje
                     v Jugoslaviji. Druga stvar pa je ta, da tu prvič nastopa kasneje tolikanj
                     ponavljani poizkus razbremenjevanja komunističnega sistema: v neurejenih
                     razmerah osrednja oblast ne more obvladovati ekscesov na obrobju, zlasti pa ne
                     more kontrolirati nasilnih elementov, ki se zbirajo predvsem v tajni policiji.
                     Ta misel se v tej ali oni obliki pri nas še danes ponavlja: Partija ni
                     vedela.</p>
                  <p>Opozorilo na odgovornost, ki jo ima Britanija za povojne razmere v Jugoslaviji,
                     ker je bistveno pripomogla, da se je sistem uveljavil, je veleposlanik
                     Stevenson gladko prešel. Čisti cinizem je dostavek, da je mera zatiranja
                     Katoliške cerkve v Jugoslaviji pač odvisna od velikosti komunističnega vpliva v
                     vladi. Tudi njim je tedaj že moralo biti jasno, da bodo tam imeli vpliv samo
                     komunisti.</p>
                  <p>Tako vplivni instituciji, kot je bilo zunanje ministrstvo, Evelyn Waugh seveda
                     ni bil kos. A je vendar poskrbel še za eno dejanje, ki ga imamo lahko hkrati za
                     epilog te žalostne zgodbe. Pridobil je katoliškega poslanca v parlamentu
                     kapetana McEwena, da je zunanjemu ministru Edenu postavil parlamentarno
                     vprašanje, kaj namerava storiti vlada, da se olajša položaj katoličanov na
                     Hrvaškem pod Titovo oblastjo, spričo odgovornosti, ki jo ima Britanija zaradi
                     podpore komunističnemu osvobodilnemu gibanju. Eden se je izgovoril, da iz
                     dejstva britanske podpore partizanskemu nacionalnemu gibanju ne sledi nobena
                     odgovornost za notranje politične razmere, ki jih je to gibanje uveljavilo. Za
                     politične razmere v Jugoslaviji je izključno odgovorna jugoslovanska vlada.
                     Poslanec McEwen je nato nadaljeval: »Ali ne bi vseeno kazalo, da se maršalu
                     Titu nedvoumno pove, da nikakor ni politika zavezniških sil, da se potem, ko je
                     v Evropi bila odpravljena ena nedemokratična sila, taka sila nadomesti z
                     drugo?« Politična levica v skupščini je začutila, da je položaj nevaren.
                     Vskočil je neki komunistični poslanec in z nekim povsem irelevantnim
                     dopolnilnim vprašanjem speljal nadaljnje razpravljanje v brezizhodne meandre
                     parlamentarne procedure.</p>
                  <p>Tako se je končal boj Evelyna Waugha – s porazom. Upamo, da je bralcem Zaveze
                     jasno, zakaj smo to zgodbo ponovili. Tako se ni ravnalo samo v primeru hrvaških
                     katoličanov, ampak tudi takrat, ko je šlo za politično prihodnost velikega dela
                     Evrope. Tudi Slovenije.</p>
                  <p>V nadaljevanju te zgodbe bomo z analizo romana Brezpogojna vdaja skušali
                     razbrati, kako je pisatelj Evelyn Waugh z močjo svoje ustvarjalne pesniške moči
                     predelal svoje skušnje in jih dal izrekati prvemu človeku svoje pripovedi,
                     častniku Guyu Crouchbacku.</p>
               </div>
            </div>
            <div type="div2">
               <head>Vsakdanje glose</head>
               <docAuthor>Milan Komar</docAuthor>
               <div type="div3">
                  <p>WILLE ZUR MACHT – Volja po moči je v bistvu pleonazem, kajti vsaka volja je že
                     moč. Če je tako, pomeni volja po moči isto kot volja po volji. Če pa ima kdo le
                     voljo po volji, se pravi, da nima prave volje. Rad bi, pa ne zmore. Zato je
                     »Wille zur Macht« lahko tudi izraz intimne nemoči. Izkušnja nas uči, da je
                     večkrat res tako.</p>
                  <p>PLITVOST IN NEVEZANOST – Razni so vzroki plitvosti. Eden izmed njih je
                     nevezanost. Človek, ki se noče vezati, se ne more zares posvetiti nobeni
                     stvari; brez posvetitve pa ni globine. Globina veže in ustali človeka.
                     Nevezanost pa ga poplitvi in naredi nestalnega.</p>
               </div>
            </div>
         </div>
         <div type="div1">
            <head>Slovenske teme – december '93</head>
            <div type="div2">
               <head>Sprava – kaj je že to?</head>
               <docAuthor>Blaža Cedilnik</docAuthor>
               <div type="div3">
                  <p>»Morda je prav knjižni sejem priložnost, da se povprašamo o odgovornosti za
                     besedo, še posebno o odgovornosti politikov za javno besedo, ki postaja v
                     političnem jeziku vse težja in vse bolj zastruplja ozračje naših odnosov. Raba
                     besed v slovenski politiki, nabreklih od obtoževanj brez dokazov, domnev brez
                     argumentov, obrekovanj, sovraštev in ponavljanih laži, zlagoma dobiva
                     domovinsko pravico. Cilj je kaj preprost in spregledljiv! Pred takim zlaganim
                     obtoževanjem je tudi sleherna obramba nesmiselna in nemogoča. Toda žal so
                     posledice veliko bolj daljnosežne. Sežejo čez pragmatični cilj vsakodnevnega
                     politikantstva. Prenašajo se v javnost, ki je že tako razdvojena zaradi
                     negotovosti in zaskrbljenosti za življenje in preživetje. Vanjo vnašajo nove
                     dvome, bojazni, vse bolj tudi sovraštvo, zatekanje v osamljenost, odtujenost in
                     pasivnost. Ali strastne, zastrupljene besede, polne sovraštva, ki jih je mogoče
                     izreči o vsakomer, ne napovedujejo tega, da bo dovoljeno tudi storiti vsakomur
                     vse, vsakogar obsoditi in kaznovati, ne da bi mu bila sploh dokazana
                     krivda?«</p>
                  <p>Iz govora Milana Kučana, predsednika Republike Slovenije, na odprtju 11.
                     slovenskega knjižnega sejma (Dnevnik, 10. novembra 1993)</p>
                  <p>Kakšno zvezo imajo citirane besede s knjižnim sejmom? Seveda nobene. Pač pa je
                     knjižni sejem ena od neštetih možnosti, ki jih ima prvi mož naše države, da si
                     nabira politične točke za ta trenutek in za naslednje volitve.</p>
                  <p>Ali odgovarja posredno Janši na njegova vprašanja, ki ostajajo brez odgovora in
                     se počasi transformirajo v obtožbe? In da se ne bi transformirale v obtožbe,
                     izrabi predsednik Republike Slovenije (Zakaj za vraga Republike Slovenije? Ali
                     ne bi bilo lepše, bolj zveneče, elegantno, če hočete, če bi ji rekli samo
                     Slovenija. Morda pa je v tej res publici skrita tista misel iz Kratkega
                     priročnika za vladanje izpod peresa Miloša Mikelna: Včasih je ime države
                     povedalo že tudi obliko vladavine. Danes pa iz imena npr. Socialistična ljudska
                     kmečka republika Taita zveš samo to, da ni niti socialistična niti ljudska niti
                     kmečka niti republika, kaj je v resnici, ve samo vrag, ljubi Bog se najbrž s
                     takimi lumparijami niti ne ukvarja.) vsako priložnost (ki jih ima, kolikor
                     hoče), da napade svoje resnične in potencialne nasprotnike lepo v rokavicah, ne
                     meče jim polen pod noge, ampak samo kakšen majhen olupček (ki se ga ne vidi ali
                     pa noče videti) in potem dotični sam zgrmi po tleh. Nihče se ne sprašuje, zakaj
                     je padel; ali zato, ker je štorast in kot tak ni za politika, ali pa mu je
                     nekdo nekaj podstavil pod noge. (Kot tisti štos s kolesom: S tem človekom ne
                     imej opravka. Nekoč je imel nekaj opraviti z nekim kolesom. Ne vem natančno,
                     ali ga je on ukradel ali so ga njemu ukradli.)</p>
                  <p>Prvi mož naše države na ta način požegna takšen način govorjenja oziroma takšen
                     slog govorov, ki bi se ga morali spominjati iz dobrih starih komunističnih
                     časov: Tito – Kardelj – vsi »živi« slavnostni govorniki – naši učitelji na
                     proslavah: da se osvrnemo na NOB – ozrimo se na našo revolucijo – pomislimo na
                     naše padle tovariše – spomnimo se časov udarniškega dela. Začetek govora je bil
                     namenjen prazniku oziroma priložnosti, za katero smo se pač takrat zbrali,
                     potem pa je vse skupaj po najkrajši možni poti zajadralo v vode naše slavne
                     revolucije. Seveda sta za to vsaj dva odlična vzroka. Prvi je v zvezi s tem,
                     kar se Janezek nauči, drugi pa s sedmimi muhami na en mah. Seveda pa ima tak
                     način govorjenja še tretjo dobro plat, ki jo lepo ponazarja naslednja
                     štorija.</p>
                  <p>Otroci iz višjih razredov osnovne šole so bili na otvoritvi knjižnega sejma.
                     Kako ti je bilo všeč, vprašam Jasmino, ki je eden izmed knjižnih moljev,
                     kakršni so danes zelo redki. Uh, dolgčas. Kako more biti tebi dolgčas med
                     knjigami, me zanima. Saj ni bilo govora o knjigah, bila je sama politika in
                     nisem nič razumela.</p>
                  <p>Mislim, da je jasno, za kaj pri vsej stvari gre. Gre natanko za isto stvar kot
                     v starem komunističnem režimu, kot se danes to lepo reče.</p>
                  <p>Takega govorjenja se zlahka naučijo tudi taki, ki zgoraj omenjenemu mojstru v
                     tovrstni umetnosti pa tudi sicer v intelektualnih sposobnostih ne segajo niti
                     do gležnjev (brez zle misli, prosim). Ker sem pristaš jasnosti in nazornosti,
                     naj razložim, kako gre to pri politikih z nizkim intelektualnim potencialom ali
                     pa pri takih, ki se jim ne ljubi vlagati posebnega truda v svoj govor, saj
                     pravzaprav niti ni tako pomembno, kaj govoriš, ampak to, da te poslušajo, pa ne
                     slišijo oziroma ne razumejo ničesar, dobijo pa občutek, da veliko veš, ker se
                     »kunštno« izražaš in ker te ne razumejo. Lahko pa seveda celo zadevo izkoristiš
                     za to, da predaš poslušalcem različna sporočila, ki jih ne dojamejo zavestno
                     ampak podzavestno. Zdaj pa štorija.</p>
                  <p>Mulec, ki se mu ni ljubilo učiti, pa tudi zanimalo ga je vse drugo bolj kot
                     učenje, se je pri kemiji naučil le o plavžu in potem to pridno uporabljal:
                     Železo, mhm, železo. Železo dobimo iz plavža. Plavž je visoka peč. Koks, mhm,
                     koks. Koks damo v plavž. Plavž je visoka peč ... </p>
                  <p>Citat v Dnevniku me spominja tudi na tisto: Kaj vse iz jajčka nastane? (Veselja
                     dom: Otrok se uči risarskih spretnosti. Najprej vedno nariše jajce, potem pa
                     dodaja črtice in pikice in nastane enkrat putka, drugič račka pa nasmejan in
                     kisel obraz, pa zajček in celo sosedova Marjana. Tu pa je ravno obratno: začne
                     se s podelitvijo kakšnih nagrad, otvoritvijo knjižnega sejma, začetkom kakšne
                     slavnostne prireditve, odprtjem kakšne stavbe, mostu, konča se pa vedno s
                     politiko; včasih je bila to slavna preteklost, napad na notranje sovražnike,
                     slavospev gradnji socializma in samoupravljanja, danes pa je to napad na
                     politične nasprotnike.)</p>
                  <p>In kakšno zvezo ima vse to s spravo. Ima zvezo ali pa je nima; to je pač
                     odvisno od tega, kaj razumemo pod besedo sprava. Kaj vse meni pomeni slovenska
                     sprava? Prav gotovo ne izenačenja obeh strani v državljanski vojni, kajti če bi
                     bili obe strani enaki, državljanske vojne ne bi bilo. Tudi ne samo resnice (vse
                     resnice, popolne resnice, bla, bla, bla – saj veste) o zamolčanih frontah.
                     Pomeni še marsikaj drugega. Pomeni, da počistimo za nazaj (kar se pač da) in
                     bredemo naprej po čisti vodi, ne pa, da še kar naprej ribarimo v kalnem;
                     pomeni, da postavimo temeljne vrednote naši mladi državi, ne pa, da jo tako
                     rekoč že ob rojstvu obremenimo z izvirnimi grehi obeh Jugoslavij, ki sta zato
                     odšli v maloro. Pomeni tudi jasno, odkrito besedo o vsem. O preteklosti,
                     sedanjosti in prihodnosti. In tu bi moral biti predsednik države za vzor. In na
                     knjižnem sejmu bi moral govoriti o slovenski knjigi, o slovenski literaturi, o
                     slovenski kulturi, o knjigi, kot pomembnem dokazu naše identitete. Ne pa, da
                     zlorablja knjižni sejem za svoje osebne namene in obračunavanja. Ne pa, da je
                     on tisti, ki z lastnim zgledom spodbuja takšne govore in neodgovore na
                     zastavljena vprašanja. Vsem se zdi to kar v redu. Grd je pa tisti, ki sprašuje.
                     In seveda ga vsi posnemajo. Zato pa imamo afero na afero. V čisti situaciji jih
                     ne bi bilo. Tako pa se afere samo kopičijo, kopičijo se tudi vprašanja,
                     odgovori so pa taki, kakršni so. Neodgovori. Temu bi lahko rekli
                     realsocialistični ali samoupravno socialistični način odgovarjanja na
                     neprijetna vprašanja.</p>
                  <p>Ciril Ribičič je odgovoril na vprašanje o svojem očetu: Če me že vprašate za
                     mojega očeta, zakaj me ne vprašate za mojega deda, ki je bil znan slovenski
                     pisatelj. In govori o svojem dedu. O očetu, na katerega se je nanašalo
                     vprašanje, pa nič.</p>
                  <p>Vsak dan časopisi, radio, televizija, okrogle mize, zborovanja. Vedno isto.
                     Nikoli odgovora. Jasnega odgovora. Razumljivega odgovora. Odgovora, ki zadevo
                     pojasni.</p>
                  <p>Zato držim pesti za Janšo, ki se ne utrudi in sprašuje predsednika ene in iste
                     stvari kar naprej. Morda bomo pa dočakali kakšen zaresen odgovor. Ne pa takega
                     kot na knjižnem sejmu. In še kje drugje. Ali pa bo obveljal znani jugoslovanski
                     pregovor: Ko priznaje, pola se mu prašta, a ko ne priznaje, prašta se mu
                     sve.</p>
                  <p>V zvezi s tem bi bilo potrebno še omeniti, da se Mojca Drčar–Murko boji, da
                     danes lahko vsakdo reče o vsakomer karkoli. Ne vsakdo o vsakem. Ampak vsakdo o
                     vsakomer od tistih, ki hočejo biti vzor slovenskemu človeku in ga voditi v
                     boljše čase. O vsakomer od tistih, ki naj bi mu slovenski človek zaupal. O
                     vsakomer od tistih, ki štrlijo ven. Že Prešeren je napisal: Naj misli, kogar bi
                     puščice te zadele, da na visoki vrh lete iz neba strele.</p>
                  <p>P.S. Spet sem ga polomila. Rekla sem, da držim pesti za Janšo. Pri tem imam
                     silno neprijeten občutek. Kajti, tisti hip, ko sem napisala, da držim pesti za
                     krščanske demokrate, se je stvar zalomila.</p>
               </div>
            </div>
            <div type="div2">
               <head>Država je v nas samih</head>
               <docAuthor>Milan Komar</docAuthor>
               <div type="div3">
                  <p>Čeprav je bilo besedilo napisano pred petintridesetimi leti – Zbornik Svobodne
                     Slovenije 1958 – nas čas sili, da ga znova preberemo in premislimo.</p>
                  <p>Politična miselnost današnjega človeka je zelo pod vplivom materialističnih in
                     pozitivističnih idej preteklega stoletja, ki ne upoštevajo človekovega
                     notranjega življenja. Kar se v človeškem srcu godi, je po takem pojmovanju
                     povsem odraz zunanje civilizacije, družbenih in gospodarskih razmer. Naravna in
                     osebnostna vprašanja, menijo, se morejo urediti le s prenovitvijo družbenega,
                     gospodarskega in političnega ustroja. Auguste Comte, oče pozitivistične
                     filozofije in moderne sociologije, ni posvetil v svojih obširnih spisih o
                     ustroju človeške družbe niti bežne pozornosti osebnim vprašanjem človeka, ki je
                     vendar prvina vsake družbe. V marksizmu najdemo slično stališče: človek ni nič,
                     družba je vse. Notranje življenje človekovo je popolnoma odvisno od zunanjih
                     razmer. Zato so komunistični režimi navadno sovražni vsaki globinski
                     psihologiji. Zanje je potrebna v prvi vrsti preureditev ustanov, ne pa
                     preosnova nravi. Tudi kadar marksisti govore o morali, ne mislijo toliko na
                     globoke notranje namene človekove, kolikor na zunanje zadržanje napram
                     družbenim pojavom.</p>
                  <p>K temu se pridruži še človeška navada, iskati krivdo povsod razen pri sebi.
                     Zato je razumljivo, da se mnogi nematerialistično razpoloženi ljudje, toda
                     naivni, kar se tiče poznanja človekove narave, večkrat ne zavedajo plitvosti
                     raznih učenih razglabljanj o spremembi socialnih in političnih struktur, v
                     katerih resničen človek iz mesa in krvi komaj igra vlogo. Tudi pri navadnih
                     vsakdanjih pogovorih se pogosto sliši, kot da bi sprememba sistema ali zmaga
                     ene garniture nad drugo že sama po sebi, »ex opere operato« mogla urediti
                     vprašanja, ki so izrazito človeškega značaja in katerih korenine segajo daleč v
                     globinsko zmedo človeških src.</p>
                  <p>Proti takemu skrajnemu in zato enostranskemu pojmovanju pa je na koncu
                     preteklega in ob začetku sedanjega stoletja vstalo drugo, nasprotno, tudi
                     skrajno in zato enostransko motrenje osebe in družbe, ki trdi, da so vsi
                     družbeni pojavi v zadnji analizi le projekcija notranjih osebnih drž, da torej
                     ves družbeni red ali nered izvirata le iz reda ali nereda, ki vladata v
                     človeškem srcu. Med pristaše tega mišljenja moramo šteti globinske psihologe
                     raznih struj od Nietzscheja pa do Freuda ter mnoge moderne eksistencialiste.
                     Nekateri Freudovi učenci npr. trde, da je gospodarska revščina le posledica
                     tako imenovanega masohizma, to je bolestne težnje kaznovati se. Revež je
                     masohist, ker noče izrabiti ugodne prilike, da bi si gospodarsko opomogel, ker
                     mu njegovo srce veleva, da ni vreden blagostanja, ampak nasprotno pomanjkanja
                     in se zato, če že ne tišči podzavestno naravnost v revščino, vsaj ne zna
                     prikopati iz nje. Revna dežela ni revna, ker ji manjka naravnih bogastev, saj
                     je zgodovina polna zgledov naravno revnih dežel, ki so se gospodarsko dvignile
                     zaradi prizadevnosti prebivalcev, temveč je revna, ker v njej prevladuje
                     masohistično razpoloženje. Reveža je treba ozdraviti v globini in ga osvoboditi
                     podtalnega sovraštva, ki ga goji proti samemu sebi.</p>
                  <p>Enako, podvrženo ljudstvo, ki se ne zna osamosvojiti, se v bistvu boji
                     samostojnega življenja, ker mu v globini prija podvrženost in neodgovornost za
                     lastno usodo. V navedeni razlagi je gotovo znaten del resnice. Družbeno, na
                     zunaj vidno stanje ima končno res svoj izvor v človeških srcih. Toda družbeni
                     činitelji in gospodarski sestavi, ko so se nekoč ustvarili, postanejo nekako
                     neodvisni od dogajanj človeškega srca in človek se pred njimi znajde kot pred
                     nečem danim, kar globoko posega v njegovo osebno življenje. Iz tega vidimo, da
                     tudi pozitivistično in marksistično stališče skriva v sebi delno resnico.</p>
                  <p>Delne resnice pa so nevarne zlasti, kadar si laste pravico, ki jo more imeti le
                     celotna resnica. Družbeni in politični ustroj vpliva na notranje življenje
                     človeka, toda človek po drugi strani neprestano tvori družbene in politične
                     razmere, sledeč intimnim težnjam svoje duševnosti. Človek je krvnik in žrtev
                     obenem. Iz vsega tega je jasno, da preosnova ustanov ali sprememba vladajoče
                     skupine prav malo pomeni, če je ne drži pokonci resen prerod nravi. </p>
                  <p>Te stvari so več ali manj jasne, kadar je govor npr. o socialnem vprašanju. Še
                     tako dobra socialna zakonodaja ne bo mogla ustvariti novega družbenega reda, če
                     je ne bo spremljal prerod nravi, to se pravi, če ne bo čut socialne pravičnosti
                     prežel duha delavcev in delodajalcev. Brez kritja resnične, v srcih ljudi
                     živeče kreposti besedilo še tako dobrega zakona ostane mrtev paragraf, ki ga
                     človeška iznajdljivost kaj kmalu obide. Ni dvoma, da mora nov družbeni red
                     zrasti iz ljudi samih. Nasprotno pa, kadar govorimo o političnem redu in o
                     lastni državnosti, zadeva med nami še daleč ni enako jasna.</p>
                  <p>Tudi lastna državnost ne obstoja samo v zunanji pravni obliki, ki jo more
                     narodu podeliti mednarodni dogovor, državna pogodba ali proglas suverene
                     skupščine, ampak je nekaj veliko globljega, čemur je pravna, od drugih narodov
                     priznana oblika le zunanji izraz in vidno jamstvo. Te misli so bili mnogi
                     novejši in starejši misleci, ki so se bavili z vprašanjem države, in med temi
                     zlasti grški filozof Platon.</p>
                  <p>V svojem največjem delu »Država« nas Platon vabi, naj ga spremljamo pri
                     njegovem raziskovanju državnega ustroja in državnega bistva, a ko smo prehodili
                     z njim vso pot, nismo odkrili države, ampak človeka. Državne oblike izvirajo iz
                     značajev tistih, ki državi dajejo smer. Trinoštvo v državi izhaja iz trinoškega
                     značaja človeka, ki je suženj svojih strasti, medtem ko je pravična država plod
                     ljudi, ki so pravico in red najprej ustvarili v svoji duši. Država je v nas
                     samih in državotvornost ni zunanje ponašanje, ampak trajno notranje
                     razpoloženje, to se pravi, moralna krepost. Zdravo politično delovanje je zato
                     neločljivo od temeljite moralne vzgoje in samovzgoje. Ne da bi hoteli
                     pretiravati Platonovo stališče, se nam vendar zdi pereče obrniti vsaj delno
                     pozornost slovenske javnosti v to smer.</p>
                  <p>* * *</p>
                  <p>Vzgoja obstoji v oblikovanju kreposti, ki ga ne smemo zamenjavati s
                     pridobivanjem znanja, z navduševanjem, z obujanjem čustev ali s površnim
                     prisvajanjem tehnik. Vzgoja je bujenje prave osebnostne rasti, navajanje v
                     zoritev. »Zoreti, zoreti, to je najvažnejše! Človek otrdi na nekaterih mestih,
                     na drugih zgnije, a ne dozori,« je klical Sainte–Beuve. Zorenje pa ne gre
                     hitro: zorenje in improvizacija se izključujeta. Politična vzgoja obstoji v
                     navajanju v politično zrelost, v politično doraslost. Zrelosti pa ni brez
                     pameti, brez umnega praktičnega čuta, ki se ne priuči iz knjig, ampak je sad
                     dolgotrajnih lastnih in umno privzetih tujih izkušenj. Krepost je namreč
                     duhovno razpoloženje, to je, razpoloženje uma in volje, ki se pridobi s
                     ponovitvijo dejanj v istem smislu, ali drugače povedano, s pridobitvijo
                     izkušenj, ki pa morajo biti duhovne. To se pravi, da se dogode v umu in v volji
                     ter so nekaj popolnoma drugega kot rutina. Kjer prevlada rutina, tam navadno ni
                     duhovnega napredka. Politična krepost je stvar praktičnega uma ali pameti, ki
                     zna odkriti, kaj je prav in primerno za dani namen. Čeprav je pri modernem
                     političnem delu večkrat treba poseči po znanstvenih podatkih in čeprav je za
                     izvrševanje določenih političnih opravil potrebna temeljita znanstvena
                     formacija, vendar politika ni znanost, ampak praktična krepost izurjene prave
                     in zdrave pameti, ki je ne smemo nikdar zamenjavati z znanostjo. </p>
                  <p>Ko to trdimo, naletimo na dve veliki oviri. Prva je romantika, ki je še globoko
                     zakoreninjena med nami, druga pa je moderna težnja poznanstveniti vse praktično
                     življenje, zreducirati na znanstvene zakone in na precizne tehnike, kar se
                     znanstveno formulirati ne da in se nikdar ne bo dalo.</p>
                  <p>Za romantike je značilna prevlada čustva nad umom. »Pomlad narodov« se je
                     izvršila v Evropi prav na pobudo romantične filozofije in ni nič čudnega, če se
                     je narodnostnega čutenja, ki se je prebudilo v tej dobi, prijelo mnogo
                     romantike. Medtem ko so se nekateri narodi, kot npr. Čehi, kar kmalu izkobacali
                     iz romantične navlake ter začeli misliti realistično, je razvoj pri drugih šel
                     veliko bolj počasi in med te moramo šteti Slovence in med Slovenci zlasti
                     obmejne pokrajine kakor Koroško in Primorsko, kjer je tuji pritisk oviral rast
                     in razvoj.</p>
                  <p>Evgen Lampe je že pred prvo svetovno vojno izrazil bojazen, da je Koroška za
                     slovenstvo izgubljena, ker koroški politiki premalo realistično mislijo in
                     zanemarjajo zlasti gospodarsko stran narodnoobrambnega dela. Na Goriškem se je
                     dalo med zadnjo vojno videti, da se je narodno čuteče prebivalstvo ohranilo na
                     »Gregorčičevem nivoju«, kakor se je izrazil neki partizanski opazovalec, kar pa
                     ni le zaviralo prodiranja marksizma, ampak v znatni meri tudi borbo proti
                     njemu. Izrazit romantičen poudarek pogosto slišimo še danes iz ust mnogih
                     emigrantov, ki so se ohranili narodu zvesti, ne samo starejših, ampak tudi
                     mlajših. Njihovo domoljubje se zdi, kot da se izogiba kritičnemu umovanju,
                     kakor če bi med jasno razboritostjo in globokim čutenjem zeval nepremostljiv
                     prepad. To pa je zmota.</p>
                  <p>Bolj kot je ljubezen odkrita in resna, bolj išče resnično dobro ljubljene
                     stvari, bolj se priliči njenemu objektivnemu dejanstvu. Mati, ki res ljubi
                     svojega otroka, išče njegovo srečo in ne lastnega čustvenega zadoščenja, ali
                     bolje rečeno, najde svoje čustveno zadoščenje prav v njegovi sreči. Zgled za to
                     je znana zgodba o Salomonu in dveh materah, pravi in nepravi. Prava mati je
                     bila pripravljena izgubiti otroka, samo da mu reši življenje. Prava ljubezen je
                     čuječa, pozorna, ve, kaj je prav in primerno, to se pravi, je pametna. Pamet ne
                     vodi čustev samo od zunaj, ampak globoko prodre vanje in jih presvetli s svojo
                     lučjo in mero. Ko se to zgodi, čustvo dozori, postane res človeško, to je,
                     človeka vredno in pošteno. Kadar se čustvo kljub dobri volji upira umu, tiči
                     vzrok lahko na obeh straneh: bodisi da um ni na pravi poti, ker ne meri v
                     stvarnost, v to, kar je resnično prav in prikladno, bodisi da čustvo ni
                     pristno, ker ne teži v to, kar se na prvi pogled zdi, ampak v globini išče
                     nekaj drugega. Samo s pomočjo pameti, to je, praktičnega uma, se čustvenost
                     lahko izmota iz lastnih zmed. Pamet pa s svoje strani, kakor je učil Tomaž
                     Akvinski, ne sme postopati s čustvi kot despot, ampak kot preudaren in spreten
                     gospodar. Lahko bi rekli: komur je mar zdrava, krepka čustvenost, se ne bo
                     branil svetlobe pravega uma, in narobe, kdor hoče živeti po pameti, ne bo
                     zatiral in preziral čustev kar vse vprek, kajti preko njih se mu utegnejo
                     javljati njegove globoke potrebe. Te resnice pa so bile romantikom tuje, kajti,
                     kot se rado zgodi z uporniki, so v svojem uporu proti razsvetljenskemu
                     razumarstvu šli predaleč in padli v drugo skrajnost.</p>
                  <p>Zorenje teži v enoto. Um, ko zori, postaja vedno bolj življenjski, vedno bolj
                     gibek ter izgublja napačno »geometrično« togost. Vedno bolj je celoten človek,
                     ki spoznava in misli preko uma in ne, da se tako izrazimo, um sam zase brez
                     ostalega človeka.</p>
                  <p>Enako čustvenost, ko zori, ne beži več pred redom in jasnostjo, ampak si ju
                     notranje prisvaja.</p>
                  <p>Zrela, dorasla ljubezen do naroda je torej pametna, razumna in razborita, ker
                     zna razumeti in razbrati, kar je v danih okoliščinah za narod prav in primerno.
                     Iz nje se hrani politična krepost ali državotvornost. Podobno iz fantove zdrave
                     ljubezni do dekleta vznikne zakon in se ostvari celica človeške družbe, ki je
                     družina, in fant prav iz te ljubezni črpa moč za delo, za napredek v poklicu,
                     da si pridobi sredstev za lastni dom; kakor bi bilo zgolj romantično čustvo, ki
                     bi ga onesposabljalo in odvajalo od teh naravnih dolžnosti, nezdravo, tako je
                     tudi nezdravo vse zgolj čustveno domoljubje, ki po svojem naravnem nagibu ne
                     teži v pametne, možne, uresničljive zamisli našega narodnega doma. Zdrava
                     ljubezen je tesno povezana z značajsko solidnostjo. Pri družinskih in
                     političnih zadevah značaj velja več kot talent ali izobrazba. Samo iz značajske
                     dozorelosti zakoncev lahko zraste duhovno zdrava družina in tudi narodna
                     država, v kakršnikoli pravni obliki že, bo zrasla samo iz zrele politične
                     pameti Slovencev, ki se bore zanjo.</p>
                  <p>Pamet pa ne pomeni plašljivosti, opreznosti, neodločnosti, iskanja varnosti in
                     podobnega. Pameten ni samo tisti, ki ne gre čez cesto, ko se bliža avto z
                     veliko hitrostjo, pameten je tudi tisti, ki križa ulico, ker avto ne vozi
                     prehitro, in bi bil nespameten, če tega ne bi storil. Pamet sploh ni mogoča
                     brez spremljave poguma. Kdor ni pogumen in borben, sploh ne more živeti pametno
                     in razumno, kakor so poudarjali starejši in poudarjajo tudi novejši moralisti.
                     Po drugi strani pa ni prave borbe in poguma brez kritične pameti. Večkrat je
                     napad izraz strahu in nepotrpežljivosti in so ga nekateri psihologi zato
                     nazorno imenovali »beg naprej«.</p>
                  <p>Sto petdeset let romantike, Fichteja, Hegla, Nietzscheja, Sorela, Mara, fašizma
                     in nacizma pa je ohromilo evropskemu človeku čut, da je politika stvar zrelosti
                     in pameti, kar je bilo jasno od Stare zaveze in od grške filozofije vse do
                     naših časov.</p>
                  <p>Rehabilitirati pojem zrele, zdrave in prave pameti v politiki in v domoljubju
                     gotovo ni lahko delo, a predstavlja bistveni korak – conditio sine qua non – na
                     potu k politični doraslosti, katere vidni izraz je država. </p>
               </div>
            </div>
            <div type="div2">
               <head>Farne spominske plošče.</head>
               <docAuthor>Nova Slovenska zaveza</docAuthor>
               <div type="div3">
                  <head>Kaj so in kaj pomenijo?</head>
                  <p>Skrben kronist gotovo ne bo mogel mimo tega, kar se je letos nedeljo za nedeljo
                     dogajalo po slovenskih farah. Ime, ki se je za to dogajanje uveljavilo, je:
                     odkrivanje farnih spominskih plošč. Tako temu pravijo ljudje sedaj in nič
                     drugače temu ne bodo rekli pozneje, ko se bodo teh dogodkov spominjali. Farne
                     spominske plošče so stopile v slovenski jezik in bodo v njem ostale. Ne
                     obeležja, ne spomeniki, ampak plošče – farne spominske plošče. Kaj so te plošče
                     in kaj pomenijo za slovenski svet?</p>
                  <p>To so obdelane kamnite ploskve, na katerih so zapisana imena tistih slovenskih
                     ljudi, ki so izgubili življenje v državljanski vojni. Ko ne bi bilo
                     državljanske vojne, bi mnoga od teh imen danes tudi bila kje zapisana, a to
                     verjetno ne bi bile plošče, ampak kamnita znamenja na družinskih grobovih.
                     Mnogo imen pa ne bi bilo zapisanih še nikjer, ker bi se njihovi nosilci še
                     veselili življenja, ki ga ima vsakdo rad, pa naj bo za tuje oči še tako revno
                     in slabotno. A ker je državljanska vojna bila, se nobena fara, če bo v njej
                     vsaj nekaj ljudi z občutljivo vestjo, ne bo ne mogla ne hotela izogniti temu,
                     da zbere imena njenih žrtev in jih vkleše v kamen, da se ne pozabijo. </p>
                  <p>Slovenskemu bralcu ni treba razlagati, zakaj se ta imena zapisujejo šele danes,
                     toliko let po vojni. Rajši povejmo, zakaj se je zmagovalec tako zelo trudil, da
                     bi se ta imena pozabila. To bomo mogoče še najlaže in najbolje naredili tako,
                     da si prikličemo v spomin, da za način, kako so umirali, rabimo tri besede.
                     Normalno bi bilo, da bi za vse rekli, da so padli. A ni tako. Nekateri so bili
                     umorjeni in nekateri pobiti. Natanko tako pravimo: ne pomorjeni, ampak umorjeni
                     in ne ubiti, ampak pobiti. Jezik, ki povzema raznolikost življenja in mu, se
                     zdi, nič ne uide, je kot tenek zapisovalec ohranil spomin na njihovo različno
                     smrt: eni so omahnili v boju in zanje pravimo, da so padli; po druge so prišli
                     domov in jih posekali ali v hiši ali na pragu ali kje zunaj in zanje pravimo,
                     da so bili umorjeni; tretji – in teh je bilo daleč največ – pa so bili
                     zmagovalcem izročeni, niso bili premagani v boju, ampak so jim bili izročeni in
                     nekaj tednov za tem zvečine že niso bili več živi – zanje pravimo, da so jih
                     pobili, da so to bili poboji. Zato torej so zmagovalci hoteli, da se spomin
                     nanje izbriše: ker se niso samo borili, ampak so tudi morili in pobijali.</p>
                  <figure>
                     <graphic url="slike_z_11/z_11_23.png"/>
                     <head>Farna spominska plošča – Polje pri Ljubljani</head>
                  </figure>
                  <p>Imena so torej poglavitna reč. Poleg imena pa še dve bistveni stvari: letnica
                     rojstva in letnica smrti. Te številke nam namreč, če jih malo dlje opazujemo,
                     povedo dvoje: prvič nam iz njih zablesti mladost teh ljudi, drugič pa se naš
                     pogled ujame in ustavi na letnici 1945 – kar naprej 1945. Bolj kot vse besede
                     in vse razprave in vse pisanje bo s teh preprostih plošč rodovom za nami
                     kričala letnica 1945. In ker ji ne bo mogoče uiti, bodo ljudje, vedno novi
                     ljudje, ki bodo prihajali, hoteli vedeti: kaj pa je bilo tedaj – leta 1945? Ime
                     torej in rojstvo in smrt. K temu pride še kraj ali vas. Brez tega zapis nikakor
                     ne bi bil popoln. Kaj boš s človekom, če ne veš, od kod je! Poleg tega so imena
                     slovenskih krajev in vasi najlepše besede v jeziku. Če jih prav razumeš, jih
                     občutiš kot pesem; saj tudi so pesem – ko je naš človek dajal imena svojim
                     krajem, je moral vedeti, da je lastnik lepe dežele.</p>
                  <p>To so torej farne spominske plošče. Seveda ne smemo pozabiti spremnega
                     besedila, ki bo na kratko povedalo bodočim obiskovalcem, kdo so ti ljudje bili.
                     To bo, kakor smo rekli, narejeno na kratko, a zato še ni treba, da ni natančno.
                     Nobenega dvoma ne sme biti v tem pisanju, da so bili eni napadalci in da so se
                     drugi branili. Povedano mora biti tudi, da niso branili samo sebe, ampak tudi
                     očetne navade in omiko, v katero so bili rojeni: z eno besedo, svobodo. Nova
                     Slovenska zaveza, ki želi, da bi vse bilo opravljeno tako, da bi nas upravičeno
                     veselil občutek, da smo opravili dobro delo in ne bi bilo ne nam ne poznejšim
                     rodovom nerodno, ko bi hodili mimo teh plošč, je predlagala besedilo, ki bi se
                     ga splačalo ogledati, preden se odločite za svojega.</p>
                  <p>To so torej farne spominske plošče. A kaj pomenijo za slovenski svet? O
                     marsičem govorijo te plošče. Prvič govorijo o moralni moči slovenskega človeka.
                     Pomislite, petdeset let zatiranja – če smemo za katero področje rabiti to
                     besedo, ga smemo za to, kajne – petdeset let, lahko rečemo, znanstveno vodenega
                     zatiranja ni moglo opustošiti pokrajine njihovega spomina do te mere, da ne bi
                     vedeli, kaj ta spomin zahteva. To ne pomeni samo, da ljudje vedo, kaj je prav,
                     ampak govori tudi o tem, da je v ljudeh dovolj neuklonljivosti in zvestobe, da
                     lahko hodijo pokonci.</p>
                  <p>Poleg tega pa ta dejanja spomina govorijo o tem, da je v slovenskem človeku
                     tisti potrebni zgodovinski čut, ki mu ne dovoljuje, da bi živel samo sedaj in
                     za trenutek, ampak mora to sedanjost vzporediti s tem, kar je bilo. To je tisto
                     nezavedno občutje, da človek ne more reči, kdo je, če ne ve, od kod prihaja.
                     Mogoče je to tisti naravni instinkt, ki človeka varuje pred muko izgubljenosti.
                     Če je to tako, potem v tem lahko vidimo jamstvo, da se ta človek ne bo odločal
                     zgolj po logiki koristi, ki jo narekuje vsakokratni položaj, ampak se bo vedno
                     čutil vezanega tudi na svoj jezik in na svojo domovino.</p>
                  <p>Spominske plošče nam poleg drugega prinašajo tudi svojevrstno svobodo. Ko smo
                     namreč naredili to, kar je prav, še več, to, za kar smo najgloblje zadolženi,
                     čutimo neko odrešenost, kakor da bi bili v novem miru s seboj in svetom. Če bi
                     rekli, da smo tako bolj svobodni, potem mislimo, da bi našli za to razpoloženje
                     najboljšo besedo. Farne spominske plošče niso edino dejanje na poti do notranje
                     slovenske svobode, lahko pa mirno rečemo, da so nujno dejanje. Seveda ga moramo
                     prav opraviti. Moramo se potruditi, da ga bomo razumeli v tem, kar je njegovo
                     bistvo: kot poravnavo z našimi mrtvimi, ki mora biti tako globoka in resnična,
                     da bo iz nje sama od sebe rastla potreba po vsaki drugi poravnavi. Če bomo tako
                     stali pred odkritimi ploščami, da se bo videlo, da se v nas vzpostavlja
                     svoboda, bodo tudi tisti, ki nas opazujejo izza plotov in okenskih zaves, jezno
                     in mrko, začutili, da se na neki način začenja nov svet.</p>
               </div>
               <div type="div3">
                  <head>Odlike in pomanjkljivosti plošč</head>
                  <p>Nova Slovenska zaveza je sprožila dejavnost, ki se je razvila v pravo gibanje,
                     ki je bolj vzburkalo slovensko politično sceno, kot je videti na zunaj. Mediji,
                     z izjemo Slovenca in Družine, se namreč vedejo kot otroci: zadeve, ki jim ni
                     všeč, obenem pa je ne morejo ponuditi trgu kot senzacijo ali škandal, zanje ni.
                     Čeprav gre za simbolne pokope padlih in pomorjenih na protikomunistični strani
                     med vojno in po njej, jih slovenska družba sprejema kot politično dejanje in
                     ima po svoje prav. K spravi ne vodijo prazne deklaracije, ampak dejanja, ki
                     izenačujejo strani, udeležene v spopadu v času državljanske vojne, kar pomeni
                     rušenje dosedanjega navideznega in lažnega ravnovesja.</p>
                  <figure>
                     <graphic url="slike_z_11/z_11_24.png"/>
                     <head>Del farne spominske plošče v Strugah</head>
                  </figure>
                  <p>Bliža se zima, delo bo za nekaj mesecev zastalo in počakalo, za spomlad pa se
                     že napovedujejo nove slovesnosti ne samo po farah na Dolenjskem in Notranjskem,
                     ampak tudi na Gorenjskem. Zdaj, ko je četrtina dela za nami, imamo čas, da
                     presodimo, koliko smo bili uspešni.</p>
                  <figure>
                     <graphic url="slike_z_11/z_11_25.png"/>
                     <head>Farna spominska plošča – Loški Potok</head>
                  </figure>
                  <p>Ponosni smo, saj je bilo opravljenega ogromno dela, ki je bilo vse prej kot
                     prijetno. Hoja od hiše do hiše in trkanje na vrata, ki so jih pogosto odpirali
                     nepoznani ljudje mrkih obrazov, ki niso skrivali, da bi radi mir in jim je
                     vsako nadlegovanje odveč, sestavljanje seznamov, pobiranje denarja enkrat,
                     dvakrat, trikrat, včasih zaman, je bilo pogosto neznosno. To delo je zahtevalo
                     ljudi posebnega kova, morali so biti iz takega lesa, da so znali prenašati
                     žaljivke in očitke in niso vzkipeli, kadar so naleteli na brezbrižnost
                     najbližjih svojcev, celo žena in otrok pomorjenih. Pa iskanje lokacij, letanje
                     za dovoljenji, zahteve arhitektov in nadzor nad izvajalcem.</p>
                  <p>Nismo prosili in zahtevali preveč, samo nekaj reči: plošče, izkoriščenje že
                     obstoječe možnosti, razporeditev po vaseh, letnica rojstva in smrti, napis in
                     Balantičevi verzi. Izkazalo se je, da smo imeli prav. Najlepše so tiste
                     nagrobne plošče, ki se jih je dalo arhitektonsko in krajinsko vplesti v že
                     obstoječe tkivo cerkve in pokopališča. Pomenijo novo kvaliteto in obogatitev
                     obstoječega.</p>
                  <p>Prav je, da pohvalimo najlepše iz te skupine. Po našem pripada prvo mesto
                     farnim nagrobnim ploščam na pokopališču v Polju pri Ljubljani. Elementi so
                     skladni, spoštovani so bili vsi naši nasveti, srečno izbrani pokopališki zid pa
                     daje občutek trdnosti in trajnosti. Našteli bomo nagrobne plošče iz te skupine,
                     ki zaslužijo posebno pohvalo, čeprav smo našli pri vsaki kakšno pomanjkljivost,
                     ki bi se ji dalo izogniti: Ambrus, Dolenja vas pri Ribnici, Loški Potok,
                     Preserje, Sv. Križ–Podbočje, Sv. Trojica–Šivče, Sv. Vid nad Cerknico, Šentvid
                     pri Stični.</p>
                  <p>Upamo, da bosta v najvišji razred uvrščeni tudi nagrobni plošči v Sodražici in
                     Horjulu. Odbora sta izbrala nedokončani kapelici na pokopališčih, od katerih je
                     prva posvečena padlim v 1. svetovni vojni, druga pa nima posebne funkcije. Žal
                     pa so plošče na pokopališki kapelici v Šmihelu pri Novem mestu okrnjene, saj iz
                     napisov sploh ne izveš, komu so namenjene. Podobno ne pove nič zapis na
                     ploščah, pritrjenih na steno cerkve v Zagradcu. Neopravičljiva previdnost jih
                     vseeno ni obvarovala pred uničenjem.</p>
                  <p>Posebej želimo pohvaliti nagrobne plošče na podružnični cerkvi v Samotorici. Iz
                     priložene fotografije je razvidno, da jim ni bilo žal žrtvovati polovico
                     razpoložljive površine za napis in Balantičevo kitico. Druga plošča nosi imena
                     umrlih, letnico rojstva in smrti, na koncu pa pripis, da so ju postavili
                     vaščani. Komaj 5 km zračne črte je na podružnični cerkvi Sv. Urha, ki varuje
                     Zaklanec in Podolnico, diametralno drugačna nagrobna plošča. Marsikaj je tu
                     narobe, pa naj gre za napis »žrtve komunizma« ali opustitev letnice smrti. Ne
                     vemo, zakaj je na prvi plošči spodaj samo ime družine, ni pa podatkov o članih,
                     in na koncu, kot da gre za privatno stvar, »Svojci 1993«.</p>
                  <figure>
                     <graphic url="slike_z_11/z_11_26.png"/>
                     <head>Farna spominska plošča – Velike Lašče </head>
                  </figure>
                  <p>Med najboljše spadajo tudi nagrobne plošče, za katere se ni dalo najti že
                     obstoječega nosilca in je bilo treba posebej postaviti nosilni zid ali pa prave
                     spomenike. Sem spadajo Bloke, Dobrnič, Črni vrh nad Idrijo, Lipoglav, Notranje
                     Gorice, Vnanje Gorice, Veliko Mlačevo – Boštanj, Vrh – Sv. Trije kralji.
                     Spomenik v Begunjah pri Cerknici, ki nosi 202 imeni, je tako zgneten med druge
                     grobove, da komaj diha. Takoj zraven je dovolj prostora, pa ga niso
                     izkoristili.</p>
                  <p>Poglavje zase so spomeniki v obliki knjige: so neprimerna rešitev in bi smeli
                     biti samo izhod v sili. Prvi se je v najslabši varianti pojavil že maja leta
                     1992 na Dobrovi pri Ljubljani: »Žrtvam komunizma« kar na križu, opuščene
                     letnice smrti in štirje listi, na katerih so na obeh straneh vklesana imena.
                     Taka rešitev je upravičena samo ob hudi prostorski stiski, te pa na Dobrovi ni
                     bilo. Vse bi še šlo, če ne bi začeli spomenika-knjige posnemati še drugod. Tako
                     stoji v Strugah kopija dobrovskega, sicer bistveno izboljšana. Dostojno so
                     napisani vsi spremljajoči teksti, ne manjkajo tudi letnice smrti. Obenem pa
                     razpoložljivi prostor ravno zadošča in je za razgrnjene plošče premajhen. Manj
                     srečno roko so imeli v Dobrepolju, kjer mora spomenik–knjiga tekmovati s
                     Kraljevim spomenikom, posvečenim padlim v 1. svetovni vojni. Zapisalo se jim je
                     »civili«, napravili so skrajno dvomljivo zamenjavo in namesto Balantičeve
                     kitice izbrali Prešernovo »Slovenec že mori ...«. Malo bolj korektno so opremili
                     svojo knjigo v Velikih Laščah, popolnoma jim je spodletelo v Škocjanu pri
                     Turjaku, kjer so sicer knjigo razprli, pozabili pa na letnice smrti. To je še
                     odpustljivo tam, kjer je razmerje med skupinami umrlih uravnovešeno v razmerju
                     1:1:12 (umori na začetku, poboji ob italijanski kapitulaciji in veliki poboj ob
                     koncu vojne), za Škocjan pa je nedopustno. Škocjanski vaški stražarji so bili
                     septembra 1943 jedro turjaške obrambe, večinoma postreljeni kar za velikolaško
                     železniško postajo in kasneje prekopani na domače pokopališče. Skoraj pri
                     polovici imen bi morala stati letnica smrti 1943!</p>
                  <p>Na nerešljive težave smo naleteli ob nagrobnih ploščah in spomenikih po
                     Gorenjskem. Nanje je treba zapisati tako imena fantov, ki so padli v nemški
                     vojski, kot ljudi, ki so umrli nasilne smrti na protikomunistični strani. V
                     Trbojah so prepustili vsaki skupini posebno ploščo, v Cerkljah so jih pomešali,
                     enako v Predosljah pri Kranju, pri tem pa pozabili na letnice rojstva. Pa še
                     napis na plošči: Padlim žrtvam 2. svetovne vojne. Priznamo, da je krivda za
                     zmedo tudi naša, ker se nismo pripravili na možnost sožitja enih in drugih na
                     istem spomeniku oziroma nagrobniku. O tem se bomo morali podrobno pogovoriti do
                     pomladi.</p>
                  <figure>
                     <graphic url="slike_z_11/z_11_27.png"/>
                     <head>Notranje Gorice – Za sprejem zbrani</head>
                  </figure>
                  <p>Še o drugih nagrobnih ploščah, ki so že bolj spomeniki. Žvirče bi zaslužile
                     višje mesto, če ne bi bilo napisa, ki premalo pove, zlasti pa motijo verzi, ki
                     se daleč skrijejo pred Balantičevimi. Na Krki ni letnic smrti, v Hinjah se naš
                     spomenik tepe s tistim iz 1. svetovne vojne. Preveč masiven je, postavljen
                     preblizu prvega, da ga naravnost duši. Moti tudi napis, na katerem so besede,
                     ki se jim želimo izogniti, če se le da: žrtve, komunistični, nasilje, mučenci,
                     svojci.</p>
                  <p>V zadregi smo, kako bi ocenili spomenika v Rovtah in Zaplani, ki ne skrivata
                     posebnih ambicij in tudi ne, da se pri njuni postavitvi ni varčevalo z
                     denarjem. Po našem sta dokaz, da so pravi spomeniki zelo tvegano dejanje.
                     Potrebujejo več in drugačnega prostora. Tako pa je sporočilna moč omenjenih
                     dveh, če upoštevamo vloženi trud in znanje, prešibka. Strokovnjaki naj ocenijo,
                     koliko se ujemata z okoljem in kakšen je estetski vtis, ki ga dajeta.</p>
                  <figure>
                     <graphic url="slike_z_11/z_11_28.png"/>
                     <head>Spominska plošča na podružnični cerkvi Sv. Mihaela na Samotorici</head>
                  </figure>
                  <p>Kot zadnje bi našteli spomenike, ki ne ustrezajo. Nekaj smo jih že omenili. Žal
                     nam je, ker bomo prizadeli poštene in požrtvovalne ljudi, katerih greh je bil
                     samo v tem, da so si izbrali napačne svetovalce. Sem spadajo spomenik v Št.
                     Juriju pri Grosupljem, na Kopanju, Igu in Robu. Ustavili se bomo samo še ob
                     nagrobni plošči–spomeniku v Želimljem. Na njem ni prav ničesar, kar bi lahko
                     pohvalili. Načrtovalci so si naravnost prizadevali, da ne bi upoštevali
                     nobenega od naših priporočil in nasvetov. Edina odlika, s katero se lahko
                     pohvalijo, je, da stroški niso bili veliki. Vendar pa 24 umrlih, mučenih in
                     pomorjenih, o katerih ne vemo, kje so pokopani, vseeno zasluži nekaj
                     spodobnejšega.</p>
                  <p>Ocenjevali nismo naslednjih farnih plošč: Ljubljana–Stožice, Ljubljana –
                     Šentvid, Polica, Prečna, Rakek, Rakitna, Tomišelj in Trebelno. </p>
                  <p>Morda še nekaj besed o slovesnostih ob blagoslovitvi plošč. Središčni dogodek
                     je cerkveni del z mašo in blagoslovitvijo plošče. Želimo, da ne bi trajala dalj
                     ko eno uro, kulturni del pa 45 minut. Za zgled bi vas spomnil na blagoslovitev
                     nagrobnih plošč na farni cerkvi pri Sv. Trojici. Župnik je imel nedeljsko
                     pridigo in se oprl na nedeljski evangelij in prav na kratko pojasnil, zakaj
                     tokratna slovesnost. Čeprav ni bilo ozvočeno, se je govornike in recitatorje
                     dobro slišalo, še bolj pa pevce, ker je vladala spoštljiva tišina. Pomagalo je
                     tudi vreme, ki je bilo ravno pravšno, toplo, a ne prevroče, saj je julijsko
                     sonce samo občasno pokukalo skozi oblake. V uri in pol smo opravili vse.</p>
                  <p>Ob kulturnem delu slovesnosti moramo čutiti, da gre za pogreb. Ne zahtevamo, da
                     na teh pogrebih kažete žalost, saj praznujemo. Vračajo se ljudje, o katerih se
                     skoraj pol stoletja ni smelo govoriti. Pogrebna svečanost ne more biti
                     strankarski shod, kot se je zgodilo v Dobrepolju, ali miting, kot smo ga
                     doživeli v Velikih Laščah. Tudi ne more biti javna tribuna za vsakogar, ki bi
                     se želel oglasiti, kot je bilo v Rovtah. Sploh se morajo govorniki časovno
                     omejiti in tudi slavnostni govor ne sme biti daljši kot 10 minut. Skrbno je
                     treba izbirati pesmi za recitacije, ne morejo biti ekshibicije domačih ljudskih
                     pesnikov in tudi ni prav, da recitatorji ne govorijo pesmi na pamet. Pevske
                     točke ne smejo biti predolge. V Rovtah so peli »Nebo žari« kar vseh 24 kitic
                     ali kolikor jih je. Navadili smo se tudi, da se v sprevodu na pogrebih med
                     seboj pogovarjamo in to počnemo tudi ob blagoslovitvi plošč, kakor hitro je pot
                     do pokopališča malo daljša. Med kulturnim programom se na obrobju že
                     pogovarjajo, nekje so še pred koncem začeli razdeljevati pecivo in nuditi
                     pijačo.</p>
                  <p>Kot pri drugih subjektivnih ocenah smo bili morda tudi mi v tem zapisu do koga
                     krivični. Pustili se bomo prepričati o nasprotnem, če bodo argumenti
                     prepričljivi. Želimo, da bi vsi bolje razumeli svoje naloge in upamo, da bomo
                     delo nadaljevali z vso resnostjo, saj postavljamo nekaj, kar bo postalo del
                     slovenske kulture, obenem pa preživelo stoletja.</p>
               </div>
               <div type="div3">
                  <head>Pregled opravljenega dela</head>
                  <p>Ocenjujemo, da je v času državljanske vojne umrlo na protikomunistični strani
                     15.000 ljudi. Od tega jih je bilo 1000 pomorjenih še pred osnovanjem vaških
                     straž, 500 vaških stražarjev je do 9. septembra 1943 padlo v boju ali je bilo
                     pobitih ob padcu postojanke, 1000 jih je bilo pomorjenih v nekaj tednih po
                     kapitulaciji Italije, pol od teh je bilo branilcev Turjaka, 1000 domobrancev je
                     padlo v boju, 11.500 pa je bilo pomorjenih po koncu vojne, od teh tudi manjši
                     del civilistov.</p>
                  <p>Četrtina dela je za nami. Čaka nas še nekaj župnij z velikim številom umrlih,
                     več pa z manjšim, in ravno pri njih računamo na težave: po župnijah na
                     Primorskem in Štajerskem, hudo bo tudi v mestih, zlasti v Ljubljani, Kočevju in
                     Novem mestu, še bolj po mestih, ki niso spadala pod Ljubljansko pokrajino.
                     Težko bo namreč s seznami, saj se ljudje med seboj slabo poznajo, v nekaterih
                     naseljih, še bolj pa v mestih, je zamenjana dobra polovica prebivalstva. Bliža
                     se tisto najslabše, da bo večina tistih, ki so umrle poznali, še sama odšla na
                     zadnjo pot.</p>
                  <p>Po nekaterih farah ali podružnicah so postavili spominske plošče pred našim
                     pozivom. Znašli so se, kakor so vedeli in znali: Trebelno nad Mokronogom,
                     Šentvid nad Ljubljano, Lajše pri Cerknem in še kje.</p>
                  <p>Po naši evidenci so bile v ljubljanski nadškofiji, ki ima 300 župnij, odkrite
                     spominske plošče v 44 župnijah in 17 podružnicah. V drugih škofijah šele
                     začenjajo, omenili bi samo spomenik v Črnem Vrhu nad Idrijo, ki spada pod
                     koprsko škofijo.</p>
                  <p>Če seštejemo imena, ki so napisana na teh ploščah (skoraj povsod manjka nekaj
                     imen tistih, za katere so svojci prepovedali, da pridejo nanje) dobimo
                     naslednje številke.</p>
                  <p>Nad 200 imen je napisanih na ploščah v naslednjih župnijah:</p>
                  <table rend="frame" xml:id="Tabela2">
                     <row>
                        <cell>Dobrepolje – Videm</cell>
                        <cell>281</cell>
                     </row>
                     <row>
                        <cell>Loški Potok</cell>
                        <cell>219</cell>
                     </row>
                     <row>
                        <cell>Rovte</cell>
                        <cell>212</cell>
                     </row>
                     <row>
                        <cell>Velike Lašče</cell>
                        <cell>211</cell>
                     </row>
                     <row>
                        <cell>Šentvid pri Stični</cell>
                        <cell>209</cell>
                     </row>
                     <row>
                        <cell>Begunje pri Cerknici</cell>
                        <cell>202</cell>
                     </row>
                  </table>
                  <p>Nad 100 imen:</p>
                  <table rend="frame" xml:id="Tabela3">
                     <row>
                        <cell>Krka</cell>
                        <cell>176</cell>
                     </row>
                     <row>
                        <cell>Dobrnič</cell>
                        <cell>174</cell>
                     </row>
                     <row>
                        <cell>Ambrus</cell>
                        <cell>173</cell>
                     </row>
                     <row>
                        <cell>Bloke</cell>
                        <cell>159</cell>
                     </row>
                     <row>
                        <cell>Zagradec</cell>
                        <cell>143</cell>
                     </row>
                     <row>
                        <cell>Sv. Vid nad Cerknico</cell>
                        <cell>138</cell>
                     </row>
                     <row>
                        <cell>Šmihel pri Novem mestu</cell>
                        <cell>128</cell>
                     </row>
                     <row>
                        <cell>Hinje </cell>
                        <cell>118</cell>
                     </row>
                     <row>
                        <cell>Struge</cell>
                        <cell>113</cell>
                     </row>
                     <row>
                        <cell>Ig</cell>
                        <cell>105</cell>
                     </row>
                     <row>
                        <cell>Dobrova pri Ljubljani </cell>
                        <cell>103</cell>
                     </row>
                     <row>
                        <cell>Cerklje na Gorenjskem</cell>
                        <cell>103</cell>
                     </row>
                  </table>
                  <p>Farne spominske plošče so bile odkrite tudi v naslednjih župnijah:</p>
                  <table rend="frame" xml:id="Tabela4">
                     <row>
                        <cell>Trebelno</cell>
                        <cell>100</cell>
                     </row>
                     <row>
                        <cell>Dolenja vas</cell>
                        <cell>95</cell>
                     </row>
                     <row>
                        <cell>Rakitna</cell>
                        <cell>94</cell>
                     </row>
                     <row>
                        <cell>Škocjan pri Turjaku</cell>
                        <cell>88</cell>
                     </row>
                     <row>
                        <cell>Ljubljana – Polje</cell>
                        <cell>83</cell>
                     </row>
                     <row>
                        <cell>Rob</cell>
                        <cell>78</cell>
                     </row>
                     <row>
                        <cell>Vrh – Sv. Trije Kralji</cell>
                        <cell>70</cell>
                     </row>
                     <row>
                        <cell>Zaplana</cell>
                        <cell>70</cell>
                     </row>
                     <row>
                        <cell>Črni vrh nad Idrijo</cell>
                        <cell>70</cell>
                     </row>
                     <row>
                        <cell>Preserje</cell>
                        <cell>69</cell>
                     </row>
                     <row>
                        <cell>Sv. Gregor</cell>
                        <cell>68</cell>
                     </row>
                     <row>
                        <cell>Sv. Križ – Podbočje </cell>
                        <cell>67</cell>
                     </row>
                     <row>
                        <cell>Tomišelj</cell>
                        <cell>64</cell>
                     </row>
                     <row>
                        <cell>Ljubljana – Šentvid</cell>
                        <cell>54</cell>
                     </row>
                     <row>
                        <cell>Polica </cell>
                        <cell>50</cell>
                     </row>
                     <row>
                        <cell>Kopanj</cell>
                        <cell>46</cell>
                     </row>
                     <row>
                        <cell>Sv. Trojica – Sivče</cell>
                        <cell>46</cell>
                     </row>
                     <row>
                        <cell>Notranje Gorice</cell>
                        <cell>43</cell>
                     </row>
                     <row>
                        <cell>Št. Jurij pri Grosupljem</cell>
                        <cell>40</cell>
                     </row>
                     <row>
                        <cell>Ljubljana – Stožice</cell>
                        <cell>37</cell>
                     </row>
                     <row>
                        <cell>Prečna </cell>
                        <cell>32</cell>
                     </row>
                     <row>
                        <cell>Predoslje</cell>
                        <cell>31</cell>
                     </row>
                     <row>
                        <cell>Rakek</cell>
                        <cell>24</cell>
                     </row>
                     <row>
                        <cell>Želimlje</cell>
                        <cell>24</cell>
                     </row>
                     <row>
                        <cell>Lipoglav</cell>
                        <cell>20</cell>
                     </row>
                     <row>
                        <cell>Trboje</cell>
                        <cell>7</cell>
                     </row>
                  </table>
                  <figure>
                     <graphic url="slike_z_11/z_11_29.png"/>
                     <head>Farna spominska plošča – Dolenja vas pri Ribnici</head>
                  </figure>
                  <p>Ponekod so odkrili plošče tudi pri podružnicah: </p>
                  <table rend="frame" xml:id="Tabela1">
                     <row>
                        <cell>Žvirče</cell>
                        <cell>63</cell>
                     </row>
                     <row>
                        <cell>Žibrše v Rovtah</cell>
                        <cell>55</cell>
                     </row>
                     <row>
                        <cell>Boštanj – Žalna</cell>
                        <cell>53</cell>
                     </row>
                     <row>
                        <cell>Stara vas pri Šentjerneju</cell>
                        <cell>38</cell>
                     </row>
                     <row>
                        <cell>Vnanje Gorice</cell>
                        <cell>38</cell>
                     </row>
                     <row>
                        <cell>Velika Logojna</cell>
                        <cell>31</cell>
                     </row>
                     <row>
                        <cell>Črešnjice</cell>
                        <cell>23</cell>
                     </row>
                     <row>
                        <cell>Žažar pri Horjulu</cell>
                        <cell>22</cell>
                     </row>
                     <row>
                        <cell>Urh – Zaklanec – Podolnica</cell>
                        <cell>21</cell>
                     </row>
                     <row>
                        <cell>Samotorica </cell>
                        <cell>18</cell>
                     </row>
                     <row>
                        <cell>Vrzdenec</cell>
                        <cell>16</cell>
                     </row>
                     <row>
                        <cell>Lajše nad Cerknim</cell>
                        <cell>14</cell>
                     </row>
                     <row>
                        <cell>Moše pri Smledniku</cell>
                        <cell>12</cell>
                     </row>
                  </table>
                  <figure>
                     <graphic url="slike_z_11/z_11_30.png"/>
                     <head>Krka na Dolenjskem</head>
                  </figure>
                  <p>Tu nismo upoštevali tistih podružničnih plošč, na katerih so zapisana imena
                     vseh vojnih žrtev. </p>
                  <p>Za skupni seštevek smo upoštevali samo zanesljive podatke, zlasti smo bili
                     previdni pri tistih ploščah, na katerih so napisane vse žrtve vojne:</p>
                  <table rend="frame" xml:id="Tabela5">
                     <row>
                        <cell>Število imen, zapisanih na 44 farnih ploščah</cell>
                        <cell>4437</cell>
                     </row>
                     <row>
                        <cell>Število imen, zapisanih na 12 podružnicah</cell>
                        <cell>404</cell>
                     </row>
                     <row>
                        <cell>Skupno število</cell>
                        <cell>4841</cell>
                     </row>
                  </table>
                  <p>Kot je razvidno iz našega poročila, imamo velike težave pri sestavljanju
                     skupnih seznamov. Zato prosimo odbore, da upoštevajo naše želje in nam že ob
                     blagoslovitvi pošljejo natančne sezname z vsaj naslednjimi podatki za vsakega
                     umrlega:</p>
                  <p>Ime in priimek, rojstni datum in kraj, zadnje bivališče,</p>
                  <p>poklic.</p>
                  <p>Za nevojake: umorjen pred ustanovitvijo vaške straže oziroma domobranske
                     posadke, če gre za Primorsko in Gorenjsko; umorjen do konca vojne (posebej
                     ljudje, pobiti prve tedne po kapitulaciji Italije); umorjen po vojni.</p>
                  <p>Za vojake: vaški stražar, padel v boju ali ubit ob padcu postojanke do 8. 9.
                     1943; vaški stražar, padel ali umorjen ob kapitulaciji Italije. Domobranec:
                     padel v boju; umorjen po koncu vojne.</p>
                  <p>Letos so se slovesnosti vrstile ena za drugo, veliko vzporedno. Za naslednje
                     leto prosimo odbore, da nam pravočasno sporočijo predvideni datum, da ga bomo
                     skušali uskladiti z drugimi. Prav bi bilo, da je vsako nedeljo samo ena
                     blagoslovitev.</p>
               </div>
            </div>
         </div>
         <div type="div1">
            <head>Iz tujega tiska</head>
            <div type="div2">
               <head>Pričevanje o resnici </head>
               <docAuthor>P. Winters </docAuthor>
               <byline>Prevedla Katarina Bogataj–Gradišnik</byline>
               <div type="div3">
                  <head>Množični pomor v Katynu. </head>
                  <p>Frankfurter Allgemeine, 8. april 1993. </p>
                  <p>Dne 13. aprila 1943 so nemške radijske postaje poročale, da so v katynskem
                     gozdu blizu Smolenska odkrili množične grobove s trupli 4143 ustreljenih
                     poljskih častnikov. Bili so zvezani in ubiti s strelom v tilnik. Propagandni
                     minister Goebbels je sprožil – slabo četrtletje po katastrofi pri Stalingradu –
                     propagandno akcijo: »Odkrit nov množični pomor GPU«. Namen te akcije je bil
                     zabiti klin med zaveznike. </p>
                  <p>Stalin, ki so mu pripisali odgovornost za množični pomor, je vrnil udarec in
                     obdolžil »Hitlerjeve fašiste«, da so pobili poljske ujetnike. Zahodna aliansa
                     je iz obzirnosti do svojega zaveznika Stalina molčala. Po koncu vojne se je v
                     »hladni vojni« nadaljeval propagandni boj za katynske žrtve. Tedaj je neki
                     ameriški preiskovalni odbor za množične pomore obdolžil Stalina.</p>
                  <p>Šele po koncu Sovjetske zveze je ruski predsednik Jelcin spravil na dan
                     grozljivo resnico. Dne 12. oktobra 1992 je dal poljskemu predsedniku Walensu
                     izročiti »Skrivne dokumente o Katynu«, ki so si jih dotlej podajali med seboj
                     glavni tajniki sovjetske KP. Vsi, z Gorbačovom vred, so zamolčevali resnico:
                     namreč dejstvo, da je bilo sovjetsko vodstvo odgovorno za množične pomore
                     Poljakov. Berija je 5. marca 1940 v nekem osnutku odloka za politbiro sovjetske
                     KP predložil, naj bi 25.700 Poljakov, med njimi 14.700 častnikov, obsodili na
                     najvišjo kazen – ustrelitev – in to, ne da bi proti njim vložili obtožnico in
                     ne da bi prizadete postavili pred sodišče. Tudi o usodi, ki jih je čakala, naj
                     bi jih ne obvestili. Politbiro je to potrdil. Stalin, Vorošilov, Molotov in
                     Mikojan so podpisali odlok o pomoru, biriči NKVD pa so ga opravili.</p>
                  <p>Ob petdeseti obletnici odkritja množičnih grobov pri Katynu bodo prvi program
                     nemškega radia ARD, poljska in ruska televizija ta četrtek oddajali
                     koprodukcijo z naslovom »Skrivna zadeva Katyn. Množični pomor in propagandna
                     laž«, ki so jo na nemški strani izdelali Srednjenemški radio, postaja Svobodni
                     Berlin, Jugozahodni radio in Deutsche Welle. Avtorji dokumentacije so v Berlinu
                     živeča Poljaka Barbara Dyrschka in Marek Grzona ter avtor in režiser Ingo
                     Bethke.</p>
                  <p>Film na podlagi izjav poljskih, ruskih, britanskih in ameriških prič iz tistega
                     časa obravnava predzgodovino, okoliščine hudodelstva in njegovo politino
                     instrumentalizacijo. V skladu s paktom med Hitlerjem in Stalinom so sovjetske
                     čete septembra leta 1939, potem ko se je začel nemški napad na Poljsko,
                     vkorakale na vzhodno Poljsko. Tam jim je prišlo v roke ne samo 14.700 poljskih
                     častnikov, ampak tudi velik del poljske akademske elite, ki je pred Nemci
                     pribežala na vzhod. Na Berijev ukaz so poljski častniki in civilisti prišli v
                     tri taborišča: Kozielsk, Starobielsk in Ostaszkowo. Iz taborišča Kozielsk so
                     več kakor štiri tisoč poljskih častnikov v nekaj skupinah odpeljali v Katyn in
                     Smolensk in jih tam postrelili. Poljaki, ki so »izginili« iz drugih taborišč,
                     so bili prav tako pobiti: v letih 1991 in 1992 so v množičnih grobovih pri
                     Harkovu našli trupla jetnikov iz Starobielska in pri Kalininu tistih iz
                     Ostaszkowa.</p>
                  <p>Potem ko je Goebbels objavil odkritje množičnih grobov pri Katynu, je poljska
                     vlada v izgnanstvu v Londonu zahtevala preiskavo Rdečega križa, od sovjetske
                     vlade pa pojasnilo o pomoru poljskih častnikov. Že konec junija 1941 je prišlo
                     pod pritiskom Londona do sporazuma, da je treba izpustiti vse poljske ujetnike
                     v Sovjetski zvezi. Decembra 1941 je poljska vladna komisija izročila Sovjetom v
                     Moskvi seznam z imeni 4000 izginulih poljskih častnikov, Stalin pa je nato
                     izjavil, da so ti častniki domnevno pobegnili v Mandžurijo.</p>
                  <p>Mednarodna komisija izvedencev je leta 1943 po medicinskih preiskavah trupel iz
                     katynskega gozdiča prišla do ugotovitve, da so bili ti Poljaki ustreljeni marca
                     ali aprila 1940. Na ponovno prošnjo poljske vlade v izgnanstvu, naj se pojasni
                     usoda poljskih častnikov, ki so prišli Sovjetom v roke, je Stalin 26. aprila
                     1943 reagiral s tem, da je pretrgal diplomatske stike s poljsko vlado v Londonu
                     – in to mu je omogočilo, da je pozneje ustoličil komunistično poljsko vlado.
                     Katynski primer je razglasil za Goebbelsovo grandiozno propagandno laž in
                     trdil, da so poljske častnike postrelili Nemci potem, ko so vkorakali v
                     Sovjetsko zvezo. Dne 27. septembra (1943) so Sovjeti ponovno osvojili Katyn.
                     Sovjetska izvedenska komisija, ki je še enkrat preiskala trupla, je v začetku
                     leta 1944 prišla do zaželene ugotovitve: poljske častnike naj bi bili konec
                     leta 1941 pomorili Nemci. Na nürnberškem procesu proti glavnim vojnim zločincem
                     je hotel sovjetski toživec razširiti obtožnico na katynski zločin, vendar je to
                     točko zelo hitro čisto potihem umaknil.</p>
                  <p>Dokumentarec Michaela Klofta in Bengta von zur Muhlen »Katyn – zgodovina neke
                     laži«, ki ga je televizijski program Sat 1 oddajal minuli torek, prikazuje –
                     večidel na podlagi starih filmskih posnetkov – zgodovino javnega prerekanja o
                     množičnem pomoru poljskih častnikov. Televizijski film RD pa gre dlje od tega.
                     Avtorjem se je posrečilo, da so našli pričo, ki je bila navzoča pri
                     ustrelitvah. Ivan Klimov, danes star mož, ki očitno še vedno stanuje v poslopju
                     NKVD v Smolensku, je bil leta 1940 neke vrste hišnik in čuvaj v tamkajšnji
                     centrali NKVD. Imel je nalogo, da je vsak dan znova počistil tovornjake, na
                     katerih so ponoči v temi odvažali poljske častnike, postreljene v poslopju
                     NKVD, v katynski gozdič v množične grobove. Priča pokaže prostor za usmrtitve
                     in pripoveduje, da so tu cele noči streljali in tudi – do podrobnosti – kako je
                     to potekalo.</p>
                  <p>V filmu so prikazani videoposnetki z zaslišanj nekdanjega šefa NKVD za območje
                     Kalinin, Dmitrija Torkajeva, kakor tudi izjave nekega Poljaka, ki je na
                     prisilnem delu skupaj z drugimi že leta 1942 odkril katynske grobove, vendar se
                     Nemci takrat za to najdbo niso zmenili. Do besede pride tudi neki prebivavec
                     Katyna, ki je leta 1940 opazoval transporte s poljskimi častniki, leta 1943
                     sodeloval pri izkopavanjih in ki je moral svoje izjave, ki jih je takrat dal
                     Nemcem, pozneje pod Sovjeti spet preklicati. Priče torej še živijo. Skoraj
                     petdeset let so obdržale zase resnico, ki ni smela na dan – iz strahu, gotovo
                     pa tudi zato, ker jih doslej nihče ni po tem zares povprašal. Avtorjem filma
                     gre zasluga, da so te priče pripravili do tega, da so spregovorile.</p>
               </div>
            </div>
         </div>
         <div type="div1">
            <head>Spominjanja</head>
            <div type="div2">
               <head>Nikolaj Jeločnik – domobranec. Ljubljana 1919 – Buenos Aires 1993</head>
               <docAuthor>Zdenka S. Škof</docAuthor>
               <div type="div3">
                  <head>Spomini, srečanja in exit</head>
                  <p>Buenos Aires, oktober 1989. * Kanadski Slovenci na jugu. Le kratek obisk, prvi
                     zame. Ogled dežele, morda stisk roke staremu prijatelju. Povezujemo preteklost
                     s sedanjostjo: sladko–grenki spomini. Nepričakovano klic po telefonu:
                     »Pozdravljena. Čakam te v veži.« »Kako te bom spoznala, saj se že pol stoletja
                     nisva videla?« »Sem edini s šopkom vrtnic.« Pohitim. »Nikolaj!« »Sidney,
                     Violain!« Čas ne zabriše pravega prijateljstva. Mladost nama sije z obraza,
                     besede tečejo kot nekdaj, kakor doma. Nisi zadovoljen, praviš. Argentina ti bo
                     vedno tujka. Želiš na sever. Želiš med ljudi, ki jim je blizu bogastvo
                     Shakespearovega jezika. Mnogi so ti že obljubljali pomoč. Ostalo je samo pri
                     besedah. Pred odhodom nas prideš pozdravit na letališče. »Želim ti še mnogo
                     srečnih let za tvoj sedemdeseti rojstni dan, Nikolaj!«, ti voščim. »Hvala,
                     Sidney. Prepričan sem, da se me ne bo nihče drug spomnil.« Naznanjajo polet.
                     Zbogom in na svidenje! Spremljajo nas nepozabni vtisi. Lepa dežela, pa še vedno
                     mačeha tolikim.</p>
                  <p>Toronto, november 1990. * Nikolaj pristane v Torontu na poti v Muenchen. Prvič
                     v Kanadi! Prvič v svoji obljubljeni deželi!</p>
                  <p>Videti, kako sonce utone v Ontarijsko jezero, so mu bile dolgoletne sanje.
                     Resničnost je presegla sanje. »Nisem verjel,« je dejal, »da žive tu gori tudi
                     galebi.« Hvali žlahtnost kanadskega viskija. Crown Royal. Pijača za bogove.
                     Povprečnost kulturnih ustanov ga ne pritegne. Po nekaj dneh slovo. »Ko bom
                     knjigo končal, se spet vidimo,« nam je zatrdil.</p>
                  <p>Toronto, februar 1991. * V mrzlem jutru zazvoni telefon. Po etru slišim
                     Nikolajev glas: »Sidney, potrebujem pomoč. V Nemčiji sem nezaželen. Viza mi je
                     potekla. Knjiga še ni končana. Se lahko spet oglasim pri vas?« »Seveda, pridi
                     takoj!« V nekaj dneh je bil na Burnview. Obupan je. »Čutim, da je vse moje
                     življenjsko delo zaman. Vse je ničevo. Nič kaj vrednega ne bo ostalo po meni.«
                     Govoriva mnogo. Izpove se. Čuti se močnejšega. Delo bo šlo vnaprej hitreje. Jaz
                     za računalnikom. Nikolaj pa narekuje. Vsebina zadnje četrtine
                        <emph>Stalinistične revolucije II.</emph>je na papirju. Končano delo je
                     poslano Branetu v Muenchen. Knjiga bo šla kmalu v tisk v Celovec, mu sporoče.
                     Po tolikih letih, sam za vse, se Nikolaj oddahne. Čez čas napiše prvič pod
                     svojim pravim imenom uvodnik v svojo knjigo in ga datira s 25. junijem 1991, na
                     rojstni dan slovenske države.</p>
                  <p>Toronto, maj 1991. * Ivan in jaz sva vabljena na petdesetletnico mature
                     klasične gimnazije v Ljubljani. Nikolaj se nama pridruži. Ni bil še doma, odkar
                     ga je vojna vihra iztrgala iz ljubljene Slovenije. Tudi Ivan ne. Poletimo na
                     Dunaj. Od tam nas vozi Marjana do Dravograda. V mraku prečkamo avstrijsko mejo.
                     Sprejmejo nas sorodniki, ki žive tik ob meji. Niso še pričakovali našega
                     prihoda. »Oprostite, mudilo se nam je. Hoteli smo biti čim prej doma ... Saj
                     razumete.« Praznujemo. Ivan bo čez dan poiskal stezo, po kateri je hitel v
                     Avstrijo, potem ko je skočil iz vagona in si rešil življenje. Moral bi povedati
                     družini, ki čaka v taborišču, naj ne nasedajo »zaveznikom«. Bil je prepozen.
                     Končali so v Teharjih. Pogrešamo Nikolaja. V temi, naslonjen na drevo, joče na
                     glas. Živci so mu popustili. Po več kot štiridesetih letih spet doma.
                     Pretresljiv občutek.</p>
                  <p>Ljubljana, maj 1991 * Srečanje maturantov letnika 1941 klasične gimnazije v
                     Holiday Inn. Obisk stare klasične gimnazije. Dobrodošlica v latinščini.
                     Gaudeamus. Snemanje za televizijo. Kaj je mogoče, da nam je petdeset let tako
                     hitro poteklo? Saj smo po srcu še vedno najstniki, gimnazijci. O, vse
                     blagoslove tebi, Ljubljana! Kako nas pomlajaš! Nikolaj se druži z
                     gledališčniki: Viktor, Klio ... S starimi prijatelji, kulturniki ... Še nikoli ga
                     nismo videli tako srečnega. »Nerodno mi je, da mi Mirjam tako streže. Kdaj bom
                     imel priliko, da ji povrnem? Zelo mi je pri srcu. Vse življenje me je ona
                     najbolj razumela,« praviš. Minki se greš zahvalit, da skrbi za grob staršev.
                     Obiščeva zveste prijatelje Žitnikove. – Obisk pri misijonarju Lenčku je bil
                     nadvse prisrčen. Prav nazadnje se še hočeš posloviti od Ljubljanskega gradu. Na
                     vrhu se spominjava onih, pozabljenih, nekdaj tam svečano pokopanih ... </p>
                  <p>Toronto, poleti 1991. * Nikolaj ima množico idej, kako preživeti počitnice v
                     Kanadi. Najprej spoznati Toronto. Mesto mu je silno všeč! Kako je lepo, čisto!
                     Cigarete prižigajo in ugašajo pred vhodi v javne prostore. Kajenje je omejeno,
                     celo prepovedano. Čike vržejo v pepelnik, ne na tla. Red povsod. »Tega tako
                     zelo pogrešam v Argentini,« nam tožiš. Umetnostne galerije so lepše v Buenos
                     Airesu, tudi teatri so boljši. Toda pri koncertih se Toronto odlikuje.</p>
                  <p>Odločimo se za enotedenski obisk v Stratfordu – Ontario. Shakespearove
                     predstave Nikolaja popolnoma očarajo. Odmakne se svetu, ko zaživi v teatru.
                     Kupuje knjige, da jih bo doma prebiral. »O Bog, ko bi mogel tu ostati!« </p>
                  <figure>
                     <graphic url="slike_z_11/z_11_31.png"/>
                     <head>Nikolaj Jeločnik – Materi v spomin iz Buenos Airesa 1948</head>
                  </figure>
                  <p>Kdor pride v Kanado, mora videti Niagarske slapove. Tudi Nikolaj. Med potjo se
                     ustavimo v vinarni. Poskušamo vina. Inniskillin mu je najbolj pogodu. Za na pot
                     si odberemo precej primerkov. »Ne smemo pozabiti Toneta,« si rekel, »vesel bo
                     te žlahtne črnine.«</p>
                  <p>Dolga leta so bile Nikolajeve sanje, da obišče Baragovo deželo. Delal je za
                     misijonsko misel, o tem pisal, uprizarjal in celo nastopal sam kot Baraga.
                     Odločimo se: Leander vozi, Tone bo vodič, Nikolaj in jaz pa romarja. Peljemo se
                     po sledovih našega slavnega »škofa na krpljah«. Nikolaj je bil prevzet. Želel
                     si je več časa. Vozaču se mudi. Vrnili se bomo, če Bog da ... </p>
                  <p>Domeniva se za Harbourfront. Umetniki tam recitirajo svoja dela. Nikolaj
                     odloči: »Ko pridem spet v Toronto, se jim tudi jaz pridružim.« Večer se
                     nepričakovano konča v zmedi: Nikolaj gre po prijavnico</p>
                  <figure>
                     <graphic url="slike_z_11/z_11_32.png"/>
                     <head>Nikolaj Jeločnik s soigralci v igri Napad, ki sta jo napisala Vombergar
                        in Jeločnik in je bila prvič predvajana 27. novembra 1949</head>
                  </figure>
                  <p>in izgine ... Čakam ga že eno uro. Ni ga. Stopim do vratarja: moramo ga poiskati.
                     Končno se pojavi s črncem, ki ga je odkril v labirintu hodnikov. »Vzel sem
                     napačen Exit,« se opravičuješ, »pa sem se znašel v zaprtem parkirišču.«
                     Oddahnila sem se. Sreča, da so ga našli. Lahko bi tam ostal sam celo noč. »O
                     tem bom nekoč napisal novelo, ki jo bom naslovil EXIT,« je vrelo iz Nikolaja.
                     Začel jo je. Nikoli dokončal.</p>
                  <p>V septembru je Nikolajeva knjiga dotiskana in razposlana. <emph>Stalinistična </emph>
                     <emph>revolucija na Slovenskem II.</emph>je na domobranskem banketu
                     predstavljena in z navdušenjem sprejeta. Nikolaj jo vneto avtografira.
                     Triumfalno je dočakal dan priznanja svojega dolgoletnega truda.</p>
                  <p>V množici zagleda slovenskega domobranca, stotnika Kolmana. Prisrčno si sežeta
                     v roke. Obujata spomine. Z velikim spoštovanjem se spominjata generala Rupnika.
                     Govorita o propagandnem odseku. Razpravljata o Stanku. O Nikolaju, kako je bil
                     vnesen tretji v seznam domobrancev. Kdo sta bila prva dva? Po Nikolajevem opisu
                     v knjigi (str. 163): »Iz zasebnega arhiva je postalo razvidno, da je bil glavni
                     obveščevalec pri italijanskih racijah v Ljubljani Ljubljančan Ivan Rozman, ki
                     je bil poslan iz partizanov. Svoj posel je vršil preoblečen v italijanskega
                     karabinjerja. Na enak način je tedaj izdajal Italijanom Slovence partijec Ivan
                     Mohor. Oba vosovca sta se prijavila k domobrancem na prvi dan vpisa pod
                     številkama 1. in 2., po nekaj dneh pa izginila.« Spominjata se bega na Koroško.
                     Potem Nikolajevega preimenovanja v Jose Petric tam v begunskem taborišču
                     Monigu. »Da se zabriše sled preganjalcem: angleški FSS,« je bilo rečeno. Vse do
                     smrti si je Nikolaj ime obdržal.</p>
                  <p>Srečanja v Torontu so bila za Nikolaja mnoga in pestra. Seznani se s »slovensko
                     Antigono« in jo občuduje. Po njeni »ustavitvi desnice« je globoko razočaran.
                     Pogovarja se v gladki francoščini z grofom Nikolajem Tolstojem. Nadškofa
                     torontskega ima za prijatelja in mecena. Prvič se srečata z Božom Kramolcem. Po
                     pismih ga je bil bodril, naj piše v slovenščini. V torontski slovenski družbi
                     se počuti doma. Naša družina ga sprejme medse. Z verzi pozdravi Leandra za
                     petinšestdeseti rojstni dan. Postane birmanski boter Marku. Meni, Tjaši, Evi in
                     Tomu pa je »a special person«, vedno ljub in dobrodošel.</p>
                  <p>Poletje se bliža h koncu. Kanadska viza bo potekla. Nikolaj se pripravlja na
                     odhod. Dela načrte za prihodnost. Izbere solarij za svojo delovno sobo. »Tu bo
                     dovolj prostora za moje knjige in arhiv. Vrnem se čimprej,« zagotovi. »V
                     Scarboroughu sem zadobil nov pisanjski in ustvarjalni zagon. Prav gotovo bi mi
                     življenje v Kanadi dodalo nekaj ur, da bi v miru izpeljal, kar mislim,</p>
                  <figure>
                     <graphic url="slike_z_11/z_11_33.png"/>
                     <head>Nikolaj Jeločnik v Krstu pri Savici – Buenos Aires 1967</head>
                  </figure>
                  <p>da moram storiti: pisanje osebne kronike o medvojnem dogajanju, Petrovo
                     biografijo, študijo o slovenskem izseljenstvu v Kanadi ...«, piše prijatelju.</p>
                  <p>V oktobru odleti v Buenos Aires.</p>
                  <p>Motnje v prebavi so ga napotile k zdravniku. Rak.</p>
                  <p>Decembra ga operira eden najbolj priznanih argentinskih kirurgov. Postane in
                     ostane mu najožji prijatelj, prav do smrti. Zdravje se mu izboljšuje. Čez tri
                     mesece prosi za kanadsko vizo. Odbita mu je. Posredujemo pri ministrstvu za
                     zdravje, pri politikih. Vse brez uspeha.</p>
                  <figure>
                     <graphic url="slike_z_11/z_11_34.png"/>
                     <head>Grob Nikolaja Jeločnika na Jardin de Paz – Buenos Aires 1993</head>
                  </figure>
                  <p>Leto 1992 Nikolaju ni bilo naklonjeno. »Preselil sem se v svet bolnih,« mi
                     piše. »Tvoja pomoč mi je zdaj edino upanje. Nekje v zraku sem. Čutim, da se
                     ponavlja kafkovski EXIT od lani. O, kako hrepenim, da bi te našel kot lani; da
                     bi mi nekdo odprl vrata, kot tisti zamorec lani; da bi spet zadihal jezersko
                     sapo, kot lani. Sam sem, neznansko sam. Koliko časa me bodo gledali pod to
                     streho, ki ni več moja, ne vem.« Redno pošilja slovenske knjige in arhiv na
                     Burnview. »Ne mislim še umreti. Pa vendar, po svoji uvidevnosti uredi vse, če
                     me več ne bo ... Ireni in gospe bom pustil, kar je španskega. Nista ogreti za
                     slovenstvo,« mi da vedeti.</p>
                  <p>Spet težave z zdravjem. Ponovna operacija. Prognoza ne preveč obetajoča.
                     Nikolaj se ne vda. »Želim te videti, Sidney, prinesla mi boš zdravje,« kliče po
                     etru. Ne more pisati. Pogovarjava se po telefonu. V januarju 1993 ga obiščem v
                     Buenos Airesu. »Tako sem srečen. Sem brez skrbi, če si ob meni. Sem invalid ... S
                     Kanado ne bo nič. Pojdiva v Slovenijo. Bojim se potovati sam. Pridi po mene, ko
                     se počutim dovolj močnega.« Obljubim, trdno obljubim. Sv. Ambrož, pomagaj!</p>
                  <p>Nikolajevo zdravje se ne izboljšuje, kot je upal. Konec maja sem spet v Buenos
                     Airesu. »Hvala Bogu, da si prišla. Pripravljen sem na odhod. Težko že čakam, da
                     bom v Sloveniji.« Prtljaga je pripravljena. Z vozovnicama urejeno. »Že dolgo
                     nisem dobil sporočil od prijateljev. So me res že vsi pozabili?!« sprašuje. V
                     nočeh brez spanja šepeta: »Ko bom umrl, hočem, da mi zatisneš oči. – Epitaf naj
                     se glasi: Nikolaj Jeločnik – Domobranec. Ne pozabite na moje delo. Trudil sem
                     se. Zadovoljen nisem. Lahko bi bilo mnogo boljše. – Nerad bi bil pokopan kot
                     revež.«</p>
                  <p>Tvoja volja mi bo sveta!</p>
                  <p>Prijatelji ga niso pozabili. Pisali so po smrti, cenili njegovo delo: M.
                     Jevnikar, Gerzinič, Eiletz, Rebula, Velikonja, Rot, Kramolc ... Taras Kermauner
                     se ga spominja v pismu: »Žal mi je, da se Niko ni mogel zdrav in poln moči
                     vrniti v Slovenijo; zaradi svojega umetniškega daru je imel edinstveno možnost,
                     da reagira na vse skupaj drugače kot večina; da gleda na preteklost z modre
                     distance – neodvisno od tega, da je bil celo močan ideolog domobranstva in
                     zaslužen pisatelj Stalinistične revolucije na Slovenskem. A kot umetnik je imel
                     do lastne ideologije notranjo distanco. Škoda, da tega ni izrazil v umetniških
                     delih, ki bi imela danes izredno vrednost in pomen ... Žal v svojo umetniško moč
                     ni dovolj zaupal – tudi drugi ne in mu niso dali podpore; zaradi svojega
                     temperamenta – ravno umetniškega – je prihajal z mnogimi v spore, pa tudi
                     položaj SPE mu ni dajal dovolj osebne svobode in možnosti za javno izražanje
                     avtokritike. A je bil – kot sem ga spoznal jaz – eden najbolj odprtih,
                     nedoktriniranih, tudi notranje osebno in miselno svobodnih udov SPE. To je bilo
                     težko vzdržati, kot je zmerom težko vzdržati individualno držo – posebej še v
                     emigracijah in v tako strahotno pomorjeni emigraciji, kot je slovenska.«</p>
                  <p>V dnevniku imam zapisano:</p>
                  <p>Buenos Aires, 14. junija 1993 – Nevihta, mraz. Ob 13.30 Nikolaj omahne. Srce mu
                     neha biti. Zatisnem mu oči. Ovijem dachauski molek okoli prstov. Prižgem svečo.
                     Lahen nasmešek na obrazu priča, da je odšel miren in srečen skozi EXIT v LUČ.
                     Stvarnik sam mu je napisal poslednje poglavje. Jutri bo za vedno v svojem domu
                     na Jardin de Paz.</p>
                  <p>We love you, Nikolaj – Au revoir!</p>
               </div>
            </div>
            <div type="div2">
               <head>Turjak 1993</head>
               <docAuthor>Mira Osana</docAuthor>
               <div type="div3">
                  <p>Spominska slovesnost na Turjaškem gradu dne 12. septembra 1993 je bila tako
                     lepa in ubrana, da bi bilo škoda, če je v naši reviji ne bi opisali.</p>
                  <p>Bila je nedelja kot tistega dne pred petdesetimi leti, ko so se začeli boji za
                     Turjak. Ne vemo, kakšna je bila tista nedelja. Letošnja je bila v znamenju
                     lepega vremena. Sijalo je toplo sonce, toda v senci, in če je zapihal veter, si
                     se brž zavedel, da je tu jesen.</p>
                  <p>Ko smo se peljali iz Ljubljane proti Turjaku, smo ugibali, kakšna bo neki
                     udeležba, kajti prav to nedeljo je bila tudi na Primorskem zelo reklamirana in
                     z udeležbo prenekaterih političnih osebnosti podprta in z množico zastav in
                     praporov okrašena partizanska slavnost. Naša slovesnost bo seveda mnogo
                     skromnejša: nobenih praporov, samo slovenska zastava, nobenih velikih
                     osebnosti, samo navadni Slovenci, nič velikih besed, samo plošča, na kateri bo
                     napisano, kaj se je tu zgodilo pred petdesetimi leti. Seveda pa bomo začeli z
                     mašo. Taka je že od nekdaj slovenska navada, da se pokrižamo, preden se lotimo
                     velikega dela.</p>
                  <p>Slovesnost se bo začela ob štirih popoldne. Na veliko parkirišče ob cesti smo
                     prispeli kako uro prej. Že sam pogled na množico avtomobilov ob tako zgodnji
                     uri nas je prijetno presenetil. Pot od ceste do gradu smo vsi opravili peš. Šla
                     sem zelo počasi, tako da so me vsi prehitevali. Poslušala sem lahko pogovore
                     mimoidočih. Vsi, prav vsi so se pogovarjali samo o tistem tednu pred
                     petdesetimi leti. Videti je bilo, da so vsi na ta ali oni način povezani s temi
                     dogodki: nekateri so bili tedaj sami na Turjaku, drugi so imeli na gradu
                     sorodnike in prijatelje ali pa so o teh dogodkih slišali in brali.</p>
                  <p>Turjaški grad je mogočna zgradba, ki še vedno nosi sledove bojev. Vrata na
                     dvorišče so bila na široko odprta. Nasproti vrat, prav na koncu dvorišča, je
                     bil postavljen z rožami in svečami okrašen oltar, levo od njega je bil prostor
                     za pevce. Levo od vhodnih vrat, na steni kapele, je vzidana plošča, ki jo je
                     postavila Nova Slovenska zaveza v spomin braniteljem Turjaka. Zagrnjena s
                     slovensko zastavo je čakala na odkritje in blagoslov.</p>
                  <p>Pol ure pred začetkom slovesnosti je bilo dvorišče polno do zadnjega kotička in
                     šum glasnih pogovorov je odmeval od zidov, ki dvorišče obkrožajo. Tedaj pa je
                     stopil pred mikrofon na oltarju duhovnik, kot smo pozneje videli, eden od
                     preživelih turjaških vojakov, in umiril glasno množico tako, da je začel moliti
                     rožni venec. Hitro smo se odzvali, pogovori so potihnili, vsa zbrana množica je
                     glasno molila z duhovnikom. Dosežena je bila tišina in zbranost, ko se je ob
                     štirih pričela sv. maša. Vodil jo je gospod nadškof in imel po evangeliju
                     prelep govor. Pri maši je pel mešani zbor iz Velikih Lašč. Posebej pa je treba
                     omeniti moški zbor iz Velikih Lašč, ki je res veliko pripomogel k celotni
                     ubrani podobi naše slovesnosti.</p>
                  <p>Krajši premor, v katerem so duhovniki odložili mašna oblačila in se vrnili k
                     oltarju, je izpolnil mešani zbor s pesmimi, ki smo jih znali vsi in jih tudi
                     pomagali peti. Potem pa se je začel drugi del slovesnosti, rekli bi civilni,
                     kulturni del.</p>
                  <p>Najprej je mešani zbor zapel staro slovensko himno, ki ne pomnim, da bi jo še
                     slišala po koncu druge svetovne vojne, Naprej zastava slave. Kar toplo nam je
                     postalo pri srcu ob poslušanju te lepe Jenkove rodoljubne pesmi. Moški zbor pa
                     je zapel Oj, Doberdob, pesem, ki skoraj nikoli ne manjka na naših slovesnostih,
                     odkar smo se zavedeli, da ima prenekatera slovenska vas svoj Doberdob.</p>
                  <p>Predsednik Nove slovenske zaveze dr. Tine Velikonja je v kratkih stavkih
                     povedal, kaj se je tu na Turjaku pred petdesetimi leti zgodilo. Potem pa je
                     odkril spominsko ploščo. Profesor Marjan Štefančič je prebral besedilo, ki je
                     na plošči vklesano, nato pa prosil gospoda nadškofa, da ploščo blagoslovi.
                     Medtem ko je šel gospod nadškof s spremstvom k plošči in po blagoslovu nazaj k
                     oltarju, je moški zbor pel psalme.</p>
                  <figure>
                     <graphic url="slike_z_11/z_11_35.png"/>
                     <head>Turjak 12. septembra 1993 – Del množice med mašo</head>
                  </figure>
                  <p>Nato je nastopila mlada Laščanka in občuteno recitirala pesem Zorka Simčiča
                     Turjaška, ki je bila objavljena v 10. številki Zaveze.</p>
                  <p>Slavnostni govor je imel urednik Zaveze, profesor Justin Stanovnik. Prebrali ga
                     bomo lahko na koncu tega poročila.</p>
                  <p>Zdaj je zbor intoniral domobransko pesem Moja domovina. Vsi smo se pridružili
                     in peli z rahlo otožnostjo v srcih. Bili smo mladi, ko smo peli te pesmi in z
                     nami so jih peli tisti, ki že mnogo let leže po jamah in breznih naše dežele
                     ali pa preživljajo svoje življenje daleč od domovine na vseh koncih sveta.</p>
                  <p>Z Zdravljico, himno naše mlade države, se je zaključila spominska slovesnost na
                     Turjaku.</p>
                  <p>Tajnik Nove slovenske zaveze Stane Štrbenk se je zahvalil vsem, ki so
                     sodelovali pri pripravah in izvedbi prireditve, in vsem, ki so prišli in tako
                     počastili turjaške žrtve.</p>
                  <p>Množica, ki je doslej mirno in zbrano sledila dogajanju, se je razgibala.
                     Nekateri so začeli odhajati, drugi so se zbirali v skupine in se pogovarjali.
                     Vsi pa smo šli od blizu pogledat ploščo, ki jo bila danes odkrita. Siva plošča
                     z zlatimi črkami in ozkim okvirom iz rdečkastega marmorja je preprosta in lepa.
                     Pod njo je majhna konzola, na njej lovorov venec s slovensko zastavo. Ravno
                     tedaj so se pred ploščo zbrali možje, ki so pred petdesetimi leti tudi bili na
                     Turjaku in ostali živi. Bilo jih je kakih osem ali devet. Nekateri od njih so
                     bili prav te dni na obisku v domovini. Bili so zadovoljni, da so se lahko
                     udeležili turjaške slovesnosti. Zabrneli so fotografski aparati okoli stoječih
                     in marsikdo, ki je prišel slikat samo ploščo, je zadovoljen ujel v objektiv
                     tudi nekaj bivših braniteljev Turjaka.</p>
                  <p>Počasi se je dvorišče spraznilo. Člani Nove slovenske zaveze so pospravili rože
                     in prte z oltarja, nato pa začeli podirati oltar in leseni oder, na katerem je
                     stal, da vse še danes odpeljejo.</p>
                  <p>Znočilo se je. Zadovoljni z lepo slovesnostjo odhajamo domov.</p>
               </div>
            </div>
            <div type="div2">
               <head>Turjaka temna slava</head>
               <docAuthor>Justin Stanovnik </docAuthor>
               <div type="div3">
                  <p>Pred petdesetimi leti je bil 12. september ravno tako nedelja, kot je letos.
                     Toda kakšna razlika med obema nedeljama! Takrat, pred petdesetimi leti, so bili
                     ti prostori polni mladih oboroženih ljudi, po dvorišču so tekali kurirji,
                     častniki so preurejali moštvo, na Turjak so prihajale in odhajale nove čete.
                     Prostor je napolnjevalo pričakovanje boja. Danes je tu bistveno več ljudi, kot
                     jih je bilo takrat, vendar poteka vse brez zunanjega hrupa, čez vse je
                     razgrnjen mir, pravkar smo bili vsi pri maši, slišali smo besede, stare, a
                     vedno nove besede, ki so nas, kot že tolikokrat, utrdile v upanju, in tudi mi
                     smo jih nekaj izrekli v prepričanju, da ne bodo izzvenele v praznini
                     neskončnega prostora, ampak bodo prišle do Bitja, iz katerega izhaja naš obstoj
                     in ki je naš zadnji cilj. Dve nedelji, dragi prijatelji, dve slovenski nedelji,
                     nad njima obok časa med resničnostjo in spominom.</p>
                  <p>Poglavitne stvari tega spominskega dneva so opravljene: molitve za pokojne so
                     izgovorjene, plošča s spominskim besedilom je odkrita in blagoslovljena,
                     slišali smo dolžne bojne in žalne pesmi. A bi vendar bilo čudno, če bi kar
                     odšli, vsi bi čutili, da nečesa nismo naredili, če se ne bi ustavili in se
                     vprašali: Kaj je Turjak? Ne, kaj vse se je tisti teden med 12. in 19.
                     septembrom in po njem zgodilo in kako se je vse zgodilo. Mi bi radi zvedeli
                     mnogo več. Radi bi razumeli, kaj pomeni Turjak v slovenski zgodovini. Nikakor
                     ni lahko to vprašanje, a se mu vseeno ne smemo umikati, če hočemo, da bo naš
                     spomin trden, svetel in svoboden in bomo radi hodili k njemu na obisk. Kaj se
                     je torej na Turjaku v resnici zgodilo? Kaj je to Turjak?</p>
                  <p>Turjak je kraj, kjer so se izkazale in dokazale nadvse pomembne stvari za
                     državljansko vojno in za slovensko zgodovino v celoti. Če bomo dovolili, da nam
                     bo Turjak govoril sam, takšen, kakršen je bil, in ga bomo dovolj dolgo
                     poslušali, se bodo prej ali slej v nas izrisala tri velika spoznanja. Najprej,
                     kakšni so bili ljudje, ki so po 8.</p>
                  <figure>
                     <graphic url="slike_z_11/z_11_36.png"/>
                     <head>Preživeli branilci Turjaka</head>
                  </figure>
                  <p>septembru triinštiridesetega začeli prihajati v to mogočno hišo? Kaj so imeli
                     skupnega? To so bili preprosti slovenski ljudje, ki so v potu svojega obraza
                     pridelovali vsakdanji kruh zase in za svoje ljudi. To so bili ljudje, ki so
                     izdelovali stvari, ki nosijo življenje. To so bili ljudje za življenje. In kaj
                     niso bili? Niso bili bojevniki in vojaki, oziroma bili so bojevniki in vojaki,
                     a so bili to po sili, bili so bojevniki in vojaki samo zato, ker so bili
                     napadeni in so se morali braniti. Njihovo bojevanje se je omejevalo na
                     varovanje. Prihajali so ti mladi ljudje iz krščanskih hiš, kmečkih in mestnih,
                     večina jih je šla skozi fantovske odseke, v sebi so nosili kulturo, ki so jo
                     nedeljo za nedeljo prinašali iz cerkve. Zato niso bili ljudje uničevanja in
                     ubijanja. Niso mogli biti. Pripovedujejo nam nekateri od njih, ki so ostali
                     živi – in ne bi tega pripovedoval, ko ne bi vedel, da sem med ljudmi, ki bodo
                     to razumeli – povedali so nam ti, ki so bili tu takrat, da so bili tudi taki,
                     ki niso mogli streljati v napadalce. Nedotakljivost človekovega življenja zanje
                     ni bila ena od besed, ampak sila, nič drugačna, kakor je sila, ki povzroča, da
                     telesa padajo. Vsi veste, kaj govorim. Niso bili vsi taki, večina pa je bila.
                     Tako daleč jih je to spoštovanje do življenja osvojilo, da tudi za nasprotnika,
                     čeprav so mislili, da ga dobro poznajo, prav do samega konca niso verjeli, da s
                     tako lahkoto ubija. To je eden od razlogov, zakaj danes govorimo o padcu
                     Turjaka. V branilcih Turjaka je neka dvojnost, ki izhaja iz duhovne snovi, ki
                     je bila v njih. Eden najbistrejših opazovalcev turjaških razmer piše iz daljne
                     Avstralije: Obrambe gradu niso najbolje organizirali, toda ko so jih v Laščah
                     klicali in vezali v vrste, da jih odpeljejo v smrt, smo videli po tem, kako so
                     vstajali in odhajali, da so to junaki. Zaradi teh mož lahko danes govorimo o
                     slavi Turjaka.</p>
                  <p>Druga resnica, ki nam o njej govori Turjak, je ta, da je bil krvavi slovenski
                     medvojni spor v resnici državljanska vojna. Sedaj se je razkrila in pokazala:
                     pravi sovražnik komunističnih partizanov je tisti del slovenskega naroda, ki se
                     je odločil, da bo branil svobodo in omiko. Boj z okupatorjem je bila krinka,
                     nepredstavljivo krvavo in nedopustno slepilo, pod katerim so izvedli svoj
                     načrt. V resnici pa so se odločili, da uničijo tiste Slovence, ki so jih skozi
                     lažno naličje prepoznali in sklenili, da se jim uprejo. Takrat so odhajali iz
                     Slovenije italijanski koloneli, ki so požgali na stotine slovenskih vasi,
                     pobili tisoč talcev, poslali na Rab umirat na tisoče Slovencev, sedeli v
                     tribunalih, ki so obsojali naše ljudi na ječo in smrt, toda čudno, neverjetno,
                     nikomur se ni skrivil niti las na glavi. Napadli pa so Turjak in Grčarice in
                     postojanke na Blokah in Cerkniškem. Obilno in vsem so dokazali, koga sovražijo
                     in koga imajo za resničnega nasprotnika. Ostajajo dokumenti in pričevanja, da
                     so odgovorni ljudje iz demokratičnega tabora že prej, zlasti pa potem, ko so
                     Italijani položili orožje, predlagali partizanom skupen boj proti prihajajočim
                     Nemcem. Partizani so vedno zahtevali samo eno in isto stvar: brezpogojno vdajo.
                     Kaj pa se je zgodilo potem, ko so se postojanke vdajale, je povedal že dr.
                     Velikonja. V tem so bili ti ljudje pravo nasprotje turjaških branilcev: tem ni
                     bilo težko ubijati – nikoli.</p>
                  <p>Tretja resnica, ki stoji pred nami, je taka, da jo neradi izrekamo. Vidite,
                     resnica je ta, da so bili ljudje, ki so branili Turjak, v nekem smislu
                     zapuščeni ljudje. Niso imeli pravega vodstva. Ljubljana je, kakor veste,
                     molčala. Tam so sedeli ljudje, ki so imeli v rokah papirje, ki so jih dobili v
                     roke na zadnjih volitvah pred vojno in ki so jih obvezovali ne samo v udobnem
                     miru, ampak tudi v zmedah in stiskah vojne. In odgovornost teh ljudi še daleč
                     ni bila tako visoka, kot so bile visoke zahteve, ki jih je postavljal čas.
                     Vidite, vsi vemo, vsi ljudje, ki smo na robu, dobro vemo, da včasih pride čas,
                     ko je treba tako rekoč iz kamna iztisniti vodo. Vedeti moramo sicer, da so bili
                     v težkem položaju, skrivati so se morali pred Italijani in streljali so jih
                     komunisti po ulicah, a vendar niso imeli tistega duha, da bi naredili korak, ki
                     je najtežji od vseh, vzeti stvari popolnoma v svoje roke. V pomanjkanju tega
                     poguma so se zanašali na druge – na tuji svet. Eno leto so imeli čas, da bi te,
                     ki so potem morali braniti Turjak, izučili, kako se to dela, a danes, ko se
                     oziramo nazaj, vemo, da se še zdaleč ni dovolj naredilo. Niso imeli v sebi
                     prisebnosti, da bi vedeli, da smo nazadnje sami in da se samo nase lahko
                     zanesemo in da je prišel čas, ko je iz kamna treba iztisniti vodo.</p>
                  <p>In ko prebiramo knjige in zapise iz tistih dni, ko vdira v nas hkrati z
                     vedenjem iz onih časov tudi vedenje našega lastnega časa, si pravimo: saj se ni
                     dosti spremenilo. In si mislimo: te knjige in zapise bi morali brati tisti, ki
                     so se odločili, da bodo zahtevali od ljudi papirje, da izpeljejo ta narod iz
                     totalitarizma v demokracijo, da bi se zavedeli, kakšna odgovornost je, vzeti
                     krmilo v roke. To je odgovornost, ki zahteva skrajno prisebnost in ne dopušča
                     nobenega izgovora. To jim moramo na vsak način povedati. </p>
                  <p>Poleg vsega nas Turjak tudi uči, da zgodovini ni mogoče ubežati. Poglejte,
                     konec avgusta in septembra so komunisti iz Primorske, Štajerske in Gorenjske
                     potegnili na Dolenjsko in Notranjsko vse svoje sile, ker so videli ob odhodu
                     Italijanov možnost končnega obračuna. Protikomunisti prvič niso tako jasno
                     videli, kaj bo čas od njih zahteval, drugič pa so se temu spopadu hoteli za
                     vsako ceno izogniti. Bili so taki, da se jim je zdelo škoda vsakega življenja.
                     In potem se je zgodilo tako, da so izgubili mnogo več ljudi, kot bi jih, če bi
                     vsiljeni spopad zavestno in v celoti sprejeli. Tudi to bi lahko bil nauk
                     Turjaka.</p>
                  <p>Kakor pravi Prešeren, da se milo spominja temne zarje svoje mladosti, tako se
                     tudi mi danes in se bomo vedno spominjali slave Turjaka, a si ne bomo zakrivali
                     oči pred oblaki, ki visijo nad njegovim nebom. To je zato, ker imamo danes
                     Slovenci svojo državo in še ne vemo natanko in ni še v vsakega od nas prodrlo
                     spoznanje, kaj to pomeni. Samo nejasno slutimo, da živimo v nevarnem svetu in
                     da moramo biti prisebni in pozorni in vedeti, da se lahko samo nase zanesemo.
                     Predvsem pa moramo zgodovino ne samo slaviti, ampak se tudi od nje učiti.
                     Besede, ki jih bodo bodoči rodovi prebirali s te plošče, nas k temu
                     zavezujejo.</p>
                  <p>Da bi se torej iz zgodovine kaj naučili. To stoletje je namreč potekalo tako,
                     da nam je, če ima kdo le malo veselja in daru za razbiranje znamenj časa, dalo
                     dragoceno opozorilo, kaj je zgodovina. Druga za drugo so v tem stoletju
                     vstajale mogočne sile in vsaka je hotela, da bi človek postal njena neomejena
                     lastnina. Vsakič, ko se je katera pojavila, se je svet stresel od njene moči, a
                     se je vsakič vse končalo v porazu in ruševinah. A ne, preden je bilo prestanega
                     veliko trpljenja in je steklo dosti nedolžne krvi. Tega smo se torej v našem
                     času naučili: zlo vedno propade, a nikoli brez cene, ki je človekova žrtev.
                     Tako je torej s to stvarjo. In nič drugače ni z življenjem vsakega človeka in
                     nič drugače ni s kulturo naroda. Vse resnične in trajne stvari se dosegajo z
                     žrtvijo. </p>
                  <p>Ko so v nedeljo, 19. septembra 1943 proti večeru peljali proti Laščam turjaške
                     branilce, privezane z žico za dolgo vrv, so bili v očeh sveta odpisana
                     postavka. Nič. A minilo je komaj petdeset let in se je svet tako obrnil, da so
                     se jim prijatelji lahko poklonili in jim postavili spominsko ploščo. In že
                     lahko rečemo, da ni tako zavrženega človeka, pa naj to že prizna ali ne, da ne
                     bi vedel, da so se borili za tisto omiko, h kateri se moramo vrniti, če hočemo
                     živeti. Tisti fantje, stopajoči ob vrvi proti Laščam, so visoko znamenje vsemu
                     narodu, kaj je življenje. V tem je njihova trajna slava. </p>
               </div>
            </div>
            <div type="div2">
               <head>Hrovača</head>
               <docAuthor>Tine Velikonja</docAuthor>
               <div type="div3">
                  <p>Z vremenom imam srečo. Sončno je, in čeprav je že 7. november, ni pravega
                     mraza. Ravno včeraj se je šele odselil dež. Nič novega se ne bo zgodilo. Tisto
                     pravo bo maša, dvatisočletni božanski obred darovanja. Vodil jo bo stiški opat
                     Nadrah. Nisem ga še slišal govoriti ob slovesnostih, kakršna bo danes.
                     Radoveden sem, kaj bo povedal. Občutljivi smo za vsako besedo in nezaupljivo
                     oprezamo, kako je postavljena. S slovesnostjo na Rogu imamo slabe izkušnje in
                     se bojimo novih prevar. Govorjenje kar tja v en dan o medsebojni krivdi in
                     kesanju, brez zahteve po pravičnosti, nas vznemirja in žali.</p>
                  <figure>
                     <graphic url="slike_z_11/z_11_37.png"/>
                     <head>Hrovača 1944 – pogled proti cerkvi</head>
                  </figure>
                  <p>S tole Hrovačo zadeva ni čista. Zakaj se občinskim možem tako mudi? Lahko bi
                     počakali na 50-letnico prekopa iz Jelendola. Do takrat bi sestavili podrobne
                     sezname in vklesali v kamen vsaj imena tistih, ki so jih bili prepoznali. Morda
                     bi odkrili še koga, saj so opisi izkopanih trupel zelo podrobni. Na svoj račun
                     bi prišli tudi plavi. Dodali bi ploščo z imeni tistih, ki so izgubili življenje
                     ob napadu na Grčarice, tako padlih v boju kot kasneje pomorjenih. Sploh pa se
                     zdi, da spomenik ne stoji na pravem mestu. Tam ni nihče pokopan. Tolaži nas, da
                     smo si izborili vsaj pokopališki zid, ki bo kasneje nosil plošče z imeni.</p>
                  <p>Prezgoden sem in ostaja mi še nekaj časa za ogled spomenika. Nekam majhen je za
                     površino, ki jo bo obvladoval. Vsaka plošča gleda drugam in moram precej
                     naokrog, da lahko preberem, kaj na njih piše. Zemlja je razmočena. Na komaj
                     zasajeni travi so krhki poganjki. Po njej ne smeš. Z napisi se je dobro
                     izteklo. Toliko le povedo, kdo je</p>
                  <p>pokopan na tem kraju, ne samo »Žrtvam vojne«. Starejša ženska polglasno črkuje
                     sporočila in pomenljivo kima. Med prepoznanimi je bilo največ branilcev
                     Turjaka. Plavi so bili Ljubljančani in Štajerci in zato za domačine, ki so
                     prekopavali iz Jelendola in preverjali identiteto trupel, neznani.</p>
                  <p>Ljudi je veliko, pol jih je ostalo zunaj. Vseeno se zrinem v cerkev. Huda gneča
                     je in sopara. Če ne bi pustili vrat odprtih, bi nas bilo konec. Nadrah je
                     zaradi smrti v sorodstvu zadnji hip odpovedal udeležbo. Ko zagledam Vrhunca, mi
                     odleže. Neke sorte sošolec je, pa se bolje drži kot mi. Glas ima čist in beseda
                     mu teče mladostno. Nas mučijo že proteze, ki nam šklopotajo po ustih. Tudi
                     vlekel ne bo v nedogled, da bi nam odpadale noge.</p>
                  <p>Lahek postajam in petje me dviga v neznane višave. Ko se vrnem in zavem, kje
                     sem, je že pridiga. Govora se slabo spominjam. Zdi se mi, da so jih spletale
                     misli kot »Bog je videl in sprejel!« in besede komunizem, branilci Turjaka in
                     Grčaric, pomori, sodna farsa, krivda, odpuščanje, sprava, pravica do groba. Po
                     obhajilu se izvijem na plano. Pol ljudi je ostalo zunaj. Mašo spremljajo po
                     zvočniku, tiho, zbrano in resno. Žal mi je, da se jim nisem pridružil že
                     prej.</p>
                  <p>Procesija do spomenika se odvija sama od sebe. Nobenega prerivanja, zlahka
                     vstopiš v prvo vrzel, ki se ponudi. Ker imam govor, se moram podvizati, da ne
                     bom obtičal nekje zadaj. Šele ko smo zbrani okrog zelenice, vidim, koliko nas
                     je. Nekateri so zato ostali kar na starem pokopališču, na drugi strani
                     zidu.</p>
                  <p>Med pevci prepoznam Stružane, poleg njih pa stojita še dva zbora. Cerkveni del
                     z blagoslovitvijo je pomirjujoč, rutinski, a globok, pisan na kožo. S kulturnim
                     programom že ne bo šlo tako gladko.</p>
                  <p>Začne župan France Mihelič. Govor nam je poslal na vpogled. Član Demokratske
                     stranke je in se ne bo izpostavljal z neprevidnimi izjavami. Zato nismo
                     pričakovali preveč, a tole, kar si je pripravil, je vseeno premalo. Poslušam
                     govor in opazujem ljudi, kako se bodo odzivali. Morda pa bo le kdo vzkipel in
                     začel protestirati. Za povojno grdobijo na Hrovači je pripravil besede, ki ne
                     obvezujejo: ni bilo prav, da so podrli križ, mrtvi zaslužijo spomenik. Stara
                     zgodba o domoljubnosti in dobrih namenih obeh strani nikogar vidno ne vznemiri,
                     čeprav krivdo naprti obema vodstvoma. Opravičuje revolucijo, ki naj bi bila
                     posledica socialnih krivic. Nič ne izvemo o njenem uvozu iz komunistične
                     Rusije. Končno je na vrsti paradni konj, sprava. Prazno govoričenje o tem, da
                     moramo živeti skupaj in ne smemo gledati samo nase. Da je eden največjih grehov
                     sebičnost. Kaj nihče ne razume, da ponuja staro kramo solidarnostnega
                     blagostanja! Sebičnost je vendar eden redkih spodbujevalcev napredka in na njej
                     sloni evropski gospodarski čudež. Pa spet blodna zahteva po pravici do
                     zaposlitve, še malo, pa bo začel govoriti o pravici do splava. Lahko se
                     dogovorimo za pravico do plače, pravico do kruha in strehe nad glavo,
                     ustvarjanje novih delovnih mest pa s pravico nima nič skupnega. To je vse, kar
                     ve povedati o spravi. Nič o tem, da je treba popraviti krivice. Nad domobranci
                     je bil vendar izvršen pokol, iztrebili so jih in zmagovita stran, ki je ta
                     posel opravila, je ohranila prav vse, kar si je pridobila. Mlada slovenska
                     država je napravila za spravo malo ali nič. Razveljavila ni niti revolucionarne
                     zakonodaje, povojnega holocida ni priznala niti toliko, da bi prišla na dan s
                     seznami pomorjenih in imenovala krivce.</p>
                  <p>Ljudje pa kar poslušajo in molčijo. Slovesna resnost, ki so jo prinesli od
                     maše, je ostala. Z menoj je nekaj narobe, da mi vse to roji po glavi. Županu ne
                     bom očital, da bi lahko dal malo več od sebe. Morda kdaj drugič. Z njim bomo
                     imeli še opravka. Bogve, ali bo držal besedo in pustil pri miru tisti kot, ki
                     je nedotaknjen, in nam prepustil pokopališki zid za plošče z imeni, da bo
                     celotni prostor dopolnjen.</p>
                  <p>Davorin Žitnik govori, zastopa plavogardiste. Govori o Grčaricah, Mozlju in
                     Jelendolu. Početje s četniki je rdečo svojat razgalilo do konca. Komunistični
                     partizani so najprej napadli Grčarice in jih s pomočjo italijanskih topničarjev
                     zavzeli, šele potem so šli nad Turjak. Naši prenovljeni komunisti pa nič, še
                     vedno trobijo svoje. O tistem, kar jim ni všeč, nočejo niti slišati. Prav
                     zanima me, kaj bo slovenska enciklopedija spravila na papir pod geslom, ki si
                     ga je prihranila za Kočevski proces in ki se glasi »Sodni proces proti vojnim
                     zločincem v Kočevju«. Če bo geslo ostalo, bo škandal in upam, da ga tisti
                     gospodje okrog nacionalke ne bodo tvegali.</p>
                  <p>Na vrsti sem. Mika me, da bi tem samozadovoljnim Ribničanom povedal, kar jim
                     gre. Mrtvi, vseh 92, leže pod pokopališko stezo in pod grobovi ob vzhodnem
                     zidu, morda celo meter ali dva pod zelenico, ki jo nameravajo prekriti z
                     grobovi. Zakaj pokopavajo zdaj s tako ihto ravno na najbolj spornih mestih!</p>
                  <p>Obvladam se. Razlagam, da ti kamni, ki jih postavljamo križem po Sloveniji,
                     zdravijo slovensko zemljo in imajo čudežno moč. V tem se razlikujejo od
                     Pogačnikovih kamnitih družin, ki so mrtve. Izgovarjam misli o žalovanju, ki sem
                     jih ukradel psihologom: proces žalovanja je neobhoden; zgodbo o dogodku je
                     treba napisati do zadnjih podrobnosti; povzročitelj mora svoje dejanje priznati
                     in se ga pokesati; slovesen pogreb, na katerem žalujoči razkazujejo svojo
                     žalost, je nujnost in ne nadloga; grob je treba označiti v sorazmerju z izgubo.
                     Za našo izgubo so potrebni monumentalni spomeniki. Le ti imajo moč, da
                     simbolizirajo in vsrkavajo vsenarodno žalost.</p>
                  <figure>
                     <graphic url="slike_z_11/z_11_38.png"/>
                     <head>Hrovača 1944 – pogled proti Veliki gori</head>
                  </figure>
                  <p>Če tega ni, se doba žalovanja in sovraštva zavleče v nedogled in zavestni in
                     podzavestni vzgibi delujejo naprej. Navežem doživetje iz Rima pred leti. Nekega
                     večera sem se z dvema izraelskima zdravnikoma odpravil na ogled starega mesta.
                     Ustavili smo se ob Titovem slavoloku. Kasnejši cesar je leta 70 kot rimski
                     vojskovodja razdejal Jeruzalem, pol prebivalcev pobil, drugo polovico pa
                     odpeljal v suženjstvo. Slavolok so postavili njemu v čast, vanj pa vzidali
                     marmorne sklade iz Salomonovega templja. Eden od njiju se je naslonil na steno
                     in vzdihnil: »Kaj bi dal za tono razstreliva, da bi tole poslal v zrak!«
                     Osupnil sem. Od takrat je minilo vendar 1900 let! Tile naši pa mislijo, s
                     Klepom vred, da bo mogoče doseči spravo kar čez noč.</p>
                  <figure>
                     <graphic url="slike_z_11/z_11_39.png"/>
                     <head>Hrovača 7. novembra 1993</head>
                  </figure>
                  <p>Pevski zbori se menjavajo, pojejo lepo in ubrano. Kako da recitator ne zna
                     nobene pesmi na pamet, saj niso tako težke. Vse se mi mota in buči po glavi, da
                     se mi zdi, da prihajajo zvoki od daleč. Po glavi mi tako buči, da ne slišim
                     zvokov okrog sebe. Umirim se in počakam ob spomeniku. Ljudje se razhajajo.
                     Tisti pravi, ki se srečujemo vsako nedeljo, ostanemo. Pridruži se nam dr. Karel
                     Vojska. Ni zadovoljen, ker na spomeniku ni imen. Pogreša brata ing. Jožeta,
                     junaškega poveljnika vaških stražarjev v Begunjah pri Cerknici. Drobničev Tone
                     nas pelje na grob svoje tete Anice, ki so jo tudi umorili v Jelendolu, a
                     pokopali zase. O tej ženski bo treba pisati posebej in na široko. Zdaj že
                     krilimo z rokami in odmerjamo, kako dolga je morala biti jama, če so bile krste
                     naložene v dveh vrstah in jih je bilo 92. Ugibamo, kje ležijo pokopani in
                     koliko zelenice bi morali pustiti nedotaknjene ob pokopališki poti. Z grobovi
                     ob zidu je, kar je. Vrstijo se eden za drugim in bodo ostali. Nekdo bi jih
                     vendar moral opozoriti, da vdirajo v svetišče. Ta nesrečni Kociper, da nam ni
                     pustil fotografij s pogreba! Spominjam se, da je na eni od njih videti po sredi
                     grob s krstami, zadaj proti zahodu pa cerkveni zvonik.</p>
                  <p>Dekan Ipavec mi prinese denar za Zavezo in pove, da so jo fantje vso prodali.
                     Celo zmanjkalo je je. Na lepem pade z mene vsa teža. Srečen sem in me kar nosi
                     proti gostišču. Nismo sami! Morda nam bo le uspelo, da bomo odkrili pravi
                     način, kako prenesti našo zgodbo na mlade. Ali pa bodo kar sami prepoznali
                     vrednote, ki so nosile slovenski protikomunistični upor in za katere je vredno
                     živeti.</p>
               </div>
            </div>
         </div>
         <div type="div1">
            <head>Odzivi</head>
            <div type="div2"><head>Odzivi</head>
               <div type="div3">
                  <p>Spoštovani gospod urednik;</p>
                  <p>v Vašem glasilu Nova Slovenska zaveza iz junija 1993 sem brala zgodbo o mojem
                     očetu Mirku Bitencu in procesu, ki je bil voden proti njemu kot sovražniku
                     države leta 1948.</p>
                  <p>Bila sem osupla ob samovoljnih interpretacijah in netočnostih, ki jih navaja
                     avtor Janko Maček. Naj za ilustracijo naštejem samo dve dejstvi. Mirko Bitenc
                     ni bil izseljen z družino v Srbijo, ampak je bil v nemškem ujetništvu, družina
                     pa je bila izgnana na Hrvaško. Jožica Bitenc ni izgubila službe učiteljice
                     zaradi očeta, pač pa je bila upokojena že v stari Jugoslaviji. V članku pa je
                     seveda še kup drugih podatkov, ki ne držijo.</p>
                  <p>Sprašujem se, ali te netočnosti niso v funkciji nove ideologije in politike, ki
                     vsiljuje drugačne moralne vrednote v odnosu do zgodovine. Sem zainteresirana za
                     resnico, ki naj bo poduk ljudem in politiki. Nikakor pa ne želim, da bi moj oče
                     ponovno služil katerikoli politiki kot simbol, s katerim manipulira. Enkrat je
                     bilo dovolj. Dovolimo mu počitek, njegovi družini pa mir in notranjo
                     spravo.</p>
                  <p>Prosim, da moje pismo objavite v vaši naslednji številki. Kopijo pisma bom
                     poslala tudi uredništvu Družine.</p>
                  <p>Lep pozdrav, Ljubljana, 27. 9. 93 Mira Druškovič</p>
               </div>
            </div>
            <div type="div2">
               <head>Uredniški pripis</head>
               <div type="div3">
                  <p>Spoštovana gospa Druškovič,</p>
                  <p>ko ne bi poznali časa, v katerem živimo, bi nas bilo Vaše pismo še bolj
                     začudilo, kot nas je: namesto obtoževanja bi namreč pričakovali zahvalo. Ker pa
                     stvari so, kakršne so, Vas moramo seznaniti z nekaterimi stvarmi.</p>
                  <p>Profesor Mirko Bitenc je zavzemal visoko mesto tako v predvojni politiki kot
                     tudi v medvojnem državljanskem spopadu. To ga dviga nad anonimno množico in
                     postavlja v vrsto tistih, s katerimi se ukvarja zgodovina. Tisti, ki se
                     ukvarjajo s preteklostjo, na take ljudi nujno zadevajo in je zato povsem
                     naravno, da hočejo njihova dejanja spoznati in razumeti. Manipulirati z njimi
                     seveda ne sme nobeden – tudi lastni otroci ne.</p>
                  <p>Poleg tega bi tu dodali, da je avtor besedila Slike iz zadnjega dejanja tudi
                     osebno povezan z dogodki, v katerih je pomembno vlogo igral Mirko Bitenc.
                     Nekateri njegovi sorodniki in sovaščani so zaradi sodelovanja v teh dogodkih
                     presedeli v ječi po več let. Mogoče boste razumeli, da so ga ta vprašanja
                     posebej zanimala.</p>
                  <p>V pismu navajate dve netočnosti, ki sta spričo pretresljive usode Vašega očeta
                     obrobnega značaja. A Vi na podlagi tega že postavljate trditev o naših
                     »samovoljnih interpretacijah«. To sklepanje je tako razvidno napačno, da nas
                     naravnost sili v razna ugibanja, a se bomo tu omejili zgolj na to, da tega
                     sklepanja ne razumemo. Glede drobnih »netočnosti« je tako, da se katera človeku
                     hitro primeri. Tako se Vas dovoljujemo spomniti, da ste v pismu zapisali
                     napačen naslov naše revije, čeprav ste jo mogoče trenutek pred tem imeli v
                     rokah.</p>
                  <p>Sprašujete se nadalje, če naše pisanje ni »nova ideologija in politika, ki
                     vsiljuje drugačne moralne vrednote v odnosu do zgodovine«. Moralne vrednote,
                     drugačne od katerih? Če mislite moralne vrednote, s katerimi so nas strojili
                     petdeset let, potem se bojimo, da se bo treba na vsak način zanje potruditi in
                     Vas iskreno vabimo, da se nam pri tem naporu pridružite.</p>
                  <p>Vaše pismo je bilo napisano tri mesece po izidu besedila, ki Vas je vznemirilo,
                     zato sta njegova vsebina pa tudi njegov slog že izginila iz spomina bralcev.
                     Zelo lepo jih torej prosimo, v imenu velikega in zastonjskega dela, ki ga
                     opravljamo, da revija sploh lahko izhaja, jih prosimo, da besedilo še enkrat
                     preberejo in presodijo, če je v njem karkoli, kar bi od daleč spominjalo na
                     »manipuliranje«.</p>
                  <p>Razumemo in pozdravljamo klic k miru in notranji spravi, a se hkrati bojimo, da
                     ne enega ne drugega ne bo mogoče doseči brez strpnosti, brez spoznanja in
                     priznanja resnice.</p>
                  <p>Lepo pozdravljeni.</p>
               </div>
            </div>
            <div type="div2">
               <head>Vsakdanje glose</head>
               <docAuthor>Milan Komar</docAuthor>
               <div type="div3">
                  <p>GENERACIJE – »Le šest let so mlajši od mene, pa že govore drug jezik, imajo
                     druge poglede in se težko razumemo,« toži mlad profesor teologije nad svojimi
                     slušatelji. Generacije so postale silno kratke zaradi splošne brzine časov. Pa
                     tudi zaradi vedno bolj razširjenega empirizma in pragmatizma, ki človeku
                     ubijata čut za vse, kar ni »hic et nunc«. Verjetno bodo postala obdobja
                     generacij še krajša. Ko bo diferenciacija pritirana do skrajnosti, se bo proces
                     verjetno obrnil. Potreba po integraciji bo tako pereča, da bomo vsi prisiljeni
                     usmeriti pozornost v splošne resnice, v to, kar nas druži in kar ohranja
                     veljavo nad muhasto meno časov.</p>
                  <p>MODA IN KONFORMIZEM – Pristaši mode, tudi intelektualne, so pogosto
                     konformisti. Ni namreč mogoče govoriti o modi, če novost še ni bila lansirana,
                     sprejeta in osvojena, pa čeprav samo v ožjem krogu. Za mnoge je edino to
                     odločilno. Taki slede določenim krogom. Se konformirajo. Drugi se pa
                     konformirajo širšim krogom. Trenje med njimi je v bistvu le trenje med
                     različnimi konformizmi. Veliko novosti sploh nikdar ne prodre v modni obtok.
                     Uveljavijo se postopoma, brez lansiranja v ožjih ali širših krogih. Aktualnost
                     ni vedno socialen pojav. Ljudje, ki res slede znakom časa in jih prav
                     tolmačijo, so velikokrat obsojeni na samoto in družabno neveljavo. </p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Dragi vodstvo in člani</head>
               <p>Želimo Vam vsem iz srca blagoslovljene in radostne božične praznike in
                  zadovoljstva in uspehov polno novo leto, Vam in Vašim družinam. Svojemu narodu pa
                  želimo, da bi vsi Slovenci blage volje skupaj povezani pomagali odpraviti sramotne
                  posledice težke in žalostne preteklosti in Slovencem graditi lepšo in boljšo
                  bodočnost.</p>
               <p>Slovenski ameriški svet</p>
               <p>Mate Roesmann predsednik</p>
               <p>Anton Oblak tajnik</p>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_11/z_11_40.png"/>
                     <head/>
                  </figure>
                  <p>Članom Nove slovenske zaveze, bralcem Zaveze in vsem Slovencem dobre volje
                     voščimo vesel Božič in srečno novo leto. Pred nami sta Rojstvo in Upanje: naj
                     ne bo nikogar, ki ne bi občutil njune toplote. Sence minejo, kar pa je zgrajeno
                     na svetlobi, ostane in nosi življenje.</p>
                  <p>Poslušajmo, kaj nam naroča pamet in kaj nam ukazuje srce in stopimo skupaj za
                     svojo srečo in čast domovine. </p>
               </div>
            </div>
         </div>
      </back>
   </text>
</TEI>
